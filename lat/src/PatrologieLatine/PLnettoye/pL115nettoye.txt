
PATROLOGIAE TOMUS CXu.

AHYTO / AUDRADUS / ALDRICUS / LEO Iu / BENEDICTUS III / ANGELOMUS / S. EULOGIUS / S. PRUDENTIUS.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1852


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, NIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CXu.


AHYTO,



AUDRADUS,



ALDRICUS,



LEO Iu,



BENEDICTUS III,



ANGELOMUS,



S. EULOGIUS,



S. PRUDENTIUS.



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1852


uolume title page
SAECULUM IX.

LEONIS Iu,



BENEDICTI III,

PONTIFICUM ROMANORUM,

SS. EULOGII,



PRUDENTII,

TOLETANI ET TRECENSIS ANTISTITUM,

ANGELOMI LUXOuIENSIS,



OPERA OMNIA,

IUXTA ERUDITISSIMAS LUCUBRATIONES MANSI, F. DE LORENZANA, MORALIS, PERTZII, CARD. MAII, PHILIPPI IAFFE, EXPRESSA, ET PERQUAM DILIGENTER EMENDATA. PRAEMITTUNTUR

AHYTONIS,

BASILEENSIS EPISCOPI,

AUDRADI,

SENONENSIS CHORIPISCOPI.

ALDRICI,

CENOMANENSIS EPISCOPI,

SCRIPTA QUAE SUPERSUNT UNIuERSA.

ACCURANTE I. P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
uENIT 8 FRANCIS GALLICIS.

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE PROPE PORTAM LUTETIAE PARISIORUM uULGO D'ENFER NOMINATAM. SEU PETIT-MONTROUGE. 1852


ELENCHUS AUCTORUM ET OPERUM QUAE IN HOC TOMO CXu CONTINENTUR.


AHYTO BASILEENSIS EPISCOPUS
Capitulare Ecclesie Basileensis 	Col. 11



AUDRADUS SENONENSIS CHOREPISCOPUS.
Epistola ad Hincmarum. 	16
Liber de fonte uite. 	17
Excerpta libri Reuelationum. 	23



ALDRICUS CENOMANENSIS EPISCOPUS.
Gesta Aldrici 	29



ANGELOMUS LUXOuIENSIS MONACHUS.
Commentarius in Genesin. 	107
---in libros Regum. 	243
---in Cantica canticorum. 	551



LEO PAPA Iu.
Leonis Iu uita. 	629
---Epistole et Decreta. 	655



BENEDICTUS PAPA III.
Benedicti III uita. 	683
---Epistole. 	689
---Diploma. 	701



S. EULOGIUS ARCHIEPISCOPUS TOLETANUS ET MARTYR.
S. Eulogii uita. 	705
Memorialis sanctorum. 	731
Documentum martyriale. 	819
S. Eulogii Epistole. 	841
Scholia Amb. Moralis in S. Eulogii opera. 	869
Appendix ad opera S. Eulogii. 	937



S. PRUDENTIUS TRECENSIS EPISCOPUS.
Epistola ad Hincmarum et Pardulum. 	977
De Predestinatione contra Erigenam. 	1009
Epistola Tractoria. 	1365
Sermo de uita et morte gloriose uirginis Maure. 	1367
Annales, siue Annalium Bertinianorum pars secunda. 	1376
Florilegium ex sacra Scriptura. 	1421
Flores Psalmorum. 	1449



Ex typis MIGNE, au Petit-Montrouge.




Main uolume text





ANNO DOMINI DCCCL.
AHYTO SEU HAITO BASILEENSIS EPISCOPUS.





MONITUM ACHERII IN LIBELLUM SUBSEQUENTEM.


Nobilissimum AHYTONIS , episcopi Basileensis, fetum, post octingentos et amplius annos puluere obsitum ac neglectum, emittimus in lucem. Hocce monumentum primum u. Cl. Emerici Bigotii indicio debeo, qui Roma cum Parisiorum Lutetiam rediisset, ac mihi retulisset quid antiquitatis ibi reperisset, asseruissetque exstare in Urbe Ahytonis Basilee episcopi Capitulare uiginti quatuor constans capitulis, ueterrima manu exaratum, ego actutum fui eius desiderio uehementer inflammatus; atque haud multo post desiderium meum epistola testatus sum reuerendissimo Patri Ioanni Bona, qui sue pietatis ac doctrine splendore Ecclesiam illustrat catholicam. Ipse igitur operam dedit ut mihi satisfaceret, sicut ex subiectis disces eius ad me litteris:

ADMODUM REu. PATER.

»Citius quam credideram mitto tibi Capitulare Ahytonis episcopi Basileensis. Reperi illud preter  spem in bibliotheca eminentissimi cardinalis Barberini, et letatus sum, sicut qui inuenit spolia multa. Tum nulla interposita mora petii, obtinui et amanuensi transcribendum tradidi, quod fidelissime peractum est. Inseres illud uI aut uII tomo tui Spicilegii; dicesque te illud accepisse ex bibliotheca eminentissimi cardinalis Francisci Barberini, S. R. E. uicecancellarii.

Cap. 21 genu positum reperies pro generatione siue gradu generationis, obsoleto plane uocabulo, nisi quod in usibus feudorum geniculum eodem sensu usurpatum reperitur.

Multum laudat summus pontifex Spicilegium tuum, dixitque sibi pre omnibus placere uirorum illustrium epistolas, et ea que pertinent ad historiam et antiquam Ecclesie disciplinam; nam hec, inquit, singularia sunt, et historia epistolaris omnium certissima est. Tum subdidit, utiliorem prestare operam reipublice litterarie qui eruendis e situ bibliothecarum ueterum lucubrationibus incumbunt,  quam qui nouos cudunt libros: libri enim noui, si quid boni continent, ab antiquis mutuari solent. Hoc est iudicium de studiis quod ab ore sanctissimi domini nostri acceptum tibi sincere represento, nichil addens, nichil minuens. Deus tibi uires largiatur, ut plures huiusmodi spicas colligere possis ad ordinis monastici decus et totius Ecclesie utilitatem. Id uoueo ex animo.

Rome, die 10 Septembris 1663.

Tuus in Christo seruus obsequentiss.
   D. IOANNES BONA cong. reform.
   S. Bern. abbas generalis.«

 Exstat et id Capitulare in codicibus mss. bibliothece uaticane notatis 1146, 1147, 1148.

Ahytonem uite sanctitate, doctrina, rebus gestis, et apud imperatorem Grecorum obita legatione insignem, laudibus multis extollunt scriptores quamplurimi.

Annales Francorum ueteres an. 811: »Absoluto atque dimisso Arsafio , eiusdem confirmande gratia legati Constantinopolim ab imperatore  mittuntur Haido, episcopus Baslensis, et Hug , comes Turonicus,« etc. Eadem Eginhardus in Annalibus an. 811, cui Hatto Basiliensis episcopus dicitur pro Haito. uita Caroli Magni, incerto auctore, habet ipsissima uerba. Monachus Engolismensis in eadem uita: »Absoluto . . . pacis confirmande gratia legati ab imperatore Constantinopolim mittuntur Haido episcopus Baslensis,« etc. Annales Fuldenses anno 811: »Imperator legatos suos Constantinopolim  misit Haidonem Basiliensem episcopum,« etc. Hermannus Contractus in Chronico ad an. 806: »Augie Waldone abbate ad regendum S. Dionysii cenobium transposito, Heito nonus abbas prefuit annis 17.« Anno 811: »Heito abbas Augie episcopus Basilee cum Hugone et Aione comitibus Constantinopolim missus Hodeporicum suum scripsit.« Anno 816: »Augie basilica S. Marie ab Heitone abbate et episcopo constructa, dedicata est.« Anno 822: »Augie Heitone abbate et episcopo priuatam et quietam uitam adoptante, Erlebaldus, abbas tertius decimus, prefuit annis 13.« Anno demum 824: »Augie Wetinus monachus e corpore ductus et reductus, post triduum obiit; cuius uisiones Heito episcopus prosa, et Walachfridus heroico metro scripsit.« Hepidannus, monachus S. Galli, in Annalibus quos ab anno Christi 709 ad annum 1044 deduxit: »Anno, inquit, 802, Heito episcopus in concilio Karoli clarus habetur.« An. 810  »Heito super mare transiuit,« id est, mari Constantinopolim  legatus petiit. Anno 820: »Heito episcopus in Augia militat.« In Chronico Sanctigallensi ab anno 748 ad annum 926, Hatto corrupto nomine appellatur pro Haito uel Heito, et dicitur »an. 806 Waldoni Augie abbati successisse« ; et anno 811: »Hatto super mare transiuisse.« Anno 822: »Hattoni Erlaboldus« [alias Erlebaldus] in regimine Augie »successisse,« ac demum anno 836 »Hatto episcopus obiisse;« que pleraque Hermannus Contractus in Chronicon suum transtulit.





AHYTHONIS CAPITULARE.

Hec Capitula que sequuntur Ahyto Basielensis Ecclesie antistes, et abbas cenobii quod Augia dicitur, presbyteris sue dieceseos ordinauit; quibus monerentur qualiter seipsos ac plebem sibi commissam caste et iuste regere, atque in religione diuina confirmare debeant.

 Primo, omnium discutienda est sacerdotum fides, qualiter credant et alios credere doceant: ubi et exempla proponenda sunt, quatenus a creatura Creator quantulumcunque possit intelligi.

Secundo, iubendum est ut Oratio Dominica, in qua omnia necessaria humane uite comprehenduntur, et Symbolum apostolorum, in quo fides catholica ex integro comprehenditur, ab omnibus discatur tam Latine quam Barbarice, ut quod ore profitemur, corde credatur, et intelligatur.

Tertio, intimandum est ut ad salutationes sacerdotales congrue responsiones discantur, ubi non solum clerici et Deo dicate sacerdoti responsionem offerant, sed omnis plebs deuota consona uoce respondere debet

 Quarto, ut fides sancti Athanasii a sacerdotibus discatur, et [a 1Kb] ex corde omni die Dominico ad horam primam recitetur.

Quinto, ut sciant quid sit sacramentum baptismatis et confirmationis; et quale sit mysterium corporis et sanguinis Domini, quomodo in eisdem mysteriis uisibilis creatura uidetur, et tamen inuisibilis salus ad eternitatem anime subministratur, quod in sola fide continetur.

Sexto, que ipsis sacerdotibus necessaria sunt ad discendum; id est, Sacramentarium, Lectionarium, Antiphonarium, Baptisterium, Computus, Canon penitentialis, Psalterium, Homilie per anni circulum Dominicis diebus et singulis festiuitatibus apte. Ex quibus omnibus si unum defuerit, sacerdotis  nomen uix in eo constabit: quia ualde periculose sunt euangelice mine, quibus dicitur: Si cecus ceco ducatum prestet, ambo in foueam cadunt .

Septimo, ut sciant tempora legitima ad baptizandum in anno; id est, sabbato sancto Pasche, ut illa trina mersio in baptismate imitetur triduanam mortem Domini clarificatam resurrectione. Et idcirco usque ad octauum diem ipsa regeneratio sancta ab omni populo Christiano celebrabitur. Aliud uero tempus baptismatis sabbato sancto Pentecostes celebrandum est. Si uero necessitas contigerit, omni tempore [b 1Kb] in periculo subueniendum est, quia necessitas  uix habet legem: et ut uas ad fontem baptismatis habeant, quod ad reliquos usus nullatenus assumatur

Octauo, pronuntiandum est ut sciant tempora feriandi per annum; id est, omnem Dominicam a mane usque ad uesperam, [ob uenerationem [c 1Kb] Dominice resurrectionis; sabbatum uero operandum a mane usque ad uesperam, ne in] Iudaismo capiantur. Feriandi uero per annum isti sunt dies, ut supra orsi sumus, Natalis Domini, sancti Stephani, sancti Ioannis Euangeliste, Innocentum, Octaua Domini, Theophania, Purificatio sancte Marie, sanctum Pascha, sicut in superiori capitulo comprehensum est: Rogationes tribus diebus, Ascensio Domini, Sabbatum sanctum, Pentecostes:  sancti Ioannis Baptiste, duodecim apostolorum, maxime tamen SS. Petri et Pauli, qui Europam sua predicatione illuminauerunt: Assumptio sancte Marie, Dedicatio basilice sancti archangeli Michelis, dedicatio cuiuscunque oratorii, seu cuiuslibet sancti in cuius honore eadem ecclesia fundata est; quod uicinis tantum circum commorantibus indicendum est, non generaliter omnibus. Indictum uero ieiunium quando, [d 1Kb] a palatio, uel a domo fuerit denuntiatum, ab omnibus generaliter obseruetur. Relique uero festiuitates per annum, sicut sancti Remedii, sancti Mauricii, sancti Martini, non sunt cogende ad feriandum, nec tamen prohibendum, si plebes hoc caste et zelo Dei cupiunt exercere.

Nono, iubendum est eisdem sacerdotibus ut non  permittant secum mulieres habitare extraneas, iuxta Nicenum concilium, nisi eas tantum in quibus suspicio nulla male fame oboriri potest.

Decimo, ut tabernas non ingrediantur, nec sedendo domi, nec in itinere occupati. Si uero necesse habent ibidem aliquid emendi, missos suos dirigant, et oblata in aliam domum conferant et cum gratiarum actione fideliter percipiant.

Undecimo, ut placita secularia non obseruent, nec fideiussores exsistant, nec canes ad uenandum, nec accipitres, nec falcones, nec sparauarios, nec ullius ludi aut spectaculi licentiam habeant. Sufficit enim eis quod in primo psalmo legitur: In lege Domini  esse eorum uoluntatem, et in lege eius meditari die ac nocte . Et quod in Apostolo precipitur: Nemo militans Deo implicet se negotiis secularibus, ut ei placeat cui se probauit .

Duodecimo, ut sciant quia nemo per pecunias ordinandus est, nec per munera Ecclesiam debet occupare, quia si factum fuerit, et ipse et ordinator eius deponendi sunt: quia manifestum est eos qui talia agunt simoniaca heresi egrotare; et talem non per ostium in ouile ouium iuxta Euangelii uerba, sed ascendentem aliunde, furem esse et latronem. Et non solum ipsi qui hoc faciunt, sed et qui consentiunt facientibus, excommunicandi sunt.

Tertio decimo, ut nullus uagantem ex aliena parochia audeat recipere, aut secum commorandi, aut  missam celebrandi, nisi permissione nostra: nec ullius Ecclesie aut plebis gubernacula suscipiendi, nisi preueniente conscientia nostra; qui secus fecerit, excommunicabitur.

Quarto decimo, ut in tuguriis, uel in ecclesiis non consecratis, uel in domibus, nisi forte uisitandi gratia infirmitate detentis, missarum mysteria non celebrent. Quod si fecerint, propter inobedientiam degradandos se sciant.

Quinto decimo, quod decima, que a fidelibus datur, Dei [a 1Kb] census nuncupanda est, et ideo ex integro est reddenda. Cuius tertia pars secundum canonem Toletanum , episcoporum debet esse. Nos uero hac potestate uti nolumus, sed tantum quartam partem [b 1Kb] iuxta constituta Romanorum pontificum,  et obseruantiam sancte Ecclesie Romane, de eadem habere uolumus. Quod si quis contentiosus inde repertus fuerit, siue clericus, siue [c 1Kb] laicus ille sit, communione priuabitur, et synodali censura diiudicabitur.

Sexto decimo, ut unusquisque hoc prouideat, ut mulieres ad altare non accedant, nec ipse Deo dicate in nullo ministerio altaris intermisceantur. Quod si palle altaris lauande sunt, a clericis abstrahantur, et ad cancellos feminis tradantur, et ibidem repetantur. Similiter et presbyteri, cum oblata ab eisdem mulieribus offeruntur, ibidem accipiantur, et ad altare deferantur.

Septimo decimo, ut ipsi sacerdotes uerbo et exemplo omnibus predicent, ut nullas usuras accipiant,  nec sescupla, nec speciem pro specie. Quia ualde infidelis et rebellis Dei iussionibus est qui hoc agit: quod omnibus Christianis [d 1Kb] eque dictum dignoscitur, maxime tamen sacerdotibus, qui forma et exemplum fidei omnibus esse debent.

 Decimo octauo, ut nullus ordinatus siue ordinandus migret de sua parochia ad aliam; nec ad limina apostolorum causa orationis, ecclesie sue cura de relicta; nec ad palatium causa interpellandi; nec a communione suspensus, ab alio communionem recipiendi, sine permissione et prescientia episcopi sui. Quod si fecerit, nichil ualet huiusmodi communio, aut ordinatio aut demigratio. Et hoc omnibus fidelibus denuntiandum est, ut qui causa orationis ad limina beatorum apostolorum pergere cupiunt, domi confiteantur peccata sua, et sic proficiscantur: quia a proprio episcopo aut sacerdote litigandi aut soluendi sunt, non ab extraneo.

Nono decimo , ut aliud in ecclesia non legatur aut cantetur, nisi ea que  auctoritatis diuine sunt, et Patrum orthodoxorum sanxit auctoritas. Nec falsa [e 1Kb] nomina angelorum colant, sed ea tantum que prophetica et euangelica docet Scriptura, id est, Michel, Gabriel, Raphel. Nec diuersa sentiant in iudiciis penitentium, cum unus minus, alter uero maius alteri adulando, alteri detrahendo placere uelit: sed considerata qualitate persone iuxta modum culpe agatur censura uindicte.

uicesimo, admonendi sunt ut perpendant, quia quidquid a fidelibus datur, redemptio peccatorum est: et ideo non glorientur talibus sumptibus uti, sed magis timeant quod in ueteri Testamento de sacerdotibus dictum est: Iniquitatem populi eos debere portare. Et ideo cum magno timore [f 1Kb] super eos  solliciti sint, quorum donis participantur, quia magnum periculum est iudicem fieri uite aliene, qui nescit tenere moderamina uite sue.

uicesimo primo, ut sciant et intelligant quid sit incesti crimen, et hoc unusquisque in sua parochia prouideat ne fiat, et si factum fuerit, quantum celerrime potuerit emendetur; id est, ut nullus sibi accipiat de propinquitate usque [g 1Kb] in quinto genu. Quod si ignoranter factum fuerit, non facile credatur, sed iudicio Dei examinetur: et non separentur in quarto genu, [h 1Kb] sed in penitentia cunctis diebus coniunctionis sue perseuerent. Similiter et uir duas uxores inter se simili ratione coniunctas, aut uxor duos uiros inter se eodem modo coniunctos, aut compater, aut commater, filiolus aut filiola spiritualis  de fonte, aut de confirmatione, aut Deo dicata, aut alterius uxor uiuente marito, aut alterius maritus uiuente uxore. His talibus nulla ratione in matrimonium licitum est coniungi. In primo uero genu uel secundo si inuenti fuerint scelus perpetrasse  fornicationis, matrimonii [a 1Kb] iura alterius sciant se funditus perdidisse. In tertio uero genu si inuenti fuerint tali crimine pollutos esse, digna penitentia eos subsequatur, et tamen matrimonii iura eis, non uicissim, sed ad alios non negentur. Ubi uero mancipia non unius sed diuerse potestatis iuncta fuerint, nisi consentientibus utrisque dominis, huiusmodi copulatio rata non erit. [b 1Kb] Quidquid uero negligendo sentitur, et uirtute qua potuerit non emendetur; nam huius copule auctor erit, qui huic negligendo consentit. Plura sunt que ad incesti crimen scribi poterant, sicut in matre, et filia, et nouerca, et pene innumera que menti ad scribendum non occurrunt: huiusmodi tamen, et his similibus personis, copula maritalis in sempiternum subtrahitur.

 uicesimo secundo, admonendi sunt ut sciant populis denuntiare que sint opera misericordie cum fructibus suis, que euangelica et apostolica pagina complectitur, quibus peruenitur ad uitam: queue opera iniquitatis eum fructibus suis multiplicibus, quibus calle sinistro ad eternum tenditur interitum. Et ut periurii crimen omni modo deuitent: quia non solum in Euangelio uel reliquiis sanctorum crimen periurii, sed in ueritate que Deus est  perpetrare dignoscitur.

 uicesimo tertio, admonendi sunt ut sciant quia ecclesiis quibus presunt, sponsi facti sunt: et ideo omni uigilantia qualiter eas decorent, et incessanter deseruiant, totius uite sue uigilantiam impendant.

uicesimo quarto, ut horas canonicas, tam nocturnas quam diurnas, nullatenus pretermittant. Quia sicut Romana Ecclesia psallit, ita omnibus eiusdem propositi uiam tendentibus faciendum est. Et non solum Noui Testamenti sunt documenta eadem formulam obseruandi, sed etiam ueteris Testamenti patet ratio: quia Propheta Spiritu sancto instinctus profert: Septies in die laudem dixi tibi . Et: Media nocte surgebam ad confitendum tibi .

uicesimo quinto, ut plebibus denuntient quod  filios et filias spirituales quos in baptismate suscipiunt, eis fideiussores et sponsores fidei exsistunt, et pro eis diabolo, cui ante mancipati fuerant, abrenuntiant: et ideo usque cum adulti fuerint, et eis fidei sue sponsionem et abrenuntiationis exposuerint et reddiderint, in sua prouidentia habeant. Et quod illi pro eis spoponderant, ab eis eadem responsa ex integro exigant.





ANNO DOMINI DCCCLIu.
AUDRADUS SENONENSIS CHOREPISCOPUS.





NOTITIA HISTORICA IN AUDRADUM.


Ex sacerdote chorepiscopus Senonensis fuit Audradus noster ad annum usque 849, quo in Parisiensi concilio omnes chorepiscopi qui erant in Francia depositi sunt  . Scripsit librum De Reuelationibus, anno 853, cuius excerpta legas apud Andream du Chesne  . In his memoratur liber De Fonte uite, hexametris scriptus, ad Hincmarum Rhemensem, quem primus edidit Oudinus  ex ms. abbatie  Floreffiensis, inter Scriptores Gallie et Belgii. Errauit tamen uir doctus toto celo, dum libellum hunc ipsimet Hincmaro attribuit, cum Andradum sine controuersia parentem agnoscat. Ex eo nos illum exhibemus. Fuit porro Audradus cognomento Modicus, Burchardi Carnotensis episcopi consanguineus, interfuitque concilio Senonensi anno 853  .





EPISTOLA AUDRADI AD HINCMARUM.



 Nobilis ingenii linguam, facunde peta,
Celitus esse tibi dulci modulamine pandis,
 Dum flagrans animo, uirtutum pascua lustras,
Dum salientis aque perfundis lumina rore.
 Ocius hinc lecte lauri succedis et umbre
Pallentis hedere, necnon et pinguis oliue:
Dans miro nexam capiti de fonte coronam.
Denique quos dudum sitientes ire per agros
Cernebas miseros, studio florente monebas,
Ut  clarissima cernere templa
Irent, et uotis peterent sibi dona salutis.
Me quoque iamdudum charum quem ducis amicum,
Talibus Audradum dictis, Hincmare, monebas:
Ut uiuas felix, monitis nunc utere nostris,
Rumpe moras, cursu properans quo menia cernis.
Fons ibi de medio sedis diuerberat auras,
Et mihi largitur uiuos haurire sapores,
Atque tibi faciam precedens limina pandi.



Fictio petica Audradi episcopi.


 Credulus his equidem dictis festinus amici
Explorare locum, cernens sed culmina ueni.
Siue fides horret dictu, seu fictio fratris
Fama mox facili sancto me clausit ab imbri.
uertex cum subito paret de margine bino
Sacrarum tereti fontem circumdare saxo,
Si foret emensus, septem bis redderet ulnas
Candida septeni species fulgebat in ulnis,
Ac totidem mixtas nebulis obduxerat Eurus.
Illic dum frustra duodenis atteror horis,
Tuque domi placidis celares tempora ramis,
Incusare fidem cepi fallacis amici,
Nec desunt lacryme, cur te precedere siui.
Occiduis quoque surgebant iam partibus umbre,
 uesper et Hesperias ornabat lampade terras.
Cum fletu uictos oculos per menia uoluo,
uocibus his Dominum, uotis iterumque reposcens:
O quicunque loci custos rectorque uideris,
O dignare sitim misero restinguere tantam!
Mox de sede sacra uox est allata per auras:
Sum rerum custos, sum uiui fontis origo,
Sed sine uase suos mortalibus abnegat haustus:
Sit cui cognoscas talis compacta figura,
Scilicet ut calamis septenis surgat ab imo,
Erigat et summum distinguens ausa cacumen,
Ora quidem totidem colli de uertice flagrant.
O quam gratisonis celebrabat talia uerbis!
Demum quid facerem, docuit sermone paterno.
Curre domum, manibusque refer que mando, miselle;
 Aut si pauperies te illud non sinit habere,
Inuida seu furtim rapuit de nocte nouerca,
Aut si nulla domi mansit spes inueniendi.
 Audi consilium, cur his exureris auris?
Huc quidam iuuenis, te nocte dieque frequentat,
Et scypho nostris libamina fundit in aris:
Olli nos nostris dedimus uiridantia pratis
Tecta, quibus maneat iussus, seu prosit amicis.
Cygnea iamque sibi costinis atria gyrat,
Utitur et claris nostro moderamine lymphis,
Iam seu diues amat pictis recubare tapetis.
Ocius accelerans, illi hec mea dicta referto:
Hospitio sanctam requiem meruisse fideles
Sis memor! o iuuenis, nunc et sine fine ualeto.
Auribus hoc capiat, tectis te uimine textis
Temperet atque sitim, somnum sub nocte quiete
Sternat, et herentes recreet per uiscera fibras.
Et prima cum luce dies deiecerit umbras,
 Molliat argillam, primo uel sole tepescat,
Et nota tornet specie, quam nouit abunde:
Obducat cera, ceramque recondat arena,
Innocuos ignes iuxta mox collocet illud,
Aequet lance, metalla placet cum pondere libre.
Que commissa sibi meminit, lucrique memor fit
Per que pollet ouans, nostris uernantibus aulis;
Ambabus manibus post omnia follibus efflet,
Et uacuet formam cera, repleatque metallo.
Post aliquod spatium, uas testis exuat assis,
Effigiemque nouam ferro diffumiget unco,
Concilietque tuis manibus uenerabile pignus.
Illud huc tecum ueniens deferre memento,
Hoc libabis aque fontem salientis ad astra,
Insuper et causam reseret quid uase figurem,
 Et dubios uerbis animos tibi firmet amicis
Interea triplum soluat cum carmine nodum,
Quem poterit fusum reserans ornare metallum
Hunc tibi mente locans. Olli sic pangere mando
In gemine specie lune distinguitur orbis,
Scilicet obscura claraque fugante tenebras,
Luminis et faciem terras dum uertit ad imas,
Altera pars celo tenebris obducta tenetur.
Denique bis septem lumen mirabile uisu
Euomit in terris glomerata fronte diebus.
Nam, mirum dictu! crescunt dum lumina Phebe,
Instituere Patres nimium solemnia Pasche.
Sed sursum pallens, ut primum condere lumen
Ceperit, et terris nigra uilescere forma
Ter septem numerant, quos non excedere soles
 Sit, sed in his licitum, sanctum solemne requiri.
Quid hic Pascha pium numerus, seu luna figurent
Explicet: et triplum poterit dissoluere nodum.
Hic memor esto, locum iuuenis responsa capessant.





LIBER DE FONTE uITAE.



 Tum presens iuuenis referens hec ordine iusso,
Iussa refers, agnosco quidem mandata relatis,
Immortale decus Domino, regnumque perenne
Qui mihi dignatur geminas mandare salutes,
Quique dedit uiuo faciem perfundere riuo,
 uimineasque domus frondenti tegmine cessit:
Excipit ac nostri scypho libamina uoti,
Illius haud dubium nobis precepta tulisti.
Da, dilecte, manum, mecumque hac nocte quiesce,
Florentemque domum iam nunc fidissimus intra,
 Atque sedens animum recreato salubribus undis,
Utere uel stratis somno sub nocte tapetis.
Cetera queque refers, aurora teste facessam.
Non meritis indigna tuis tibi gloria creuit.
Tanta, bonus hospes sacro de fonte bibisti,
Namque uales doctis egrum sanare loquelis
En quesita manus, quo uis properemus, amice?
Nec fraudabo torum membris, nec pocula labris
Illius eternum maneat per secula nomen
Hospitis electi, qui me direxit ad aulam.
Sed cum tanta tibi uirtus laudesque manerent;
Miror cur tantis uoluisti subdere penis
Me, qui nil nocui, iuuenem sed semper amaui.
Dicere si liceat, placitum culpabo magistri.
Nam quondam placidis caneres cum uocibus odas,
 Me ceu dilectum, mulcebas carmine tali:
Consule festinus, proprie, dilecte, saluti.
Te quoque paulatim precedens limina pandam,
Intra que saliens fons uiuus uerberat astra.
Ficta fides placiti rapuit uestigia pacti,
Condictoque loco ueniens incognitus horror:
Bisque quaterque uocans Hincmarum, uocibus addo.
Hauribam uacuas crebra de uoce loquelas
Aure, tuque fidem uelans, responsa negabas.
Altitonans donec me misit partibus istis,
Cunctaque que retuli, docuit sermone paterno.
Confortare, precor, uiolet ne cura quietem;
Sit tibi nunc requies, spatio sub noctis opace,
Et ueniente die dictis responsa parabo.
Pallida luciferum sequitur iam filia solis,
 O meus Audrade, sospes sis, somnia linquis,
O uenerande nimis, sanum me somnia linquunt
Principio lucis, pacti uel temporis hora.
Perfice namque precor multum laudabilis hospes,
Pignus: et exponas missum cum carmine nodum.
Incipe nunc mecum celestis gratia carmen
Aeterni fontis, ciphri Paschalis, et hore.
Sit regi Domino uirtus, laus, gloria semper,
Illius et faciem precibus poscamus uterque,
Sensibus ut nostris aspiret iussa fateri,
Qui tibi differri iussit sua pocula, donec
Aeternum fatearis eum, credasque colasque.



De creatione mundi et hominis, cui Deus infundit uitam.


 Incipe nunc mecum celestis gratia carmen
Aeterni fontis, ciphri paschalis et hore.
uult etenim sciri, mundi qui tempora ducit,
Pontum, telluremque, polosque creauit, et illis
Aere subtili formam speciemque reducit,
Astris qui celos, uariis animalibus arua,
E grege squammoso fluuios, uolucrumque perornat
Aera, post hominem fecit ratione repertum,
Talibus et dictis effatur conditor illum.



Preceptum a Deo homini primo impositum, sub pena amittendi fontis uite.


Queque mouentur in orbe nouo, frondentque uirentque;
Omnia trado tibi, mihimet tu subditus esto:
Illa tuis uiuant, nostris tu condite iussis.
 Confero multa tibi, nobis tu pauca rependas,
Unius ut ligni tangas ne mala memento,
Nam te de limo feci, uitaque repleui
Ut semper uiuas, si non neglexeris illud:
Et mecum regnes, senio non fractus in euum.
Quod si de uetita gustaueris arbore malum,
Continuo mortalis eris, captiuus et ibis,
Fonsque tibi uite claudetur cum paradiso.
Nam te qui terre dominum concedo manere,
Carcere flammiuomo, tristi nec torqueo fumo,
Horrisonique canis rabiem non cernere cogo,
Nec feci gelidum tenebris sentire dolorem,
Alterius fugias domini succumbere iussis.
Cuius suggestu, misero si riseris actu.
Quas retuli supra, merito succumbito penis.



Homo peccans amittit sibi et posteris fontem uite.


Eheu! qui primi recinam nunc facta parentis
Qui spreuit precepta Dei, uitamque reliquit,
Et mortis domino consensit, et intulit orbi
Atque suis natis, omni sobolique sequenti
Quas meruit penas, domino mereatur iniquo.
Qui uetiti malum ligni porrexerat Eue,
Eua uiro, mortem cunctisque sequacibus ambo.
Sic homo cum uoluit, uitam pro morte reliquit.
Incipe nunc mecum celestis gratia carmen
Aeterni fontis, ciphri paschalis, et hore.



Ad quem reuocatur a Deo per penitentiam.


Sed tamen Omnipotens rerum cui summa potestas,
Quem fecit hominem doluit, miseratus et illum,
 Dulcibus alloquiis et celsa uoce reclamat.
Quo fugis, o factura mei? per deuia uallis
Tendis ad ignotas et ceci carceris edes.
Sulphureasque domos, flammas sine fine uomentes.
Illic mors inimica sedens tua funera sarcit,
Obuia mille tuo premittens spicula cordi.
Flecte, miser, cursum, quo sol consurgit eoo
Est ubi nostra domus, et uiui fontis origo.
Et septem palme faciem salientis amictant
Fecunde fructu, quarum non poma putrescunt.
Temperies ueris, flores et roscida mella,
Et miranda suos emittunt gramina flores,
Pulchrius in toto uerum nil cernitur orbe.
Hoc plangens lacrymansque redi, ueniamque preceris,
Et uotis exposce tibi pia pocula fontis,
 Et fructu palme peccati uincula solui:
Namque tue mortis, tu conscius esse uideris.
Hec celebrante Deo clementi carmine uerba,
Infelix oculos, gressum nec flexit ad illum,
Sed mortis dominum lethali fonte secutus,
Excepit dignas tanto pro crimine penas
Hostis ut agnouit reuocari carmine uinctum,
Fraude dolos acuit, figitque cacumine culmi,
Mortiferum pomum nexit, calamoque draconem
Extulit, et uirga signum pomo colubroque
Ante patrem prolem suam: non intulit illis
uim, quod sponte sua cuncti periere sequentes.
Sic uictor serpens, uictorum signa leuauit,
Et sibi per campos, urbesque domosque petiuit
 Et nemora, sculpi simulacra, Deumque precari
Se iussit, hominumque genus sibi subdidit omne.



Mittit Deus ad reuocandum hominem prophetas, qui nichil possunt in hac re.


Incipe nunc mecum celestis gratia carmen
Aeterni fontis, ciphri paschalis, et hore.
Sed Deus eternus hominem seuire metallo
Indoluit, elegitque uiros, quos esse prophetas
Iussit, et errantem docuit reuocare parentem.
Hi Domini uidere domum, fontemque biberunt
Gustauit palme fructum, sed nullus eorum,
uincula nec potuit captiui soluere quisquam.



Christus, fons uite eternus, hominem sua morte redimit.


Aequalis Patri donec de uirgine natus
 Filius aduenit, homines retinere labentes,
Et reuocare sibi mortis de carcere lapsos.
Ipse quidem presens Dominus, hec uerba salutis,
Eloquio dulci saliens fons, intulit orbi:
Terrigene quicunque sitim restringuere riuo
uultis, eternum cursim contendite fontem.
Unicus ecce Dei fons uite, iure perenni
Effluo nunc largos uobis sitientibus imbres.
Namque meas hominum quisquis gustauerit undas,
Ultra non sitiet, felix sed uiuet in euum.
Cernitis ecce quidem presenti corpore natum,
Me Patris eterni genitum sine temporis hora.
De me, deque Patre procedit Spiritus almus,
Quem septem palme faciem que fontis amictant,
 Multiplici dono distincte, mystice signant.
Nam dederam mundo uitam, quam respuit Adam
Humano generi gignens lethale uenenum,
Unde fuit totum, mortis tenebrisque pererrat,
Illum qui feci, iam presens ipse requiro.



Merito exclusum e paradiso.


Eligo namque hominem moriens absoluere letho,
Namque per excessum uitam pro morte reliquit,
Proque suis meritis paradisi perdidit aulam.
Cognitione Dei uacuus, simulacra deosque
Effigiare sibi studuit, dominosque precari.
Hunc ego decreui, soli mihi subdere colla.
Quid facit? ab furis rapitur deceptus amore,
Utque Deum ueneratur eum, cui claustra gehenne
Inferus et flamme, tenebrisque obducta uorago
 Atra manet sedes, spirantibus undique flammis.
O factura mei, tristi sub sorte laborans!
Quam feci manibus faciem, uitaque repleui,
Ad me deflectas. Nam qui uoco corpore sumpto
Te reuocare uolens, ueni moriturus in orbem
Signifer ille quidem lethi, mortisque repertor
Talibus auditis, furiis accensus et ira,
Artibus insimulat fidis; Sat possumus, inquit.
Cum mater hominum nostro sine numine tantum
Ediderit terris, culpati nescia partus.
Conditor ille potens, celi qui possidet arcem,
In terris hominem primum quem fecit, adiui,
Disiecique suis clausum quem sepserat aulis,
Et mihi subieci, et natos, uulgusque nepotum,
 Insuper et proprio compleui dogmate mundum.
Me sine nec prolem matres genuere maritis,
Ex quo nostra uolens Adam precepta secutus,
Seque suosque dedit nobis seruire parentes:
Legibus his donec pacto quo nescia fractis,
Tantus in orbe puer, nullius criminis heres
Intrat, et antiquas presumit frangere leges.
Dum mihi prostratum, querit sibi surgere mundum,
Hunc ego ter tentans hominem cognoscere purum
Arte mea uolui; heu pulsus dubiusque recessi!
Ergo decet maiora uirum sentire pericla.
Mors mihi te sociam solito cum federe iungam,
Qui nisi cognoscat semper quid possit amica,
Esse potest totum reuocet per carmina mundum.



Quem mors alloquitur, regnaturum ubique terrarum.


 Mors dedit econtra tales de pectore uoces:
Federa si queris, tecum sum semper ubique,
Perfice quod gaudes, totus quam suscipit orbis,
Aemulus ille tuus morsu degustet amaro.
Erige, nil tardes, uirgam, pomum colubrumque;
Quo lato digne Dominus ueneraris in orbe,
Lexque manet, priscos subdens tibi iure colonos,
Illius in faciem uictricia signa leuato.
Humano qui more nisi tua sceptra sequatur,
Sorte mea calidam diuellam corpore mentem.
Tuque potens animam rapies, raptamque tenebis,
Corpus in optata claudetur morte sepultum,
Sic quoque cessabit nostros irrumpere fines.
Dixerat, et demon, concusso culmine signi,
 Audet in eterno torquendus sulphuris igne
Infestare Dei faciem, pomo colubroque.



Fons uite restauratur per Christum resurgentem a mortis sepulcro.


Incipe nunc mecum celestis gratia carmen
Aeterni fontis, ciphri paschalis, et hore.
At patiens Dominus hominum cui cura perennis,
Signa leuat contra lignum, pomumque Deumque;
Pro furto pomi sacrum dans in cruce pomum.
Huius non speciem potuit mors fere nec hydrus,
Moxque fugam caperent, si non uis proxima Christi
Maiestasque Dei Leuiathan prenderet hamo,
Et natus hominis mortem moriendo necaret,
Qui ponens animam sancto commisit ab ore:
Protinus alma iubet, hostis seuissima colla
 Diuinis stringi uinclis; toruumque draconem



Portas mortis effringentem.


Iam tormenta premunt suspecta, trahuntque gementem
Ad portas erebi, Dominus quas obruit, atque
Tartara disrupit. Ceci tunc carceris edes
Lux Deus irradians, euertit luce tenebras.



Et eripientem e faucibus draconis homines.


O noua captiuis facies tunc uisa Tonantis,
Qui genus humanum rapuit de fauce draconis.
uincula dissoluit, predam patrique reduxit,
Armilleque tetras percussit cuspide fauces,
Posse nec indulsit sanari uulnus apertum
 Tunc mortis morsus predictus uoce prophete [a 1Kb]
Exstitit, et partem rapuit, partemque reliquit.
Primus et ad uitam deuicta morte triumphans,
Ter redeunte die, post hec surrexit ab umbris
Christus, et e tenebris lumen resplenduit orbi.
Ut sol post tenebras consurgit luce coruscus.
Condere quem dense nunquam potuere tenebre.
Sic chaos exsuperans Christus, de morte migrauit,
Atque pium celebri cum nomine Pascha sacrauit.
Quo transiuit enim lux est, et uita perennis,
Dans formam nobis tenebris exsurgere posse,
Si tamen illius celebremus dogmatis horam,
Lumine quam lune numero signauit et almo.
Inferiora legas, si uis hec carmina nosse.



Explicatio mystica Paschatis et eius dierum.


 Perfice nunc mecum celestis gratia carmen
Aeterni fontis, ciphri paschalis, et hore.
Nunc audi, frater, que sit displosio nodi.
In gemina specie lune distinguitur orbis,
Scilicet obscura, clarique fugante tenebras.
Dicitur hac specie pars terre, parsque polorum.



Luna hominis figura.


Effigies hominis, manibus plasmata creantis.
Hactenus et terris conuersum lumen ad illum
uertere luna monet, que dum sua lumina terris
uoluit et ad celum, tenebris obducta tenetur.
Dat hominis formam, qui dum terrestria querit,
Ingenii lumen terras conuertit ad imas:
Excipit et uulgi gaudens dum murmure laudes,
 Dispectus celo, tenebris obductus habetur.



Celebratio Pasche prohibetur ante lunam Xu.


Interea minimum poterit solemnis haberi,
Bis etenim septem glomerata fronte diebus
Euomit in terris lumen mirabile luna,
In quibus est uetitum sanctum solemne requiri.
Qui duo, que Christum precedunt tempora signant,
Ante datam legem primum, sub lege secundum.
Per que terrigene peccati pondere pressi
Ingenium uite sibimet conferre uolentes,
Indigni celo, tenebris mersere senectam,
Morte nec abiecta, meruerunt cernere Pascha.
 Sed sursum pallens, ut primum condere lumen
Ceperit, et terris nigra uilescere forma:
Ter septem numerant, quos non excedere soles
Sit, sed in his licitum, sanctum solemne requiri.
Sic lacrymans, primum celo cum uertere uitam
Ceperit, et terris uilis despectus et esse.
Iam celo clarus, ter septem supputet illud,
Scilicet in mundo, Christi quo gratia fulget
Tempus: et ex toto conuersus corde requirat
Pascha salutiferum, celebri ratione repertum.
Deque tenebrosa saliens caligine noctis,
Transeat ad lucem, Christus quam contulit orbi:
Ut, tribuente Deo, felix per secula uiuat.
Perfice nunc mecum celestis gratia carmen
 Aeterni fontis, ciphri paschalis, et hore.
Auxiliante Deo cuius mihi uerba tulisti,
Arcanum fidei reserans, sub nomine Pasche,
Explicui: triplum potuique resoluere nodum.
Marginis et geminas cecini iam forte figuras,
Clara septenis specie qui fulget in ulnis,
Ac totidem mixtis uariatur cortice nigro.
uos quoque iam fudi, uenerabile pignus honoris,
Septenis calamis, horis totidemque ter ornans.
Hoc fine quisque sitit, frustra contendit ad umbras
Aeterni fontis, hic est sapientia patris;
Non intrabit enim commercia pectoris atri,
Subdita peccatis nec mens amplectitur illam.
Spiritus ipse Dei, sed qua dignissimus hospes
Expurgans uitiis, septeno munere dotat,
 Perpetuoque sibi mensuram dedicat aulam,
Hec sitiens lymphas poterit haurire salubres.
Hoc uas quisquis habet, fontis festinet ad undas.
Hauriat et sacris fundat libamen in aris.
Cursibus ethereis, sonitus fit maximus orbi,
Qui tegit hunc sonito, monuit me sensibus imis.
Hec, Audrade, tibi modulari carmine dulci,
Pignora chara satis, recinas que sepius oro.
Sic quoque felici tractabis gutture fontem
Quesitum, longo certamine, dulcis amice.
Maxima dona tibi celestis gratia confert.
Hec memor esto mei, sacris cum funderis aris,
Obsecro, mi frater, nunc felicissimus esto.





EXCERPTA LIBRI REuELATIONUM Quas AUDRADUS MODICUS scripsit anno Christi 853.




CAPUT uIII.


Et ecce descendens Dominus, et cum eo omnes sancti. Et sedit in confinio etheris et eris. Tunc sol obscuratus est tribus continuis diebus, et luna tribus eisdem noctibus, et nullum radium in hoc spatio fuderunt in terram, cum nulla nube tegerentur. Iussitque Dominus ante se uenire omnes principes  Ecclesiarum. Qui mox adfuerunt, et adorauerunt. Cumque benedixisset eos, dixit: Cuius culpe est, fratres amantissimi, quod sic atteritur et uexatur hereditas mea, quam redemit Pater sanguine meo? At quidam eorum dixerunt: Domine, culpa regum est. Dixit igitur Deus: Qui sunt hi reges? Non cognoui, non constitui. Responderunt, et dixerunt  ei: Ludouicus pater eorum. Dixitque Deus: Ubi est ille? Et adduxerunt eum, et dixerunt: Ecce adest. Et dixit Dominus ad eum: Quare posuisti inter filios tuos tantam discordiam, ut ob hoc tam acriter fideles mei uexentur? Respondit ille, et dixit: Domine, ego putans quod filius meus maior Lotharius tibi uellet obedire, et secundum tuam uoluntatem Ecclesiam tuam regere, constitui illum loco meo ad regendum populum tuum. Sed postea uidens eum in superbia contra te erectum, et nolle acquiescere ut secundum te gubernaret plebem tuam, submoui eum, et paruulum quem dedisti mihi nomine Carolum uidens humilem et obedientem, intellexi dona misericordie tue in eo esse, et ideo constitui eum loco maioris, ut humilis semper et obediens  secundum tuam uoluntatem seruiret tibi in ministerio gubernationis populi tui. Respondit Dominus, et astantibus sibi dixit: Certe uerum dicit, maiorem propter superbiam a regno remouere uoluit, minorem propter humilitatem et obedientiam regnare constituit. Ubi sunt? inquit. Qui protinus adducti sunt ante eum. Et ait Dominus: Lotharius quia dixit, Ego sum, deiiciatur. Carolus propter obedientiam et humilitatem stabiliatur. Quid, inquam, de tertio? Et dixerunt quidam de astantibus: Domine, arma mouit in patrem. Cumque grauis sententia de illo iam immineret, alii de astantibus dixerunt: Domine, opus bonum inuentum est in eo. Nam licet multi eius causa de tuo sint absumpti seruitio, tamen ille studet ut de alienigenis loco eorum tibi alios acquirens  subroget. Et ait ad hec Dominus: Lotharius, quia opus bonum inuentum est in eo, stabiliatur et ipse.



CAPUT IX.

ueniant igitur ante me, et inibo fedus cum eis, quod non liceat uiolari. Tunc iussu Dei adductus est et Ludouicus Italorum rex, filius Lotharii, et statuti sunt hi tres ante Deum. Et dixit Dominus Carolo: Tu puer meus, si humilis et obediens fueris, et permanseris coram me, et Ecclesias meas restitueris in statum suum quo ordinaui eas, et unicuique ordini congruum sue religionis restitueris caput, et ordini unicuique propriam legem tenere feceris, et a rapinis et depredationibus et ecclesiarum uiolationibus omnem populum qui tibi committitur cessare  feceris, et unicuique homini iustitiam seruaueris, et corde bono et optimo uoluntatem meam semper secutus fueris, ecce do tibi sceptrum regni et coronam: et ut inter te et fratrem tuum Ludouicum Germanorum regem pax sit perpetua, et ipsa, qua partitum est regnum inter uos cum fugarem ante faciem uestram Lotharium, erit diuisio regnorum uestrorum, nec tuus in partem Lotharii, nec eius in partem tuam processus. Et tu, Ludouice, in sermonibus istis eumdem habeas mecum pactum firmatum. Similiter et tu, alter Ludouice, Italorum rex. Et inter uos tres pax perpetua in his uerbis et in hoc pacto maneat. Et ob hoc quod mihi in hunc modum seruieritis, do tibi, Carole, ut Hispanias, duce beato  Martino principe, liberes ab infidelibus, et tuo regno ad honorem nominis mei secundum libertatem fidelium meorum consocies. Nec gens Scytharum, que regnum tuum immodice affligit, contra te tuumque regnum preualeat, et falsi fratres ac rebelliones tui regni ante faciem tuam uelut fumus ante faciem uenti deficiant. Tibique tui filii et nepotes, si hoc pactum seruauerint, succedendo feliciter, donec in eo coram me steterint, in regnum succedant. uerumtamen quia Ecclesias de suo statu submouere non timuisti, et propter te tantum malum affligit Ecclesiam meam, scias te sequenti anno in hoc ipso mense qui nunc est, Britanniam uenturum, ibique ita ab inimicis tuis dehonestandum, ut  uiuus euadas. Ibique morietur perfidus et  nefandus uiuianus, qui non extimuit conculcare nobilitatem Ecclesiarum mearum, abbatem se glorians monasterii beati Martini et ceterorum. Deuorabunt enim idcirco carnes eius fere siluarum. Similiter et ceteri multi corruent, et tu, ut dixi, difficulter euades. Si quidem noli tunc desperare de recuperanda salute, sed quascunque Ecclesias eo bello deliberauero, restitue in statum suum, et ego tibi omnes alias que sunt in regno tuo deordinate, consequenter deliberabo. uide tu omnimodis ut neque pro aliqua ambitione, aut pristina temeritate, iterum a suo ordine uel statu eas amplius remoueas, si pactum meum quod hodierna die tecum pepigi uis inuiolabile permanere. Quod si hoc tu non seruaueris, nec uerba pacti mei tibi se conseruabunt. Et tu, Ludouice  Germanorum rex, accipe sceptrum regni et coronam hanc in firmamento pacti huius. Quod si conseruaueris, duce beato Paulo principe, erit in gentes que sunt adhuc infideles apud Germanias felicissima dilatatio tua. Si autem tu hoc non conseruaueris, nec pactum meum quod ego tecum pepigi stabile manebit. Tu autem, Ludouice Italorum rex, accipe sceptrum regni et coronam hanc in firmamento pacti huius. Quod si seruaueris, duce beato Petro principe, erit contra gentes que opprimunt regnum tuum, felicissima extensio tua. Sin autem, mutabitur et istud. Hi enim tres principes, quos duces et adiutores cum exercitibus sue societatis uobis dedi, ab imminenti damnatione mundum suis inestimabilibus precibus modo eripuerunt. Sine  quorum ut ordinaui ducatu et protectione, nulla uestris congressibus cedet prosperitas. Seruantibus quoque uobis, ut dixi, pactum hoc, quod hodie solemniter uobiscum pepigi: tunc hi duces et coram me uestram uestrorumque regnorum causam semper peragent, et quocunque, siue ad bellum, siue ad pacem, processeritis, uestri uestrorumque duces optatissimi et inuicti protectores erunt. Hec complens Dominus ordinauit in omnibus Ecclesiis principes siue pastores sue bone uoluntatis, dans finem his qui falso uocabulo censentur pastores. Similiter capita plebium uniuersorum Christianorum. Et benedixit mundum dicens: Quia pro iniquitatibus hominum modo quasi iam damnatus omnibus elementis  appares, nunc accipe benedictionem meam et esto fecundissimus hoc anno sequenti, ut nulli dubium maneat quin ego his tribus diebus, quibus solis et lune radii se absconderunt, uisitauerim Ecclesiam meam, eiusque causam disposuerim. Factumque est. Et hec percomplens Dominus, ascendit super omnes celos in dextera Patris. uenit quoque anniuersarii dies, et sermo Domini completus est in Carolum et exercitum eius. Namque uiuianum ab hostibus interfectum deuorauerunt fere siluarum, et multe Ecclesie ab oppressoribus suis, ut Dominus predixerat, eo bello sunt deliberate. Mandauerat hoc legatus Ecclesiarum Carolo regi per Rothbernum quemdam cubicularium regis, et omnem textum narrationis exposuerat: quod rex obedire neglexit,  sed inhonestissime a Britannia reuersus, non restituit Ecclesias in ordine suo. Quamobrem adduxit Nortmannos in Gallias Deus, qui eas terra marique uastarent, et immanitas omnium malignantium uelut ira Dei cepit undique in partem horum regum efferuescere. Tunc legatus Ecclesiarum tribus diebus et noctibus continuis, tertio sine cibo et potu, coram Deo permansit, orans ut misereretur populo suo, et non subtraheret inducias datas. Qui iterum flexus ad pietatem misertus est, et utcunque ex parte mitigauit iram furoris sui, sustinens adhuc Induciarum spatium.



CAPUT Xu

Et factum est anno 853, hoc est Induciarum nono,  tertio mense, iterum euocauit me rex Carolus ad se. Et cum principibus Ecclesiarum, testibus Wanilone, Hincmaro, Amalrico, Leopardulo, uenerabilibus archiepiscopis, presente Christianissima regina Ermentrude, cepit percontari de his omnibus, uel si in aliquo potuissem deprehendi mendacio sciscitari. At ego in sermone Domini iterum illi ut supra scripta sunt omnia enarraui. Qui cepit iterum atque iterum promittere quod infra duos menses sancti Martini ecclesiam, seu ceteras, que uidebantur aperte, in suo ordine restituisset: quod non adimpleuit. Sed ad prouocandam adhuc iram Omnipotentis, accersiuit quemdam diaconum, nomine Burchardum, qui erat e partibus Lotharii regis, et commendauit illi Ecclesiam Carnutensium, ut esset in  ea pontifex; ac si nullum in regno dignioris nominis clericum inuenire potuisset. Et dixit Weniloni Senonum archiepiscopo, ut eum ordinaret episcopum. uocauit autem me idem archiepiscopus, et dixit: Scio ad iram Dei prouocandam regem nostrum Carolum egisse, ut Burchardum a partibus Lotharii euocaret, et pastorem Ecclesie constitueret. Nam de eo per uniuersas regni huius ecclesias . . . . . fama et dictu horribilis diuulgata est. Sed si esse posset ut Dei iracundia non prouocaretur, quia apud seculi causam strenuus esse dignoscitur, rogo te omnimodis ut ores Deum, quatenus dignetur tibi ostendere, si esse possit ullo modo, ut secundum eius uoluntatem idem Burchardus fieri mereatur episcopus.  Nam ego, si esse posset, satis hoc uellem. Est enim mihi consanguineus. Ago ergo ut moneo, et si aliquid inde dignatus fuerit ostendere tibi Deus, non abscondas a me illud, in fide Dei te obtestor. Cumque orarem solito pro fratrum salute, etiam et pro supradicto negotio, ecce Dominus dignatus est me audire, et descendens de celo lumine suo circumfulsit me in loco quo eram orans, et dixit: Maledicta dies qua erit Burchardus episcopus. Et hec dicens, in celum rediit. Unus autem ex angelis qui cum eo uenerant, ad dexteram mihi remansit, et ait: Nosti quid dixerit Dominus? Et aio: Domine, apertius scire uellem. At ille dixit: Omnibus diebus, quibus fuerit Burchardus episcopus, stillabit ira Dei super omnes ecclesias usque ad ruinam illarum. Idcirco  excommunicando prohibet ordinatorem eius Altissimus, ne imponat illi manus in benedictione episcopali. Et hec dicens, Dominum secutus est. Ego autem adorans et gratias agens, retuli uniuersa archiepiscopo meo, qui mox scriptum misit oraculum istud regi Carolo. Et ego conuentui episcoporum, qui ob hoc Senonas conuenerunt, monente iam dicto archiepiscopo, retuli illud. Qui primo quidem noluerunt ordinare episcopum eumdem Burchardum, tam euidens Dei oraculum pauescentes. Sed imperium regis postea, et multorum episcoporum ac principum regni consensus preualuit, et mense quarto anni Induciarum noni, ordinatus est episcopus. Cuius ordinationem aperte ira Dei mox secuta est, et sequenti mense per totum mundum uento  urente percusse sunt uinee, tempestates et tonitrua et pericula celitus ultra quam dici possit emissa. Eodemque anno Nortmanni per Ligeris alueum ascendentes monasterium sancti Martini Turonense, et basilicam eius toto orbe uenerabilem, nullo obstante, mense nono incendunt. Corpus autem beati domni Martini clerici eius inde fugientes secum portauerunt in monasterium monachorum quod dicitur Cormaricus, eidem sancto subiectum. Tunc pactum quod pepigerat Christus cum regibus irritum factum est, quia non ad emendationem se ullo modo, sed apertissime ad prouocandam super se magis iram Dei omnipotentis conuerterunt. Idcirco et omnis pax rupta est, et omne malum iterum ceu reuiuiscens super omnes ecclesias uelut intolerabilis  maris procella, superinundauit; ut nulli dubium esse posset fideli aut infideli ira Dei celitus Ecclesias omnes et totum mundum undique et ubique conquassari. Tunc maxima pars legationis mee irrita facta est, et omnis confusio et maledictio cepit superinundare.



CAPUT XuIII.

Audi me, frater. Hic est fons, de quo multo labore et studio edidisti uenerabilem librum quem bene titulasti de Fonte uite. Et dixit mihi doctor: Recognosce scyphum istum: de eo quidem carmina clara in memorato Libro uite fontis composuisti.



CAPUT XXIu.

Et tunc cepit  a principio  uniuersa dolendo repetere, dicens: In die, Fili, qua secundum tuam humanitatem resurrexisti a mortuis, postulasti a me omnipotente Patre tuo, omnipotens Fili, mihi per omnia cequalis, et consubstantialis, et dedi tibi gentes in hereditatem. Et nunc uides quomodo quos redemisti te deserunt, et contra te, qui te cognouerunt et adorare didicerunt, arma tyrannica cum sacramento militari partis aduerse sumere non sunt ueriti. Ego quidem, Fili, multas inducias, te uolente, ut ab hac nequitia penitendo resipiscerent, pro eis me eque et te, ac Spiritum nostrum a te meque eque procedentem, nobisque per omnia cequum et consubstantialem, exorantibus sanctis tuis illis concessi: quas neglexerunt, et in superbia omnia hec pro nichilo duxerunt.  Auxeruntque potius sibi opera nequitie, et absque  ulla penitentia in eis perdurant. Cumque in hoc crebro ab illis dispectus afficerer tedio, euanginaui gladium meum ut interficerem eos, et quante infelicitatis essent, ac quante apud me deiectionis, ostendens, diem sanctissimum et celeberrimum Pasche ritu pagano in medio eorum apud urbem Parisiacam maculari permisi; ut uel sic experirentur mortem sibi instare uicinius, qui Pascha sacrum in celeberrimis suorum locorum basilicis digni celebrare minime uiderentur. Sed illi mente superba in suis sceleribus obstinatissime obduruerunt, et ego exsurrexi in ira ut delerem eos omnes. Sed tu continuisti me, et has decennes inducias uoluisti illis mecum inseparabilis uoluntas ad penitentiam adhuc dare, etc.




ANNO DOMINI DCCCLuI.
ALDRICUS CENOMANENSIS EPISCOPUS.





GESTA ALDRICI A DISCIPULIS EIUS SCRIPTA.




I.

Domnus Aldricus Cenomanice urbis episcopus, natione patris ex parte Francus siue Saxo, matris quoque ex parte Alamannus atque Baiuuarius. Pater eius nominabatur Sion, mater quoque eius Gerildis. Predictus ergo episcopus regia ex progenie ortus atque aliis nobilissimis parentibus est procreatus. Ab infantia autem cum episcopis enutritus atque ab eis nobiliter et sapienter est instructus; ecclesiasticis quoque disciplinis uoluntarie se submittens, ordinabiliter congruenterque est inconnexus. Iam enim duodecim annos habens, a iam dicto patre suo ad palatium deductus est, et glorioso Carolo Francorum regi atque domno Ludouico eius filio honorifice commendatus, et ab eo est decenter susceptus. Ipse  uidelicet omnibus bonis moribusque dulcibus ornatus, omnia omnibus factus est, et tam regi quam omnibus eius optimatibus et regi famulantibus, Domino annuente, placere meruit. Per diem itaque regi et fidelibus suis amabiliter militans, Domino autem nocte et secrete totis nisibus et uigiliis atque orationibus seruiens, gratiam diuinam meruit assequi. Sed sollicite euenerat ut quandocunque locus ei eueniret, in ecclesia Sancte Marie que est constructa in Aquisgrani palatio secrete psalmos decantaret et orationes faceret. Quadam autem die in predicta ecclesia Sancte Marie in sinistra parte altaris  secrete psalmos suos cantans, instinctu diuino corde admonitus est ut militiam secularem dimitteret et Domino solummodo famulari studeret. Ipse quoque adhuc tenere etatis erat atque pube tenus. Tunc primo is.. se incipiebat, timens ualde ne hoc illi diabolica ex parte suggereretur, obnixe Deum deprecatus est ut, intercessione beate Marie, in cuius ecclesia orabat, si diuinitus iam dicta uoluntas in eius corde uersaretur, manifestum ei pro sua misericordia faceret; sin autem diabolica immissio esset, similiter et hoc illi notum faceret. Totis itaque nisibus et flectendo genua, pectusque tundendo, ante predicte sancte Marie aram deprecatus est ut Domino ex hoc meruisset facere uoluntatem, ut diabolus eum seducendi nullum locum haberet. Ipse enim diuinitus in  antedicta bona uoluntate confortatus et firmius subiugatus est et plenius corroboratus. Deinde cepit toto corde rogare Deum ut si diaboli esset exhortatio, recederet ab eo, et si diuina esset gratia, pleniter eam secundum Dei uoluntatem adimplere meruisset. In hac autem intentione ferme dimidium annum corde angens, angelica et diuina confortatione suffultus, ad regem deprecaturus accessit ut secularem militiam dimittere ei liceret et militie spirituali se coniungere atque eum Domino famulari permitteret.. Nullo tamen nisi tantummodo uno Deum timenti amico suo et carissimo familiari hoc confessus est, timens quippe  ne si hoc sui intelligerent parentes et amici, ei hoc facere minime permitterent. Rex autem, hec audiens, oppido tristatus est, promittensque ei duodecim et amplius comitatus se daturum si hoc dimitteret et in sua militia perseueraret. Ipse uero a rege hoc audiens ait, etiamsi dimidium suum regnum ei daret, ipsam uoluntatem propter hoc non dimitteret. uidens autem rex se illum a sua intentione non posse auertere, concessit ei licentiam et locum ubicunque eligeret in suo regno. Tunc ergo ipse, inspirante diuina gratia, petiuit locum sibi dari in quadam ciuitate cuius uocabulum est Mediomatricis, que et alio nomine Mettis uocatur; sibique cum duobus clericis tantummodo postulauit dari prebendam. Rex autem et hoc concessit, et quantum uolebat sibi dare spopondit.  Tali enim conditione licentia accepta, a rege osculatus est, et ad iam dictam urbem festinando profectus est; ibique amabiliter et deuote ab omnibus susceptus, et clericus ab episcopo eiusdem ciuitatis et cuncto clero diuinis benedictionibus decantantibus et hymnis spiritualibus modulantibus confortatus est, et uestimentis clericalibus indutus, et manuum impositionibus ab episcopo et a cunctis sacerdotibus clericali benedictione consecratus, inter seniores fratres est collocatus. Deo igitur ibi totis nisibus die noctuque deseruiens, factum est ut multos Domino lucrifaceret. Cantum quippe Romanum atque Grammaticam siue diuine Scripture seriem humiliter discere meruit, quibus et donante omnium Domino pleniter atque doctissime instructus est. Post  duos quoque clericatus sui annos ab episcopo eiusdem ciuitatis nomine Gundulfo in ecclesia Sancti Stephani diaconus est ordinatus. In ipso igitur gradu tres ferme annos militans mirabiliter et docte quotidie diaconatus sui adimplere certauit officium. Mortuo quoque iam dicto Gundulfo predicto ordinatore suo, alius episcopus in eadem ciuitate nomine Drogo, filius Caroli piissimi imperatoris, subrogatus et ordinatus est: qui uidens predicti Aldrici leuite intentionem et studium bonum, quod tam in ministerio suo quam et erga omnes habebat, cepit eum exhortari ut sacerdos efficeretur. Noluit autem iam dictus diaconus Aldricus neque ausus est diuinam repellere benedictionem, ad quam sepissime uocabatur a Drogone eiusdem ciuitatis episcopo et successore  iam dicto ordinatori suo, dum nobiliter degebat in diaconatus officio, eligente eum clero et populo presbyter est ordinatus. Ipse autem melius ac melius uirtutum pollens actibus, multosque erudiens suis predicationibus siue bonis exhortationibus, multos et innumerabiles Deo et sancte Ecclesie lucrari meruit. Demum quoque eligentibus fratribus, et suadente siue exhortante episcopo suo Drogone, licet coacte, senior cantor ibi sublimatur. In scholis uero in quibus iam magister erat constitutus sapienter multos et innumerabiles in supradictis artibus erudiens, magnum lucrum in sancta Dei Ecclesia facere meruit, imo innumerabiles in iam  dictis artibus doctissime erudiuit. uidentes igitur eum antedictus pontifex domnus Drogo et cunctus clerus siue populus in iam dictis ministeriis et doctrinis magnum habere studium et multos doctores et magistros nobiles fecisse, in maius eum ministerium, quamuis coacte sublimauerunt et primicerium secundum Romanum ordinem eum esse constituerunt, totumque clerum tam ciuitatis quam et monasteriorum, siue totius illius ciuitatis parochie, ei subditum esse preceperunt, et magistrum omnium eum constituerunt. Ille enim in his studiosissime Domino seruiens, omnibus bonis hominibus amabiliter famulari meruit; eumque cuncti boni ita amabant quasi semetipsos; et quidquid eis imperabat, libenter faciebant. Audiens autem Ludouicus imperator  Francorum eius opinionem, ad se eum uocauit, et in suo palatio, uolente uel nolente, eum seniorem sacerdotem suumque confessorem preesse constituit. Qui et ibi omnibus palatinis bonis placens, ut solitus erat, omnibus omnia factus, ab omnibus honorabatur atque uenerabatur. Ita quoque omnes eum diligebant, si fieri potest, quasi semetipsos, eiusque iussionibus in omnibus quasi senioris uoluntarie et bono animo obtemperantes erant. Quatuor autem menses cum imperatore in suo palatio nobiliter degens, eique amabiliter seruiens, nec ad unum diem licentiam exinde euadendi et in patriam pergendi impetrare ualebat. Episcopatum ei quippe quoddam, cuius uocabulum est Cenomanis, eligente eum eiusdem prouincie archiepiscopo Landramno atque  comite eiusdem parochie Rorigone, siue omnibus prefixe parochie nobilibus hominibus, atque cunctis palatinis, et clero et populo, per baculum Landramni Turonice ciuitatis et predicte parochie metropolitani iam dictum episcopatum in sua presentia et eo instigante a Ludouico gloriosissimo imperatore, orantibus cunctis, cura pastorali est commissum; qui et hoc refugiens, et nolens predictum episcopatum suscipere, omnibus tamen; licet coactus, hortantibus, ipsum sacrum suscepit ministerium. Ordinatus quoque a suo predicto metropolitano et ceteris nobilibus et sapientibus episcopis in idipsum conuenientibus, eligente eum clero et populo in predicta ciuitate et in ipsa matre Ecclesia die 11 Cal. Ianuarii est, anno igitur incarnationis  Domini nostri Iesu Christi octingentesimo trigesimo et secundo, episcopus est consecratus. [a 1Kb] Tertio autem die post ordinationem suam iam dictus domnus imperator in suam adueniens ciuitatem, gratias agens Dominum laudauit quod iam ordinatus erat episcopus. Predictus ergo pontifex domnum Ludouicum imperatorem cum psallentio et hymnis et canticis siue crucibus et ceteris diuinis oraculis benigne et sapienter suscipiens, eumque ad ecclesiam manu tenens et deducens per altaria orando, suis precibus, eum Domino commendauit. Suprascripto igitur imperatori omnibusque suis nobiliter et dulciter famulari studuit, ibique domnus imperator Ludouicus  natiuitatem Domini nostri Iesu Christi, prefato Aldrico episcopo et suo clero sapientissime et honorifice officium peragente, solemniter celebrauit. Octo quoque dies in eadem ciuitate domnus imperator residens, uillam quamdam que Brogilus et Nouauilla nuncupatur cum omnibus ad se pertinentibus, que dudum inde abstracta et in beneficium data fuerat, per suum preceptum ei atque Ecclesie sue sedis siue clericis et domini seruis inibi Domino famulantibus iure firmissimo perpetuis temporibus possidendam reddidit.



II.

Predictus quoque pontifex, in primo pontificatus sui anno, aquam per aqueductum in predictam ciuitatem Cenomanicam, quam nullus hominum ibi  antea uenire uiderat, suo opere et bono ingenio adducere meruit, omnibusque qui antea ualde aqua indigebant, nec eam nisi per magnum laborem eatenus habere poterant, sufficientem, auxiliante Domino, habere fecit. Unum siquidem uel duo modia aque infra ciuitatem antea emere nemo ualebat nisi unum denarium afferentibus eam de Sartha uel de aliquo fonte dedisset, quoniam nec puteum inibi aliquem habebant. Ideo tam chara erat. In ipso quoque anno claustrum ubi sui canonici conuersari regulariter et canonice possent edificare cepit, qui antea nunquam, ut fertur, claustrum habere meruerunt, sed per ciuitatem huc et illuc uagantes et dormientes et discurrentes, tam in nocte quam in die, per diuersa domicilia manere solebant, et propter hoc impedimentum  ad officium diuinum occurrere, ut decebat, minime ualebant; eisque suam domum, in qua manerent, et solarios siue cellaria et alia edificia, que ad suum opus habebat, tradidit. Et non in hoc sufficiens erat, sed etiam alias domos per circuitum nobiliter, sicut ad hoc opus decebat construere certauit. Prefatus ergo pontifex fuit uir mitissimus et sapiens ualde, lingua eruditus, psalmos omnes per ordinem memoriter retinens, et in eorum sensibus subtilissima exercitatione limatus, lingua quoque in lectione posita, et exhortator omnium bonorum operum, plebique florentissime salutaria predicans fidei catholice et apostolice, immaculate conseruare perenniter sua monita salutaria predicans, corda fidelium corroborans, orthodoxe fidei emulator ac defensor  fortissimus, paupertatis amator, erga inopes non solum mitis, sed etiam sollicitus, captiuorum etiam redemptor, orphanorum quoque et uiduarum largitor, necessaria tribuens, amator religiositatis Christiane norme, et religiose uolentibus uiuere et Dei timorem habere in suis precordiis dilectio residens; uir uero erat mitissimus atque suauis omnique bonitate ornatus, amator cleri omnisque populi Christiani, tardus ad irascendum, et uelox ad miserandum, nulli pro malo malum reddens, neque uindictam secundum meritum tribuens; sed pius et misericors erat omnibus, cunctos attrahens, neminemque dissipans. Magnum gregem adunare in unum et ingens lucrum, adminiculante Domino infra sinum sancte Dei Ecclesie  tam infra suam parochiam quam et extra facere meruit, et multos Domino lucrari meruit. Fecit igitur predictus Aldricus pontifex in prescripto claustro recta noua et dupla, in quibus et diuersas mansiones ad opus fratrum et ad eorum necessitates procurandas mirabiliter et nobiliter construxit. Insuper et in iam dicto claustro fecit ecclesiam in honore sancti Stephani a nouo, quam et in honore prefixi sancti Stephani et omnium sanctorum quinta Iduum Nouembris solemniter consecrauit; in qua et in ipsa die consecrationis eius signum apparuit mirabile. Quidam enim sacerdos inibi suos wantos perdidit dum predictum sacraretur templum; quos quidam clericus inueniens, furtim de ipsa ecclesia noua exportare cupiens, de predicta Sancti Stephani et omnium  sanctorum ecclesia exire non potuit, nec ipsos wantos secum deferre ualuit, antequam eos in ipsa ecclesia uidentibus multis eiecit, et fuga lapsus euasit. Fecit namque in predicta ecclesia altaria sex; quorum unum sursum positum in media absida collocatum in honore sancte Sophie sacrauit, et reliquias Domini nostri Iesu Christi, tam de spongia quam et de sandaliis eius propriis, in confessione in eo facta collocauit. Fecit quoque atque sacrauit iam dictus pontifex in superiori et in dextera parte ipsius ecclesie aliud altare in honore sancti Stephani, et sancti uincentii, ac sancti Geruasii, sanctique Priuati, siue sancti Quirini, atque sancti Naboris, necnon et sancti Nazarii martyrum Christi, et in eo decenter eorum reliquias collocauit. Fecit namque  in superiori et in sinistra parte ipsius ecclesie tertium altare, atque sacrauit in honore sancte Dei genitricis Marie, siue sancti Clementis Romane Ecclesie episcopi et martyris, et sancti Albini, sancti Amantii ac sancti Arnulphi, seu sancti Martini, atque sancti Clementis primi Metensis urbis episcopi, atque sancti Audeni, necnon et sancti Martialis, ac sancti Benedicti, et sancti Paterni, et sancti Siluestri, confessorum Domini, et in eo propriis manibus decenter predictorum sanctorum reliquias in confessione ipsius altaris collocauit. In subteriori ergo parte et in absida ipsius ecclesie, fecit et consecrauit quartum altare in honore sancti Stephani et omnium sanctorum, et in eo sancti Stephani atque aliorum multorum sanctorum reliquias propriis manibus decenter  collocauit atque conclusit. In dextera igitur et subteriori parte ipsius ecclesie quintum fecit altare, quod et consecrauit in honore sancti Pauli et sancti Iacobi apostoli et sancti Matthei apostoli et euangeliste, et in confessione ipsius altaris predictorum sanctorum apostolorum reliquias propriis manibus decenter composuit atque conclusit. In sinistra et in subteriori parte ipsius ecclesie sextum fecit altare, quod et consecrauit in honore sancti Theodori et sancti Iuliani atque sancti Lamberti, martyrum Christi, et in confessione ipsius altaris eorum pignora propriis collocauit manibus.



III.

Anno siquidem incarnationis Domini nostri Iesu  Christi octingentesimo trigesimo et quarto, indictione uero tredecima, et anno imperii domm Ludouici piissimi imperatoris uigesimo et secundo, anno uero ordinationis prescripti Aldrici episcopi tertio, predictam ecclesiam iam dictus pontifex solemniter et decenter dedicauit. In prescripto namque Calendarum die, Turonis metropolis ciuitate per consensum et electionem Landramni predicte Turonice urbis archiepiscopi, siue aliorum episcoporum atque multorum abbatum atque comitum necnon et aliorum innumerabilium prudentium uirorum a Ludouico prescripto imperatore, cura Cenomanice urbis et sollicitudo totius populi ipsius urbis parochie Aldrico prefato episcopo commissa est; cui omnipotens Deus, suppliciter oramus, una nobiscum tribuat  requiem sempiternam et uitam eternam. Prescripto uidelicet anno incarnationis Domini nostri Iesu Christi, undecimo quoque Calendarum Decembris die solemniter consecrauit iam dictus Aldricus pontifex absidam matris et senioris ciuitatis ecclesie, quam a nouo fundauit et mirabiliter ornauit atque fabricauit, in qua et altare mirabiliter fabricatum et compositum construxit. Iam dictam quippe absidam una cum prefato altari consecrauit in honore sancti Saluatoris et sancte Dei genitricis Marie et sanctorum martyrum Geruasii et Protasii, sed et sancti Stephani; in quo et reliquias sancti Saluatoris et sancte eiusdem Dei genitricis Marie, atque de proprio corpore sanctorum martyrum Geruasii et Protasii, siue sancti Stephani in sepedicto altari, propriis manibus  decenter collocauit et mirabiliter composuit. Aliam quoque partem prescripte matris et ciuitatis ecclesie, cuius consecrationis dies penitus ab omnibus ignorabatur, in predicto Domini Saluatoris nostri Iesu Christi nomine et sancte Dei genitricis Marie, sanctorumque martyrum Geruasii et Protasii, atque sancti Stephani, reconciliauit atque solemniter dedicauit. In prefata namque ecclesia seniori altaria construxit et a nouo fundauit, atque in supradicta die sacrauit numero decem: et nomina super ea eorum sanctorum, in quorum memoriis ea consecrauit, desuper ascribere iussit; que et adhuc per singula altaria inserta singillatim et distincte ac diligenter inuestigantibus reperiri hodierna die queunt. Deambulatoria siquidem sursum per totum in circuitu  ipsius ecclesie fecit, in quibus et altaria quinque nobiliter construxit atque sacrauit. Primum enim in dextera et in orientali parte altare in predictis deambulatoriis positum sacrauit in honore sancti Martini et sancti Hilarii, ac sancti Germani sanctique uedasti, siue sancti Domnoli atque sancti Carilefi et sancti Rigomeri confessorum Christi, et pignora predictorum sanctorum in eo propriis manibus decenter et ecclesiastico more collocauit. Aliud uero altare in supradicta dextera parte et in eodem deambulatorio in medio positum sacratum in honore sancti Petri et sancti Ioannis apostoli et euangeliste atque sancti Andree, necnon et omnium apostolorum, et reliquias eorum in ipso collocauit altari. In occidentali  quippe parte ipsius ecclesie, in ipso solario fecit atque sacrauit altare in honore omnium sanctorum, in quo et multorum sanctorum pignora propriis collocauit manibus. In sinistra autem parte ipsius ecclesie et in sinistro deambulatorio in orientali parte fecit et consecrauit altare in honore sancti Dionysii et sancti Laurentii, ac sancti Remigii sanctique Medardi, seu sancti Bonifacii et sancti Rustici, necnon et sancti Eleutherii martyrum et confessorum Christi, et eorum reliquias in ipso propriis manibus collocauit altari. In predicto uidelicet sinistro solari et deambulatorio in medio aliud fecit et sacrauit altare in honore sancte Dei genitricis Marie ac sancte Anastasie sancteque Cecilie, necnon et omnium sanctarum uirginum, et pignora sanctarum  uirginum in eo multa propriis collocauit manibus. Deorsum quoque et in dextera, siue orientali parte prefate ecclesie fecit et consecrauit altare in honore sancti Ambrosii et sancti Benedicti, sanctique Gregorii, ac sancti Augistini siue sancti Iuliani atque sancti Hieronymi, necnon et sancti uigoris Christi confessorum, et eorum in eo decenter et ecclesiastico more collocauit reliquias. Extra chorum scilicet et in dextera parte ipsius ecclesie fecit et consecrauit altare in honore sancti Georgii et sancti Felicis, ac sancti Symphoriani siue sancti Sixti atque sancti Tiburtii, sanctorum quippe Marcellini et Petri, et eorum in eo decenter collocauit reliquias. In sinistra namque et in orientali parte ipsius ecclesie fecit et sacrauit altare in honore sancte Scholastice  et sancte Agnetis ac sancte Lucie, atque sancte Lodesinde, siue sancte Afre, sancteque Geretrudis et sancte Aldegundis, uirginum Christi, et in eo earum reliquias propriis decenter collocauit manibus. Extra chorum autem in sinistra parte ipsius ecclesie fecit et consecrauit altare in honore sancte Agathe et sancte Felicitatis ac sancte Sabine sancteque Euphemie siue sancte Perpetue atque sancte Brigide, necnon et sancte Genouefe, uirginum Christi, et earum in eo decenter propriis manibus collocauit reliquias. In media quoque Ecclesia fecit altare in quo et crucifixum Domini nostri Iesu Christi auro et argento mirabiliter fabricatum erexit, et ipsum altare in media ecclesia positum in honore sanctissime Trinitatis in eo decenter propriis collocauit  manibus. Antedictus igitur Aldricus Cenomanice prefate urbis episcopus anno incarnationis Domini nostri Iesu Christi octingentesimo trigesimo et quinto, et anno imperii piissimi Ludouici imperatoris uigesimo et tertio, anno siquidem ordinationis sue tertio, indictione quatuordecima, undecimo uero Calendarum Iuliarum die solemniter consecrauit occidentalem partem sepedicte matris et Cenomanice ciuitatis senioris ecclesie, quam et a nouo fundauit et mirabiliter ornauit, ad effectum quoque usque perduxit: in qua et altare fecit in honore sancti Ioannis Baptiste, quod et insuper dicto Calendarum die in honore sancti Ioannis Baptiste solemniter consecrauit, et predicti sancti Ioannis Baptiste siue aliorum  multorum sanctorum reliquias propriis manibus in eo decenter collocauit. Aliud ergo in dextera parte ipsius occidentalis partis ecclesie fecit altare et in prescripto die consecrauit in honore sancti Christophori et sancti Hippolyti atque sancti Saturnini, martyrum Christi, et eorum reliquias in confessione ipsius altari propriis decenter collocauit manibus. In sinistra namque parte ipsius occidentalis partis senioris ecclesie in suprascripto Calendarum die tertium consecrauit altare in honore sancti uicturii et sancti uicturi, ac sancti Brixii, sanctique Aruei, atque sancti Baumadi, seu sancti Almiri, seu sancti Ulfacii et sancti Iuliani primi ipsius urbis episcopi, atque sancti Turibii et sancti Pauacii, necnon et sancti Liborii, confessorum Christi, et eorum reliquias  propriis manibus decenter in supradicto collocauit altari. Prescripto namque undecimo Calendarum Iuliarum die, antedictus Aldricus pontifex est de utero matris sue natus, cui omnipotens Deus assidua intercessione predictorum siue omnium sanctorum tribuat uita eternaliter una cum eis frui sempiterna. Amen.



Iu.

Dedit quippe prefatus Aldricus pontifex uillam quamdam canonicis suis, cuius uocabulum est Buxarias, cum omnibus ad se pertinentibus, una cum silua cuius uocabulum est Felicionis, de qua et plenius predicti canonici eorum mererentur habere stipendia, et delectabilius Domino famulari, siue pro imperatore antedicto Ludouico et coniuge sua Iudith,  sed et pro liberis regalibus, siue pro uniuerso exercitu eorum, atque pro sepedicto Aldrico ipsius urbis episcopo orare certatim studerent, et delectabilius siue studiosius eis Domino militare delectaret. De prefixa uidelicet uilla censuit, atque suis successoribus contestando in suo priuilegio quod de eadem uilla predictis canonicis suis fecit adiurauit ut fratres et canonici Cenomanica in urbe degentes haberent plenam refectionem in undecimo Calendarum Ianuariarum die, quando mater et ciuitatis ecclesia senior Cenomanica in honore sancti Saluatoris et sancte eiusdem Dei genitricis Marie et sancti Geruasii et Protasii siue sancti Stephani est a iam dicto Aldrico episcopo solemniter dedicata. Similiter censuit ut de prefata uilla plena predictis fratribus et  canonicis undecimo Calendarum Ianuariarum die fieret plena refectio; in quo die et sepedictus Aldricus in prescripta ciuitate et in prefata ecclesia est canonice et solemniter a nobilissimis et doctissimis atque sanctissimis episcopis pontifex ordinatus. Similiter censuit ut in undecimo Calendarum Iuliarum antedictis canonicis et Dei seruis de prefata uilla fieret plena et optima refectio, in quo die et prefixus Aldricus episcopus est de utero matris sue natus, atque occidentalis pars prescripte matris et ciuitatis ecclesie ab eodem pontifice est solemniter dedicata. Similiter in assumptione sancte Dei genitricis Marie, que est decimo octauo Calendar. Septemb. die, in cuius honore prefata ecclesia a sancto Iuliano  sacrata fuit, cuius consecrationis dies ab omnibus penitus ignorabatur, sed modo renouata et reconciliata siue consecrata est in honore predicte sancte Dei genitricis Marie seu sanctorum Geruasii et Protasii siue sancti Stephani solemniter et canonice in prescripto Calendarum die a prefixo Aldrico episcopo, constituit fieri et plenam refectionem iam dictis Dei seruis ministrari. In his quoque predictis quinque festiuitatibus censuit ut predicti canonici et Dei serui acciperent de prefata uilla de pane optimo per singulos predictarum festiuitatum dies modios quatuor, arietes optimos sex, et de uino optimo modios duos, et de potione optima modium unum, et cetera, sicut in eius testamento quod de eadem re fecit, continentur inserta.



u.


In ipso ergo ordinationis atque consecrationis prescripte matris et Cenomanice ciuitatis ecclesie anno primo uirtutes in supradicta ecclesia apparuerunt multe, uidentibus Domino insigniter tribuente multis. Quidam enim claudus et utrisque pedibus debilis in prefata ecclesia ad uespertinalem synaxin adueniens, dum fratres Domino uota persoluerent et officia uespertina peragerent, utrisque pedibus restauratus ac sanatus multis uidentibus fuit, ita uero pristinum recipere meruit gressum quasi nunquam claudus ac debilis fuisset. Alius siquidem ad matutinalem synaxin ueniens, qui mutus ab ortu natiuitatis sue et surdus erat, dum canonici ac Dei serui in iam dicta sancti Saluatoris et sancte  Dei genitricis Marie, et sanctorum martyrum Geruasii et Protasii, atque sancti Stephani ecclesia deuotissime matutinalem peragerent synaxin, tam auditum quam et locutionem inibi pleniter recepit, et ita loqui ac audire meruit ceu nunquam surdus ac mutus fuisset. Sequenti namque tempore quidam cecus ueniens in iam dictam ecclesiam, dum missa a sepedicto Aldrico episcopo et a suis consacerdotibus siue reliquis ministris deuotissime peragebatur, uisum Domino largiente recipere in supradicta ecclesia meruit plenum et ita uidere ueluti nunquam cecus fuisset. Alius ergo plenus demonio, qui grauiter a diabolo uexabatur, et sepe tam in ignem quam et in aquam siue in reliqua pericula se demergere uolebat, qui et multis funibus constrictus atque  colligatus erat ne aliquem ledere posset, in supradictam ecclesiam ad matutinalem synaxin adueniens, dum ibi a Dei seruis ibidem constitutis et a iam dicto episcopo diuina peragebantur intensissime officia, a demonio curatus et pleniter sanatus est ceu nunquam a demonio uexatus esset. Alia quoque innumerabilia signa in suprascripta ecclesia et in antedicto primo ordinationis, consecrationis, siue reconciliationis sue anno, necnon et in subsequentibus annis, innumerabilia multis apparuerunt uidentibus signa, que propter prolixitatem siue propter tedium lectoris atque auditoris hic non inseruimus; que tamen tanta sunt in eiiciendis demoniis, in recipiendis gressibus, in reddendis auditibus,  et reparandis uisibus, siue in reliquis Dei beneficiis quanta, ut reor, duo uel tres quaterniones minime capere ualerent. Alii autem infirmi tam de febribus quam de aliis infirmitatibus in suprascripta ecclesia innumerabiliter multi, Domino largiente, sunt sanati, atque pristinam sanitatem recipere et plenam meruerunt adipisci salutem.



uI.

Antedictus enim domnus Aldricus, prefate urbis episcopus, quando in predicto quinto Iduum Nou. die a largitatione domni Ludouici piissimi imperatoris, per consensum et electionem multorum nobilium uirorum, sicut supra dictum est, accepit iam dictum episcopatum, quidam emuli sancte Dei Ecclesie et sui intimauerunt atque firmiter protestati sunt prefixo  domno Ludouico imperatori quod abbatia Sancti uincentii non esset de iure antedicti episcopi, sed fiscus sepedicti domni Ludouici imperatoris esse debebat. Domnus igiter Ludouicus imperator ad hoc inquirendum atque ueraciter inuestigandum suos strenuos et fideles misit missos, qui hoc inquirerent si fiscus esse debebat, an de iure et dominatione antedicti episcopi esse deberet. Aldricus uero in hoc ualde angebatur, tristabaturque, quod tali occasione a iure et dominatione sepedicti episcopii iam dicta abbatia sancti uincentii perdita et iniuste ablata fieret. Non enim habebat ibi cognitos homines, nec ipsam rem cognoscebat; sed Dominum obnixe deprecabatur ut sua negligentia ipsa abbatia Sancti uincentii de iure predicte Ecclesie perdita  nec alienata fieret. Quem nempe Dominus in hoc exaudiuit, et oppido illum consolatus est; et ipsas res adminiculante Domino euindicare meruit, et ad ius sue sedis ecclesie iure firmissimo retinere, licet in ipso die introitus sui, quando primo in festiuitate sancti Martini in ipsam ciuitatem Cenomanicam est ingressus, ipsa inquisitio facta fuisset, ubi et testes habuit qui ad ius sui prefixi episcopatus ipsam abbatiam testificauerunt atque confirmantes dixerunt quod sub dominatione et iure prefati episcopatus esse deberet. Priuilegium ergo quod domnus Domnolus de prefata abbatia fecit quando prefatum monasteriolum et iam dictam Ecclesiam de rebus sue sedis Ecclesie ditauit, ipso tempore minime inuenire quiuit, quod ei tunc absconditum fuit. Sed  posteaquam illud iam euindicatum et per preceptum confirmatum monasteriolum habuit, ipsum priuilegium Domino adminiculante inuenire et adipisci meruit. Idcirco in hoc opusculo predictum priuilegium nobis inserere placuit; ut si, quod absit, futuris temporibus de sepe iam dicta abbatia aliqua questio orta fuerit, et prefatum priuilegium aliqua machinatione aut malo ingenio aliquis occultare uellet, in hoc opusculo exemplar eius inueniretur, cum quo et solatium fideles eiusdem sancte Dei ecclesie haberent, qualiter ipsa abbatia nunquam a iure et dominatione prefate ecclesie perdita fieret. Similiter et priuilegium quod iam dictus domnus Domnolus de colonica ad ecclesiam Sancti uincentii  et ad opus fratrum ibi degentium cum consensu suorum canonicorum atque aliorum tam episcoporum quam et aliorum nobilium uirorum fecit hic inserere placuit.



uII. Exemplar priuilegii et traditionis quam domnus Domnulus de uilla Tricione et de Fraxinido, siue uillula nomine Debuc, atque de aliis uillulis siue rebus ac territoriis sue sedis ecclesie in die dedicationis sepedicte Sancti uincentii ecclesie ad ipsam ecclesiam fecit.

Domino uenerabili Ecclesie Cenomanice clero Domnolus episcopus.

Congruum nobis fuit ut uotum desiderabile in caritatis uestre notitiam poneremus; quia si consensus uester desiderium cordis nostri decreta aduerterit,  credimus nullius nullo unquam tempore contrarietate a nobis pariter firmata posse conuelli, cum pro salute populi, uelut custodiam ciuitatis, reliquias domni ac uenerabilis sancti uincentii martyris intercedente presumptione ausi fuerimus deferre, cum Dei adiutorio et uestro, eidem loco dignitatis ereximus in culmine, ita petimus ut nostro pariter ditetur et munere; et si sensus uester in nos contulerit claritatem, hanc paginolam donationis uestro quesumus ut firmetur robore. Dono ergo in ipsius domni uincentii honore donatumque esse uolumus uilla cognominante Tricione, quam Abundantius uisus est quondam tenuisse, per loca designata ad Confluentes usque Bucias defluit in Indua usque termino Proliacense, subiungente ad se  adiacentia Saturniacinse, inde peruia Saturniacinse peruenit ad uuacta usque campo Daulfo, deinde a broialo Censurio usque ad domum Mere, inde ad campum Locogiacinse peruenit ab ipso Tricione, cum id quidquid Mallaricus Diaconus noster tempore uite sue usufructuario possidere uidetur, cum agris, pratis, pascuis, siluis, aquis aquarumue decursibus, cum mancipiis his nominibus, Leudomado cum uxore Leudomalla et infantulum Litomeri, Leudolfo, item Leudolfo, Chariobandi, uinoflede, et Mogiane, gregi equino quem Allomeris intra terminum ipsum commanens custodire uideretur. Idemque et uilla Fraxeneto, quam bone memorie Ap. Presbyter tenuit, cum broialis Marcelliacensis, cum uineis, siluis, pratis, pascuis, aquis aquarumque decursibus,  cum accolis decem commanentibus in rem Ecclesie. Quicunque opportuni ad domum ipsam fuerint, quos per ad signationem Leudorico defensore perceperit possidendos, cum mancipiis his nominibus Lanuoneto, Fredulo cum uxore Taligia, Sesulfo, Castino cum uxore Leudomalla et filio Leudoghisilo, cum filia Childegunde, Puppa cum filio suo Populonio, cum Leudomundo et Leudomanda cum libertis omnibus predicti presbyteri. Pari modo et locello ad Buccis, quem de Eutelio presbytero accepimus, cum mancipia qui ibidem excolere uidentur, pratum intra uinarium supra ripa Sarthe secum quem Abundantius uel actores Ecclesie uisi sunt tenuisse, Chyldigisilo puero, cum armento pecorum quem ipse  custodire uidetur, et campo adiacente ad memorato prato quem nostro opere fecimus, Sescismundo cum uxore sua Wiliare. Hec omnia quidem per hanc paginam donationis, quam Aunulfo diacono prerato unanimiter rogauimus conscribendam, constat delegasse, nuncupata basilica habeat, teneat, possideat, quicunque loci ipsius dignitatem perceperit, iure hereditario perpetualiter sibimet uendicet possidendum. Si ullo unquam tempore aut pontifex ciuitatis aut quelibet persona a nobis donata uel tradita de dominatione basilice ipsius abstrahere uoluerit, induat maledictionem pro benedictione, et Domini nostri Iesu Christi uel omnium sanctorum martyrum incurrat offensam, et uoluntas nostra perpetim, auxiliante Domino, capiat firmitatem, Ans Iuliani  legis indetamentionem.

Actum Cenomanis ciuitate, anno XI regnante domini nostri Chilperici regis pridie Nonas Martias. + Domnolus peccator subscripsit. Germanus peccator, rogante clero Cenomanis, subscripsit. Dinamus peccator consensit et subscripsit. Drauscio presbyter subscripsit. Iniuriosus peccator subscripsit. Meterius presbyter consensum nostrum subscripsi. Populonius presbyter consensi et subscripsi. Alloueus presbyter consensum nostrum subscripsi. Setrius peccator consensi et subscripsi. Leudoueus presbyter subscripsi. Daunaredus presbyter consensum nostrum subscripsi. Frigimodus presbyter, Ursicinus diaconus consensum nostrum subscripsimus. Census diaconus consensum nostrum subscripsi. Romolus  diaconus consensi et subscripsi. Daddus diaconus consensum nostrum subscripsi. Noxus diaconus subscripsi. Seuuouechus diaconus consensi et subscripsi.



uIII. Item exemplar quod dominus Domnolus de uilla Canon per consensum canonicorum suorum ad ecclesiam Sancti uincentii fecit.

Anno XX regni Domini nostri Chilperici gloriosissimi regis, pridie Nonas Septembris, ego Domnolus in Christi nomine episcopus cum euocassem domno et fratri meo Audoueo episcopo Andegaue ciuitatis uisitare sanctis liminibus patroni peculiaris mei uictorii episcopi imo et solemniter ipsius celebrassem, cum consensu omnium fratrum meorum  presbyterorum, quia ante tempus testamentum meum condidi et in ipsam uoluntatem meam adhuc non compleui, quod meum conscriptum uidetur uolo in omnibus conseruetur, et hec paginola plenum capiat opto robur. Dono basilice sanctorum uincentii et Laurentii, quam meo opere construxi et edificaui pro saluatione ciuitatis et populi collocaui colonicam cognominatam Cannono, cum agris, pratis, pascuis, siluis, aquis, aquarumue decursibus, et mancipiola duo Waldardo cum uxore sua uel infantibus eorum qui ibidem nunc commanere uidentur, ab hodierno die predictus Abbas antedicti loci ad stipendia fratrum nuncupate basilice faciat reuocare, et tamen post obitum meum, quando Deus iusserit,  qui presens fuerit ordinatus de loco prefato commemorationem meam annis singulis adimplere procuret. Ideo tibi, Niuiarde diacone, ac defensor nostre ecclesie, indico atque iubeo ut hoc tua traditione, sicuti nunc a dicta ecclesia possidetur, cum omni soliditate uel adiacentia Suoleuo abbati facias consignari. Hoc uero inserendum rogaui, ut qui uoluntati mee obuius esse uoluerit, maledictionem illam incurrat quem Propheta in psalmo CIX decan tauit, et presens pagina maneat inconuulsa, quam pro rei ueritate manu propria subscripsi et domnis et fratribus meis muniendam rogaui Domnolus peccator subscripsi. Audoueus peccator subscripsi rogante domno Domnolo episcopo. Theodulfus peccator subscripsi. Aimulfus presbyter subscripsi. Leudoricus  presbyter subscripsi.



IX.

Placuit etiam in hoc opuscolo exemplar precepti quod iam dictus Aldricus a domno Ludouico piissimo imperatore, quando res de sepe dicta sancti uincentii abbatia et ipsam abbatiam adiudicare et adipisci meruit.

Hoc preceptum .



X.

Similiter in hac scedula uel in hoc libello inserere placuit exemplar precepti quod supradictus domnus Aldricus de uilla que Brogilus uel Nouauilla nominatur cum omnibus ad se pertinentibus tam uillulis quam manicipiis, siue reiculis atque forestibus,  necnon et omnibus ad eas iuste pertinentibus accipere meruit; ut, si necesse fuerit, hoc exemplar futuris appareat fidelibus prescripte Ecclesie, qualiter omnibus notum sit supradicta causatio.





XI.

Insuper in hoc opusculo inscribere libuit exemplar precepti quod sepedictus Aldricus de nonis et decimis uel restaurationibus ecclesiarum siue de censibus tam monasteriorum quam cellularum et uillarum que largitione regia uassalli dominici adipisci, licet iniuste et contra canonicam auctoritatem, meruerunt. Nam oblatio fidelium ab episcopis  et ministris eorum secundum canonicam institutionem dispensanda et gubernanda est, non a laicis et secularibus hominibus; quoniam qui hoc facere ex secularibus uel laicis hominibus presumpserint, sub anathematis nomine a sanctis Patribus districte feriuntur. Illis quoque hoc ualde cauendum est, ne pro temporalibus huius seculi a deliciis celestis regni perpetuo alienati, quod absit, fiant.





XII.

Placuit etiam in hoc scripto inserere exemplaria preceptorum que prefatus domnus Aldricus, sepedicte urbis episcopus, de monasteriolo Sancte Marie quod est situm intra murum ciuitatis et fluuium  Sarthe accepit, quod etiam domnus Ludouicus piissimus imperator propter amorem Dei et reuerentiam sanctorum siue propter dilectionem et amorem predicti Aldrici suprascripte urbis episcopi ad matrem et ciuitatis seniorem ecclesiam potestatiue et legaliter tradidit. Quam antedictus domnus Aldricus in honore Domini nostri Saluatoris Iesu Christi et eiusdem genitricis Marie siue sanctorum martyrum Geruasii et Protasii atque sancti Stephani renouauit, solemniterque consecrauit atque reconciliauit, congregatis scilicet episcopis atque sacerdotibus multis nobilibus siue reliquis Christi et sancte Dei Ecclesie ministris, cum consensu uidelicet absentium multorum et innumerabilium nobilium episcoporum predictam matrem ecclesiam in  supradictorum memoriis consecrare solemniter ac studiosissime meruit. Primo siquidem hoc accepit preceptum, quoniam putabat quod predictum monasteriolum donatio regum et fiscus esset imperatorum. Sed postquam inuenit traditiones et precarias siue priuilegia et strumenta multarum chartarum inuestigario siue armario predicte ecclesie, qualiter prefatum monasteriolum Sancte Marie ad iam dictam matrem et ciuitatis ecclesiam a Deo deuotis et liberis atque nobilibus utriusque sexus hominibus traditum fuerat, aliud inde accepit preceptum, sicuti in eo continetur insertum. Idcirco hoc facere studuit ut si, quod absit, futuris temporibus aliqua ex hoc causatio orta fuerit, et predicta precepta aliquo ingenio ablata uel perdita fuerint,  exemplaria amborum in his reperiantur schedulis preceptorum, et in hoc inueniantur inserta libello, quatenus ex hoc procuratores iam dicte sedis ecclesie, si necessitas fuerit, adiutorium et recuperationem habere ualeant.





XIII.

Hic est inserendum item exemplar precepti quod sepedictus domnus Aldricus de rebus et de monasteriolis siue cellulis atque uicis, necnon et uillulis sigillatim nominatis sub emunitatis tuitione et gubernatione sue sedis ecclesie, quam reedificauit, et quasi a nouo restruxit atque inmeliorauit, immaiorauitque, et in honore sancti Domini Saluatoris et beate eiusdem Dei genitricis Marie atque sanctorum  martyrum Geruasii et Protasii siue sancti Stephani solemniter consecrauit, et preceptum istius exemplaris a domno Ludouico piissimo imperatore percipere meruit, sicut in eo continetur insertum. Ita etenim in eo habetur scriptum.





XIu.

Predicta quoque precepta in hoc opusculo ideo inserere placuit ut, sicut dictum est, si futuris aut modernis de supradictis rebus aliqua questio orta fuerit, exemplaria antedictorum in hoc libello inueniantur inserta preceptorum; quatenus per ea fideles suprascripte ecclesie et rectores atque gubernatores eiusdem ex his exemplariis adiutorium habere  queant. Nonnulla etenim alia precepta prefatus domnus Aldricus iam dicte urbis episcopus accipere pro firmitatis causa studuit, que in his schedulis propter prolixitatem uel fastidium audientium uel legentium, siue tedium scribentium, inserere minime libuit.



Xu.

Predictus quoque Aldricus, sepedicte urbis episcopus, collegit quedam capitula canonum ualde utilia et necessaria, que a suis consacerdotibus sepissime legenda siue memorie commendanda tribuit. Ex quibus enim canonibus atque edictis Patrum prefata capitula strictim colligere curauit, in suo proemio continetur insertum. Primo uero collegit capitula nonnulla ex duodecim conciliis siue ex decretis Romane  sedis episcoporum, quorum prefationem in prima fronte predicti operis ualde utilem posuit. Demum quoque que sequuntur ex aliis collegit canonibus atque dictis Patrum diuersarum prouinciarum, atque nonnulla ex his cum aliis sanctissimis et doctissimis episcopis in synodis pariter sanxit, siue ex capitulis Christianissimorum imperatorum, in synodis episcoporum decretis tam tempore Pippini quam et Caroli siue Ludouici, sicut in prefationibus ipsius libelli a diligenter inuestigantibus inueniri potest. Sepedictus quoque Aldricus episcopus fecit tugurium, quod et ciborium nominatur, super altare seniori, quod est sacratum, ut prefixum est, in honore Domini Saluatoris et sancte Dei genitricis Marie atque sanctorum martyrum Geruasii et  Protasii siue sancti Stephani necnon et simul in ueneratione et honore omnium sanctorum. Ipsum enim ciborium auro et argento mirifice, sicut hodie apparet, fabricare studuit; in quo et cennas argenteas et deauratas desuper configere precepit, sicut hactenus a conspicientibus predictum opus uidetur. Hinc namque fecit in loco in quo olim canes et meretrices siue latrones habitare solebant monasterium supra fluuium Sarthe milliario et semis a iam dicta urbe distante in honore sancti Saluatoris et sancte Dei genitricis Marie et sanctorum martyrum Stephani, Geruasii, et Protasii, atque omnium sanctorum, in quo et dormitorium nouum decenter compositum fecit, et in ipso dormitorio absidam in orientali parte mirifice construxit, et in ea altare  construxit et erexit; ipsam uero absidam, una cum predicto altare in die Iu Iduum Septembris una cum suis reliquiis in honore sancti Benedicti confessoris precipui solemniter consecrauit; et ubi antea latratus canum et ululatus pauperum qui a latronibus inibi inhabitantibus exspoliabantur resonabant, ibi hymnos angelicos et propheticos siue ceterarum diuinarum Scripturarum laudes decantare et resonare die noctuque Domino constituit. Fecit quoque in ipso monasterio refectorium nouum et nobiliter compositum, et cetera officina fratrum, tam cellaria quam et alia officina mirabiliter et decenter construxit et regulariter ordinauit, monachisque ad inhabitandum contradidit. In ipso ergo loco Calend.  Maii fundamenta ecclesie et claustri cepit ponere et construere; in quo opere mira et magna uirtus Dei est declarata, quia que in duos aut tres annos minime putabant esse consummata, in quatuor et quinto dimidio mensibus, Domino adminiculante, consummatum est, id est, a Cal. Maiis usque XuI Cal. Octobris; in quo Calendarum die et ipsa ecclesia est consecrata, et ipsi monachi in dormitorio inibi nouo ceperunt dormire, et in refectorio inibi nouo manducare, que nullo modo fieri potuissent nisi Domini misericordia et eius magna uirtus hoc operata esset. Unde et ipse laudatur, qui hoc prestare et concedere atque diuinitus operari dignatus est; cui est honor et gloria in secula seculorum. Amen.



XuI.


In predicto itaque monasterio ecclesiam mirifice et ordinabiliter compositam a nouo construxit, in qua et quatuordecim altaria erexit, et ea in memorias et nomina atque honores eorum sanctorum dedicauit et consecrauit, et eorum pignora in eis collocauit, quorum nomina super ea hactenus adscripta esse uidentur. Ipsam ergo ecclesiam, ut prefixum est, in honore Domini Saluatoris et sancte eiusdem Dei genitricis Marie, siue sanctorum martyrum Geruasii et Protasii atque sancti Stephani, necnon et simul in honore omnium sanctorum solemniter decenterque in die XuI Calend. Octob. consecrauit. Dum ergo consecratio predicte ecclesie a iam dicto episcopo et a suis ministris preparabatur, mira res  et minime celanda accidit. uenit quoque quidam homo, nemine mouente hominum aut uocante, sed diuina clementia inspirante compunctus, nomine Salahardus, nobilis genere, ad prefatum locum et ad iam dictum episcopum, et ad ipsam congregationem, qui dixit se uelle suum tradere proprium ad eamdem deuotionem et ad prefixum locum et suos filios binos ad supradictam ecclesiam tradere seruituti, ut et ibi, si Domino placuerit, monachi fierent, et cunctis diebus uite illorum inibi Domino deseruirent. Quod ita post consecrationem supradictam peractam, Domino annuente, factum est. Tradidit itaque prefixus uir, multis nobilibus coram astantibus, prefixo episcopo una cum suis sacerdotibus et monachis supra prescriptum altare sancti Saluatoris uotum  eius suscipientibus de proprio suo quantum, ut reor, cum mille solidis argenti pretiosi nemo emere poterat. Unde predicto episcopo et suis sacerdotibus atque monachis inibi Domino famulantibus chartam legalem fecit, et fideiussores ex eodem proprio nobiles et electos condonauit. Ista igitur miracula nisi instinctu Dei nullo modo fieri possent. Idcirco et ea hic inseruimus, ut cuncti serui Dei pro eis qui hec legerint orent qui suis uotis Domini famulatum amplificare magnificareque atque adimplere cupiunt siue cupierint.



XuII.

Consecratione igitur solemniter et canonice peracta, ad ipsam ecclesiam siue ad ipsum altare quod  in predictorum honore sanctorum consecrauit, et ad fulciendam fratrum necessitatem ibidem Domino seruientium, una cum suis consacerdotibus et clericis sancte uiuentibus, cum consultu et consensu uidelicet uniuersi cleri et populi, contradidit quatuor Euangelia mirifice conscripta et calicem aureum una cum patena sua. Etenim ipsum Euangelium et predictum calicem aureum, Deoque sacratum, una cum ceteris episcopis et consacerdotibus manus eorum desuper imponentibus, et cunctis reliquis consentientibus ac exorantibus, ibidem de rebus site sedis ecclesie cum consultu omnium contradidit, multis testibus circumastantibus nobilibus et liberis hominibus uidentibus; id est: uillam Apiacum, in qua sanctus Ulfacius confessor Christi requiescit in corpore, cum omni  integritate, et uillam Luciacum cum omni integritate, et medietatem de uilla Can, et medietatem de uilla Bernis, et illas culturas duas iuxta prefatum monasterium infra illam siluam coniacentes, una cum prato ex alia parte monasterii consistente, sicut termini ipsorum monachorum diuidunt, et illa molina duo iuxta monasterium supra fluuium Sarthe constructum, et uillam Saluariam cum aliis uillulis iuxta eam adiacentibus, cum manentibus triginta, et illam uineam indominicatam que iuxta ipsum monasterium consistit. Hoc totum prefixe ecclesie et predicto altari in dotem monachis ibidem Domino famulantibus regulariter cum consensu piissimi Ludouici imperatoris et episcoporum multorum, maxime comprouincialium et consacerdotum  suorum, monachis ibidem degentibus perpetualiter ad possidendum contradidit, deprecans et contestans humiliterque implorans ut nemo ea inde auferat, sed plura adaugeat, et sicut uult unusquisque ut sua pia facta stabilia permaneant, ita et nostra, licet pauca, perpetualiter manere inconuulsa permittat. In quo die et in qua solemnitate constituit ut monachi in ipso monasterio degentes et regulariter uiuentes fratribus canonicis matri et seniori ciuitatis ecclesie famulantibus dent plenam refectionem, que et in subsequentibus commemorabitur. Ipsam ergo refectionem clericis matri et seniori ciuitatis ecclesie famulantibus dare censuit; que etiam similiter in honore Domini Saluatoris et sancte eiusdem Dei genitricis Marie, siue sanctorum martyrum  Geruasii et Protasii atque sancti Stephani necnon et simul in ueneratione et nomine omnium sanctorum noscitur a predicto Aldrico episcopo reconciliata et solemniter, ut prefixum est, sacrata esse, ad cuius similitudinem et imitationem et hanc ecclesiam in iam dicto monasterio consecrauit. Que igitur quoniam subiecta est matri et seniori ciuitatis ecclesie, idcirco et in ipsorum memoria quorum predicta mater ecclesia est consecrata et hanc consecrare disposuit. Quod et ita ordinabiliter et solemniter Domino adiuuante factum est.



XuIII.

In die namque consecrationis prescripte ecclesie, ut superius commemoratum est, censuit supradictis  canonicis et Dei seruis matri et seniori ciuitatis ecclesie famulantibus dari de iam dicto monasterio sancti Saluatoris de pane optimo modios quatuor, et de uino optimo modios tres, et quarum de potione optima, friscingas uero ueruecinas duas et porcinas similiter duas. Constituit etiam ut iam dicti canonici pleniter et decenter uenirent cum psallentio, id est cum crucibus et reliquis diuinis obsequiis et ornamentis, ut decet, nobilibus ad uesperas et uigilias iam dicte festiuitatis et dedicationis Domini Saluatoris et ipsius monasterii ecclesie, in qua tam uespertinale quam et matutinale seu missale officium dedicationis ecclesie, sicut in sacramentario et lectionario siue antiphonario atque in ceteris sanctorum Patrum institutis et rationabiliter ordinatis  a prudentibus sancte Dei Ecclesie cultoribus inuenitur, agatur, et pleniter decenterque et rationabiliter atque solemniter una cum monachis ibidem degentibus et Domino famulantibus deuotissime ab omnibus perficiantur, et post uesperas in ipsius dedicationis uigilia predicti canonici in refectorio cum ipsis monachis talem refectionem sicut ipsi monachi una cum eis habeant. Missa uero crastina in die ipsius solemnitatis canonice et solemniter peracta, faciant ipsi canonici utrum episcopus uel magistri eorum melius et rationabilius iudicauerint, aut in ipso monasterio reficiant pleniter, aut predicta stipendia ad eorum refectorium famuli eorum deferant, in quo et ipsi pleniter et decenter reficiant, letantes quippe et gaudentes de predicta solemnitate.



XIX.


Constituit etiam predictus Aldricus, iam dicte ciuitatis episcopus, et humiliter deprecatus est, ut in prefixe solemnitatis die unusquisque tam ciuitatis sacerdos quam et suburbanus siue prefati monasterii presbyter unam decantaret, dum in presenti peregrinatione uixerit, pro eo uiuente missam, post obitum quoque eius, quando Dominus uoluerit, similiter constituit et suppliciter deprecatus est, atque una cum eis pariter sanxit ut pro anima eius predicti sacerdotes in iam dicta die decantent deuotissime unusquisque missam unam, et reliquus clerus, cuncti uidelicet monachi et canonici, unusquisque psalmos quinquaginta deuotissime decantet, orantes  namque Dominum celi ut uitam habere predictus Aldricus mereatur sempiternam. Porro similiter constituit ut in die XI Cal. Ianuar. dedicationis matris et senioris ecclesie ciuitatis sacerdotes et clerici missas et psalmodia sicut et in dedicatione ecclesie Sancti Saluatoris iam dicti monasterii pro Aldrico episcopo studiosissime decantent, id est, unusquisque sacerdos missam unam uel eo amplius, si libuerit, et unusquisque clericus psalmos quinquaginta et eo amplius, si placuerit, orantes et deprecantes Dominum celi ut anima ipsius uita sempiterna perfrui et requie eterna mereatur. Amen.



XX.

Similiter ergo et in dedicatione sancti Stephani  ecclesie, quam infra claustrum canonicorum iam dictus Aldricus episcopus a nouo construxit, decretum est ut predicti canonici et ipsius ciuitatis Dei serui et suburbani omnes presbyteri et clerici ad ipsam solemnitatem dedicationis ecclesie sancti Stephani mane prima reuestiti conuenientes, unusquisque sacerdos in ipsa ecclesia pro anima predicti Aldrici pontificis cantet missam unam; et si amplius uoluerit, in ipsius erit benignitate et potestate ut faciat. Et unusquisque clericus psalmos quinquaginta; et si amplius uoluerit, in ipsius erit benignitate et misericordia sine remuneratione et potestate, orantes et deprecantes Domini misericordiam obnixe ut anima ipsius Aldrici episcopi quiete eterna frui ualeat, et requiem sempiternam una cum sanctis  et electis Dei habere mereatur. Amen.



XXI.

Sanxit quoque antedictus domnus Aldricus episcopus una cum fratribus et cepiscopis ac canonicis sue sedis ecclesie, considerauit ut in die ordinationis eius omnes presbyteri tam urbani quam et suburbani, siue monasteriales relisquunque clerus ad uesperas et uigilias ipsius festiuitatis, sicut in natalitiis episcoporum constitutum est solemniter agere, pariter et solemniter conuenirent, et in ipsa officia solemniter cum ipsis canonicis et deuotissime peragerent, et post uesperas peractas in refectorio una cum ipsius ecclesie canonicis ter biberent, et ad nocturnas uel ad matutinas pleniter postea uenirent, et matutinalem synaxim una cum ipsis canonicis  solemniter et decenter peragerent. In ipsius quippe solemnitatis die constituit atque sanxit una cum sapientissimis episcopis atque sacerdotibus ut mane prima omnes sacerdotes tam urbani quam et suburbani reuestiti infra ipsam matrem et seniorem ecclesiam conuenirent, et reliquus clerus una cum eis adueniat, et unusquisque presbyter pro iam dicto Aldrico pontifice missas deuotissime decantet tres, et unusquisque clericus pro se psalterium decantet unum, aut simul omnis clerus uersa uice unum decantet in choro psalterium; hec uero officia et missarum solemnia pro Aldrico uenerabili episcopo deuotissime completa, simul omnes ad legitimum et canonicum tempus in publicum et solemne intreant officium, sicut in natalitiis pontificum facere constitutum  est. Post actum quoque publicum atque solemne officium, simul tam ipsi canonici quam et omnes clerici ad predicta officia peragenda conuenientes in refectorium pariter et sufficienter solemniterque reficiant de prebenda que eis, ad predicta officia peragenda et ad ipsam solemnitatem complendam, a prefixo Aldrico dare de uilla cuius uocabulum est Buxarias decretum est, sicut in testamento de ipsa uilla fratribus a iamdicto Aldrico episcopo prefato et in eo scripto atque firmato a multis episcopis constitutum est. Predicta uero festiuitas et antedicta refectio fratrum que modo agitur in XII Calendarum Ianuariarum die, que et una die anticipatur propter dedicationem prefixe matris et  senioris ciuitatis ecclesie, decretum et consideratum est a iamdicto Aldrico episcopo et a predictis sanctis cepiscopis et suis sacerdotibus et canonicis uniuersis ut transferatur in diem depositionis eiusdem, quando eum Dominus de hoc seculo uocare uoluerit; et in ipsa die agatur tam refectio predicta quam et antedicta solemnitas, tantum enim ut hoc, quod modo pro uino in missis et psalmodiis et ceteris orationibus et ceremoniis agitur, tunc pro defuncto similiter, et predicto numero adimpleto, id est, unusquisque sacerdos missas tres, et unusquisque clericus psalterium unum, in die depositionis eius agatur pro defuncto episcopo, et tunc unusquisque deuotius et solemnius agere certet, quia maior necessitas est tunc quam nunc; quoniam non est amicus  in uita qui post mortem animam illius non diligit, et pro ea orare non certat; atque pro requie eius orare et certare negligit et dedignatur. Est namque a prefixis sacerdotibus et Dei seruis consideratum et decretum ut quisque hec preterierit, aut cuius negligentia pretermissum fuerit, siue in danda predicta prebenda, seu in peragendis predictis officiis, ut ante tribunal districti iudicis reddat ex hoc rationem, et ibi sententiam suam accipiat. uidete, fratres et sancti successores antedicti episcopi, ut hoc decretum non negligatis, sed magis adimplere studeatis; qualiter non damnationis penam, sed retributionis premium in eternum percipere ualeatis. Amen.

Oremus, fratres, ut Dominus anime predicti pontificis  Aldrici tribuat prime resurrectionis partem, et uitam ei habere concedat in celis, ubi et gloria eterna perfrui una cum sanctis Dei eternaliter mereatur, ipso dispensante et tribuente qui uiuit et regnat cum Deo Patre in unitate Spiritus sancti per infinita seculorum secula. Amen.



XXII.

Similiter etiam in festiuitate dedicationis occidentalis partis matris et senioris ciuitatis ecclesie, in qua altare sancti Ioannis construxit et alia altaria tria, facere censuit; id est ut unusquisque presbyter tam urbanus quam et suburbanus, siue cuncti monasteriales sacerdotes ad ipsam solemnitatem, que est XI Calend. Iuliarum, mane prima reuestiti conueniant,  et ibi pro iam dicto pontifice Aldrico uenerabili episcopo missam unam decantent, et si amplius uoluerint, in eorum erit potestate et misericordia sine retributione, et unusquisque clericus psalmos quinquaginta, et eo amplius decantet pro anima Aldrici iam dicti episcopi, orantes quoque Dominum celi et deprecantes misericordiam eius ut anima predicti Aldrici episcopi uitam eternam habere ualeat siue requiem sempiternam una cum sanctis, et electis Dei eternaliter frui mereatur per infinita seculorum secula. Amen.



XXIII.

Constituit enim prefatus Aldricus uenerabilis episcopus ut omnes presbyteri, tam urbani quam et  suburbani siue monasteriales iuxta urbem degentes et omnes sacerdotes infra illam commanentes, ad predictas sex festiuitates decenter et reuestiti conuenirent, id est XuIII Calend. Septembrium, quando festiuitas Assumptionis sancte Dei genitricis Marie celebratur, et in festiuitate consecrationis occidentalis partis matris et senioris ciuitatis ecclesie, que est XI Cal. Iuliarum, et in festiuitate dedicationis ecclesie Sancti Saluatoris infra monasterium monachorum quod Aldricus supradictus episcopus supra fluuium Sarthe a nouo fundauit, et in quo monachos habitare et regulariter uiuere constituit, et in festiuitate sacrationis ecclesie Sancti Stephani quam iam dictus Aldricus episcopus intra claustrum canonicorum a nouo fundauit, que est u Iduum Nouembrium,  et in festiuitate natalitii prefati Aldrici episcopi, que est XII Cal. Ianuariarum propter anticipationem unius festi diei, id est, matris et senioris ecclesie consecrationis celebratur, et in festiuitate consecrationis matris et senioris ciuitatis ecclesie, que est XII Cal. Ianuariarum. Ad has ergo festiuitates consideratum et decretum est ut predicti sacerdotes reuestiti mane prima conueniant, et in iam dictis ecclesiis oblatas et uinum a custodibus ipsarum ecclesiarum accipiant, et supradicta officia pro Aldrico episcopo mane prima ante horam tertiam faciant, orantes humiliter et supplicantes, flexisque poplitibus Domini misericordiam obsecrantes, tam sacerdotes cuncti quam et reliqui clerici omnes, ut absoluat Dominus animam Aldrici predicti episcopi ab omni  uinculo delictorum, quatenus in resurrectionis gloria inter sanctos et electos Dei resuscitari mereatur, et uita sempiterna una cum eis perfruatur per infinita secula seculorum. Amen. Hec ergo officia pro Aldrico predicto episcopo deuotissime et bono animo peracta, hora tertia in publicum et solemne ipsius diei officium omnes intreant, et officium solemne decenter solemniterque peractum in refectorio una cum predicte sancte matris ecclesie canonicis in predictis sex diebus et festiuitatibus plenam et condecentem refectionem sicut ipsi canonici habeant, gaudentes et letantes plaudentesque in predictis festiuitatibus persistant, laudantes et benedicentes Dominum qui eis tanta bona tribuere non dedignatus est; orantes quoque et supplicantes Dominum celi  precibus incumbant, ut hanc uitam pacifice et decenter sancteque et pie degere ualeant, et postmodum, quando Deus uoluerit, uita eterna in celestibus sedibus una cum sanctis Dei frui mereantur, quod ipse prestare dignetur, cui est honor et gloria in secula seculorum. Amen. Hanc quicunque cupit dissoluere, a membris Ecclesie dissociatus eat.



XXIu.

Fecit igitur antedictus Aldricus episcopus monasterium in loco ubi dudum monasterium fuerat in honore sancte Marie constructum, quod et ipse legibus et per instrumenta chartarum a domno imperatore Ludouico ad ius sepedicte ecclesie acquisiuit, sed pene destructum atque dirutum et absque  ulla ratione neglectum. In loco uero supradicto ubi illud predictum monasterium fuerat, id est inter murum ciuitatis et fluuium Sarthe, monasterium predictus Aldricus episcopus, ut dictum est, fundauit, et a nouo prout melius potuit construere studuit. Ecclesiam namque inibi fecit maiorem quam ibi destructam inuenisset, eamque in honore Domini Saluatoris et sancte eiusdem Dei genitricis Marie sanctorumque martyrum Stephani, Geruasii et Protasii Iu Idus Octob. canonice atque solemniter sacrauit. Et propterea hoc illi uisum fuit agere quia in eorum sanctorum nomine et honore in quibus caput ipsius monasterii, id est mater ecclesia ciuitatis sacrata erat, ut in ipsorum memoria et honore membrum constructum sacratumue foret, et sicut predicta  mater ecclesia in honore Domini Saluatoris et sancte Marie sanctorumque martyrum Geruasii et Protasii dedicata erat, ita et ipsa in eodem monasterio ecclesia fuisset, qualiter eorumdem sanctorum memoria ab omnibus, ut decet, inibi futuris ueneretur temporibus. Porro claustrum iuxta ipsam ecclesiam fecit, id est refectorium, dormitorium, cellarium, et cetera officina que ad monasterium pertinent, nobiliter composuit, et ita constituit ut in medio claustro fons uiuus et bonus surgeret, et inde per eorum officina aquam eis ministrando discurreret. In ipso quoque monasterio monachas instituit secundum regulam sancti Benedicti degentes, quas per licentiam domni imperatoris Ludouici et domne imperatricis Iudith ab Intramnis monasterio misit ibidem. Et  hoc decreuit atque sanxit pariter cum suo metropolitano et suis comprouincialibus, et aliis multis episcopis, auctoritate predicti imperatoris Ludouici, ut futuris temporibus semper monache regulariter uiuentes et secundum regulam sancti Benedicti degentes inibi permanerent, et si quis hec destruere aut infringere nisus  fuerit, ante tribunal eterni iudicis inde tremebundam redderet rationem. Ipsis quoque sanctis monialibus et monachis uillas dedit, ut inde eorum stipendia et uestimenta atque cetera supplementa per singulos annos pleniter haberent, ut absque ullo impedimento aut indigentia regulariter uiuere possent, id est uillam Macerias in condita Conedralinse cum omni integritate, et aliam in condita uiuoniense cum omni integritate que  Taumiacus nominatur, et est sita super fluuium Sarthe, tertiam uero super eumdem fluuium Sarthe, que Monasteriolus uocatur, et quartam in condita Gabronense, que Cambronis appellatur. Constituit namque, ut de prefato monasterio et de supradictis uillis ministri et monache ipsius monasterii canonicis matris et senioris ciuitatis ecclesie degentibus, unam refectionem per singulos annos in solemnitate predicte dedicationis ecclesie, id est quarto Idus Octob. plenam et bonam facerent, et ipsi canonici ad officium dedicationis ipsius ecclesie reuestiti ueniant, et illud inibi per singulos annos, sicut in libris officiorum continetur, solemniter celebrent, atque pro predicto Aldrico episcopo  inibi missas et psalmodia deuotissime cantent, id est, unusquisque presbyter missam unam aut duas, et unusquisque clericus siue monacha, psalmos centum decantent, perorantes Dominum celi ut uitam eternam habere in celestibus mereatur, insuper orantes et deuotissime supplicantes ut requiem eternam donet ei Dominus, et lux perpetua luceat ei. Amen.

Supradicta enim refectio canonicorum talis debet esse, id est ut accipiant per singulos annos de pane optimo modios quatuor, et friscingas porcinas optimas quatuor, et de uino optimo modios quatuor, tam in uita ipsius Aldrici quam et post eius obitum, ita fiat qualiter ambobus congregationibus delectet semper pro eo orare, tam in ipso die quam et in reliquis  diebus, et memoria ipsius nominis ab eis deuotissime celebretur, qualiter cum sanctis Dei in celestibus letari et beata requie frui mereatur. Amen.



XXu.

Prefatus ergo Aldricus episcopus ingressus uillam sui episcopii, in condita uidelicet Conedralinse, monachos regulariter degentes instituit, ubi et monasteriolum, prout tunc temporis ratio dictauit et ipse melius potuit; ecclesiam et claustrum edificauit, et futuris temporibus habitationes monachis regulariter uiuentibus preparauit. Et hoc constituit, ut semper ibi monachi essent, et pro domno imperatore et pro eo siue pro uniuersa Ecclesia die noctuque orarent, suasque animas inibi saluarent et aliorum lucrarent, bonamque uitam perpetualiter regulariter uiuentes  ducerent. Ipsis enim monachis ex rebus sue sedis ecclesie sibique diuinitus commissis ad eorum uarias necessitates sufficienter fulciendas atque supplendas dare abundanter, prout tunc temporis exposcebat necessitas, non distulit. Unde et scriptum quoddam sua ceterorumque uenerabilium auctoritate episcoporum reliquorumque ordinum Deo seruientium, necnon et laicorum religiosorumque pariter ac nobilium manibus roboratum futuris temporibus habendum et custodiendum propriis manibus tradidit, ut ex rebus in eo insertis eorum necessitates supplerent et domino suisque successoribus regulariter militarent, atque multos Domino lucrarent, et pro . . . . . . . . Principibus et pontificibus, quibus subiecti esse debebant, atque pro cunctis sancte Dei Ecclesie fidelibus  futuris temporibus exorarent, quatenus eorum et aliorum seruorum Dei precibus remissionem omnium peccatorum et uitam perpetuam habere mereantur in celis. Amen.



XXuI.

Sepedictus igitur Aldricus, Cenomanice matris ecclesie episcopus, quoddam monasterium monachorum in condita Duciacinse, in loco qui dicitur Talipiacus, super fluuiolum Rhodani construxit prout melius tunc temporis ratio permisit. In ipso enim monasterio Talipiaco, ecclesiam in honore sancti Petri una cum claustro monachorum et molendinis et ceteris officinis que ad curam et regulam monachorum pertinent, prout melius potuit predictus  pontifex construere et ornare nobiliterque et sapienter componere studuit. In prefato enim monasterio Talipiaco monachos de monasterio suo quod Anisola nominatur, in quo sanctus Carilephus corpore requiescit, misit, ut in eo regulariter uiuerent, et multos ad Dominum attraherent, suasque atque multorum aliorum animas inibi Domino multipliciter lucrarent, et pro domno Ludouico imperatore, seu pro filio eius Carolo, atque pro prefixo Aldrico episcopo, siue pro omnibus sibi commissis et uniuersis sancte Dei Ecclesie fidelibus, die noctuque fideliter exorantes rogarent ut nobis omnibus suam semper tribuat facere uoluntatem uitamque concedat degere felicem, et insuper requiem tribuat sempiternam. Amen. In memorato ergo monasterio Talipiaco  prepositum suum nomine Iacob archipresbyterum abbatem constituit, qui monachorum curam ibi gereret, eosque monachos iuxta regulam sancti Benedicti regulariter regeret, suamque atque aliorum animas inibi saluaret, atque ad supernam patriam, id est celeste regnum Domino adiuuante deduceret, ut celestibus in sedibus una cum sanctis et electis Dei perpetualiter uiuere cum eis regnare et gloriari, prestante Domino nostro Iesu Christo, mereantur. Amen. Has ergo uillulas et res iam dictus Aldricus episcopus prefixo monasteriolo et monachis inibi Domino degentibus per suum priuilegium confirmauit una cum licentia domini Ludouici piissimi imperatoris, et una cum consensu Ursmari sui metropolitani et ceterorum suorum comprouincialium sanctorum  episcoporum, assensum etiam prebente uniuerso ordine et clero sibi commisso, siue cuncto cetu Cenomanice in parochia militantium sacerdotum ac leuitarum atqui reliquorum sacrorum ordinum ministrorum.



XXuII.

Commemoratus namque Aldricus, Cenomanice matris ecclesie episcopus, diuino honore feruens pariter et amore, monasterium Sancti uincentii iuxta Cenomanicam urbem situm quasi a nouo reedificauit et renouare studuit, ipsamque ecclesiam Sancti uincentii teguminibus et aliis edificiis ornare interius exteriusque non distulit, et iuxta eum in aquilonari parte claustrum monachorum una cum aliis edificiis que ad curam et regulam eorum pertinere  uidentur, prout melius potuit, construere et ornare nobiliterque et sapienter atque decenter componere studuit. In prefato quippe monasterio prefixi Sancti uincentii, quod pene dirutum et quasi annullatum inuenit, iam magna ex parte reedificato, posuit monachos, ut regulariter in eo uiuerent, et multos ad Domini Saluatoris seruitium et ad decorem sancte Dei Ecclesie attraherent, et ad lucrum animarum et corporum siue ad saluationem et exaltationem Christiani populi multos acquirerent, suasque atque aliorum innumerabilium animas multipliciter inibi sancte et iuste ac pie et regulariter uiuentes Domino lucrarent, et pro domno Ludouico imperatore siue pro eius coniuge Iudith imperatrice atque pro nobilissima  prole eorum Carolo glorioso rege, quorum licentia et auxilio fultus hec agere cepit, et pro omnibus sibi commissis gregibus et populis fideliter et incessabiliter die noctuque implorarent, seu pro omnibus sancte Dei Ecclesia filiis incessanter orarent ut Dominus Saluator noster, qui nos proprio sanguine redemit, die noctuque in suo seruitio et ad suam peragendam uoluntatem ubique custodiat, semperque felicem uitam ducere concedat, et ad societatem sanctorum intercedentibus seruorum et sanctorum Dei meritis perducere dignetur.



XXuIII. Commemoratio de mansionibus et noualibus que prefatus Aldricus Cenomanice urbis episcopus ad utilitatem sancte Dei Ecclesie suorumque seruorum et  sustentationem pauperum siue indigentium atque supplementum sibi famulantium, et ad alenda siue nutrienda pecora, construere et exstirpare studuit.

Iuxta monasterium sancti Saluatoris unam sibi ad inhabitandum fecit mansionem, et in monte Sedoneris octo fecit mansionilia, et in rebus de uilla uodebistria in Caterniaco, tria, in Ruiniaco tria, super fluuiolum Milicie tria, inter Agniacum et silua Briscia tria, in Drumniaco duo, in Mantula de ratione sancte Marie duo, in Mantula Sancti Albini et fratrum unum, in Nouauilla duo, in Rino petroso unum, in Colonica secus urbem, in loco qui dicitur uiuariis, unum, in Puscit duo, in illa rua ultra fluuium Sarthe duo, in illa rua Sancti uincentii unum, in Laudemauro unum, in Bellasilua tria, in silua Laudensinde  duo, in uilla Tricionis quinque, super fluuium Liti iuxta Culturas duo, in monte ipsius uille, ubi uinea antiqua fuit, unum, in silua uaustina septem, in Mouciaco tria, in Canon duo, in Noiolio unum, hoc est, in uaustina, in uindoninse pago unum, in uilla Cipetra super fluuium Sarthe unum, in Parciaco unum, in Casiliaco duo, in Aciaco unum, in Rupiaco tria, in Asinariis uilla fratrum duo, in Colonica duo, in uetus uicum unum, in Celsiaco duo, in Stauriaco in pago Baiocassimo duo, in silua Blanau in pago Oxominse duo, in Spelteriis uilla fratrum duo, in Colonica duo, in uetus uicum unum, in Durno unum, in Canania tria, et in Culcanna siue ad Sanctum Iulianum duo, iuxta monasterium sancti Carilephi super illud magnum uiuarium unum, ad  monasterium aliud, ad Belmont tertium, iuxta Maceriolas quatuor, iuxta illam siluam quam Godefredus fecit quinque, in Panitiariis sex et septem, in campo Cabalorum octo et nouem, in Mont Camp decem, in Bouonis uillare unum, in uillam nouam duo, in uarinnas duo, ad Ruciacum unum, in luco Aldrici unum, in Cipetum super fluuium Lizi in Belsa unum, in Pertica ad illam cellam unum, in Runciuiacum unum, in Stiuiale unum, ad mansiones iuxta furcam Burgast unum, in Fraxinido in Belsa in uuodebris unum, iuxta uuodebris in loco qui dicitur ad Sanctum Paternum unum, in Flaciaco unum, in Rufiaco super Sartham unum, ad Curtunuelt unum, in Brimo unum, in uilla Maurane unum, in Breniaco in  Bruslondinse unum, in Brinnaico in Exominse quatuor, ad Ceruias unum, ad Curt Cardrici unum, ad Piscosam unum, ad Gaure unum, in Sarcinaco super fluuium Meduanam unum, in Cambion unum, in Bolsingas unum, in Autlingua Saxonie unum, in Alona unum, iuxta campum Sigelaici unum, in Brisciola unum, in Molindareslingres unum, in Montmercantin unum, in finibus Culturensibus iuxta Truecto sursum in illo monte e contra Montcue unum, in silua Carnida quinque, in Nouauilla in Audecauo unum, in campo Seutdom una cum sua ecclesia unum, in cultura que Monasteriolus uocatur unum, in illo monte ad Archas unum, iuxta Sabonarias unum, iuxta Proliacum latronum unum, in Contiliaco unum, in Contidla unum, ad uillam Hulduminum, ad Fraxino  in finibus Balian unum.

Sunt in summa centum quinquaginta duo mansionilia a nouo fundata et reedificata non minima.



XXIX.

Placuit quoque in hoc opusculo inserere exemplaria priuilegiorum prefati episcopi, et preceptorum ab imperatoribus et regibus supra ipsa priuilegia firmitatis studio a prescripto domno Aldrico episcopo impetrata, ne aliqua machinatione prefata priuilegia quassarentur, imperatorum et regum auctoritatibus confirmata, que suis monachis et canonicis de quibusdam rebus et uillulis fecit, ut eorum stipendia pleniter haberent, et absque indigentia Domino seruirent, et mater ecclesia suum priuilegium pleniter retineret, sicut in subsequentibus hec scire et inuestigare  uolentibus inueniri poterit.


Exemplar priuilegii quod fecit memoratus pontifex fratribus suis de quinque festiuitatibus anni et de uilla Buxariis.

In nomine sancti Saluatoris et ueneratione sancte Dei genitricis Marie sanctorumque martyrum Stephani, Geruasii et Protasii, quorum ecclesia titularius, licet indigne, esse uideor, ego Aldricus, Cenomanice urbis indignus et peccator episcopus, primo anno ordinationis mee, oppido mestus de conuersatione fratrum et canonicorum nostrorum, quadam nocte in oratione positus, ut credo diuinitus inspiratus, cepi cogitare ut rationabilius et canonice uiuerent, atque quod multo seu, ut fertur, nullo transacto  tempore habuere claustrum haherent, in quo canonice et regulariter conuersarentur, et religiose ac canonicaliter Domino deuote famulantes presentibus scilicet atque futuris temporibus inhabitarent. Memorato ergo in tempore per consensum Landramni uenerabilis nostri archiepiscopi, seu et per exorationem comprouincialium nostrorum omnium episcoporum, dedi predictis canonicis nostris domum in dextera et australi parte constructam nostre sedis et matris ecclesie, que est consecrata in honore sancti Saluatoris et in nomine ac ueneratione predictorum sanctorum, id est, sancte Dei genitricis Marie, sanctorum martyrum Geruasii et Protasii siue sancti Stephani, simulque in ueneratione et  nomine omnium sanctorum; qua etiam in domo ego et antecessores mei dudum inhabitare solebamus. Predictam ergo domum nostram atque prefatum locum, cum omnibus edificiis superpositis et edificatis, dedi canonicis nostris secundum ordinem canonicum ad inhabitandum. Ipsum quoque locum demum in modum claustri iuxta uirium mearum imbecillitatem restaurare curaui, et ibidem secundum canonicam institutionem ac sanctorum patrum ordinem canonicaliter Deo et predicte ecclesie seruientes pariter institui degere uitam et ad canonicas pari modo cunctos deuotissime concurrere horas, ac tempore refectionis, ut sanctus canonialis ordo docet, ad eorum refectionem nostri operis studio nouiter edificatum ad reficiendum occurrant, et omnia que ad corporis sustentationem pertinent, secundum ordinem  canonicum pleniter percipiant. Hec ergo ita peracta, accessi humiliter ad clementiam domni senioris nostri Ludouici piissimi imperatoris, petens ab eo ut pro sua largissima eleemosyna aliquid de rebus nostre sedis ac matris ecclesia quas uassi dominici per eius beneficium tenebant mihi reddidisset. Quam petitionem, Domino annuente, non renuit, sed sicut deprecatus sum adimpleuit, et per preceptum suum, suo quippe annulo sigillatum, confirmauit. Hec autem taliter peracta et a sua elementia impetrata, petii ut mihi licentiam daret ut aliquid de ipsis rebus ad necessaria fratrum et canonicorum nostrorum quas mihi reddidit tribuerem. Quod ita et fecit. Tunc ergo gratulanti animo in  eleemosyna et memoria iam dicti domni mei Ludouici piissimi Augusti, dedi sana mente et prompto animo prefixis fratribus et canonicis nostris, una cum consensu prefati domni Landramni Turonensis ecclesie archiepiscopi et aliorum omnium scilicet comprouincialium cepiscoporum nostrorum, ad supplementum memoratorum fratrum nostrorum atque canonicorum nostrorum, in pago Cenomanico infra quintam prefixe ciuitatis uillam unam nomine Buxarias cum omnibus ad se pertinentibus, et siluam aliquam que Follicionis uocatur cum omni integritate, atque futuris temporibus ad eorum supplementum augendum per hoc testamentum confirmaui. Ita sane hoc feci ut per singulos annos habeant memorati fratres de prefata uilla in festiuitate dedicationis  occidentalis partis matris et senioris ecclesie, que undecimo Cal. Iuliarum die, in qua etiam parte occidentali est in suprascripto die sacratum altare in honore sancti Ioannis, et alia duo in honore aliorum sanctorum quorum nomina super ipsa altaria sunt conscripta et quartum altare desuper in solario constructum in honore omnium sanctorum dignoscitur in iam dicto die a nobis esse sacratum. In memorato itaque undecimo Cal. Iuliarum die, in ueneratione iam dicte dedicationis et solemnitatis, de predicta uilla Buxarias statuentes per hoc testamentum censemus, et censentes consultu et exhortatione multorum episcoporum ac sacerdotum deuotissime statuimus ut accipiant suprascripti canonici et fratres nostri  de frumento optimo modios sex et de uino optimo modios quatuor, et insuper potione que uulgo alixona dicitur modium unum, et arietes optimos quatuor, et porcos optimos duos. Et in dedicatione ecclesie Sancti Stephani, que est infra claustrum constructa, cuius festiuitas dedicationis est quinto Idus Nouembris, similiter habeant fratres de frumento optimo modios sex, et de uino optimo modios quatuor, et insuper de potione que dicitur siluia modium unum, et friscingas porcinas perbonas duas, et arietes quatuor. In anniuersario etiam ordinationis nostre, que colebatur duodecimo Cal. Ianuarias, que tamen anticipatur una die propter dedicationem matris et senioris nostre sedis ecclesie, que est undecimo Cal. Ianuarias, habeant predicti fratres ad eorum refectionem  de frumento optimo modios sex, et de uino optimo modios quatuor, et insuper potionem de finiculo modium unum, et ad pisces emendos de argento solidos quinque, de caseo autem modium unum, et de legumine optimo similiter modium unum. In dedicatione uero abside matris et senioris nostre urbis ecclesie et reconciliatione ipsius ecclesie quam nouiter edificaui atque reedificare studui, quam et in honore sancti Saluatoris et in nomine sancte Dei genitricis Marie sanctorumque martyrum Stephani, Geruasii et Protasii, simulque in honore et ueneratione omnium sanctorum undecimo Cal. Ianuariarum die, cum aliis episcopis et sacerdotibus multis solemniter dedicaui, et multorum sanctorum reliquias in ea propriis manibus collocaui, siue de corpore proprio  sanctorum martyrum Geruasii et Protasii in confessione senioris altaris reliquias dedicando, decenter composui. In ipsa ergo festiuitate habeant iam dicti fratres de frumento optimo modios sex, de uino autem optimo modios quatuor, insuper et de costo optimo modium unum, et ad pisces emendos solidos quinque, de caseo uero modium unum, et de legumine similiter modium unum. Hec autem omnia de prefata uilla Buxarias memoratis fratribus, ueluti prefixum est, deuotissime ministrentur. Ea scilicet ratione hec illis dare censuimus ut predictas quinque festiuitates sepedicti fratres solemniter et deuotissime celebrent adiunctos sibi monasteriales omnes, siue suburbanos sacerdotes et reliquos clericos, qui in supradictas festiuitatum uigilias deuotissime  ueniant, et tunc mane prima reuestiti in ecclesia cuius festiuitas celebratur deuotissime adesse procurent, ministrante autem eis custode ipsius ecclesie oblatas et uinum sufficienter inibi per singula altaria pro me peccatore, dum aduixero, unusquisque sacerdos missam decantet unam et amplius, si libuerit et caritas ministrauerit, et unusquisque clericus psalmos quinquaginta et amplius, quantum, dilectio et amor Dei instigauerit. Ipsos autem psalmos tam ipsi canonici quam et suburbani uel monasteriales clerici alterius chori in prefata ecclesia uicissim decantare studeant. Post obitum uero meum, quando Deus uoluerit, in predictis festiuitatibus futuris temporibus similiter pro defuncto faciant  tam in missis quam et psalmodiis humiliter precamur. Hec ergo omnia diligenter peracta, hora tertia in publicum intreant officium, ipsius diei festiuam peragentes solemnitatem. Peracto autem solemniter predicte festiuitatis officio, tunc in refectorio una cum predictis monasterialibus et suburbanis sacerdotibus ac clericis religiose lectionem continuo audientes et intendentes religiosissime cum silentio reficiant. Hoc ergo summopere suppliciter obsecro sanctos successores meos et prepositos ac magistros seu ministros canonicorum predictorum, siue ipsos canonicos presentes scilicet et futuros, ut predictos suburbanos seu monasteriales sacerdotes et clericos qui ad predictam festiuitatem uenerint, et suprascriptas orationes pro me miserrimo peccatore  fecerint, a memorata refectione et ab eorum refectorio a se non excludant; sed si aliqua necessitate factum fuerit, tunc statuentes imploramus ut unus canonicorum bene fidelis de predictis stipendiis que de memorata uilla Buxarias tribuuntur, accipiat unum modium panis et alterum uini, insuper et de iam dicta potione sextaria quatuor, et unam friscingam qualem meliorem inuenerit, et ex his, illis preparet infra prefixum claustrum in optimo loco deuote et religiose et refectionem plenam; sed magis opto et supplex deprecor ut cum sepedictis canonicis nostris in refectorio cum illis religiosissime reficiant, solemniter quoque predictas dies ducentes, et de tantis festiuitatibus letantes, Deumque in omnibus laudantes ac deprecantes ut tranquillam  hanc degere ualeant uitam, et premia eterne uite percipere mereantur. Insuper de predictis stipendiis deprecans sanctos successores meos atque ministros prefate matris ecclesie contestor, atque contestans humiliter deprecor, ut unum modium de prefixo pane per singulas iam dictas festiuitates et alium de predicto uino, et de prefatis friscingis unam quadraginta pauperibus in singulis memoratis festiuitatibus tribuant, et in optimo loco ex his eis refectionem preparent; qui inde refectionem habentes Dominum Saluatorem mundi collaudent, et pro me miserrimo peccatore uiuo atque defuncto orare studeant, qualiter cum sanctis et electis Dei eternaliter letari ualeam, et uita frui perpetua merear. Amen. Quidquid autem in iam dicta uilla amplius  elaboratum et acquisitum quam superius in predictis festiuitatibus ministrandum insertum est de qualicunque iusto ingenio uel arte, hoc ipsum ueniat ad communem utilitatem predictorum fratrum, et ad eorum refectionum augmentum proficiat, et nichil eis de sumptibus prefate uille a quoquam substractum uel minoratum fiat, ut magis ac magis Domini omnipotentis seruitium adimplere ualeant, et pro perpetuitate imperii et domni et senioris nostri Ludouici prescripti piissimique imperatoris et sospitate coniugis et prolis eius atque inuictissima sui exercitus uictoria exorare humiliter delectetur, et quasi ad uestigia pedum eorum prouolutus deprecor uniuersos in hac sede succedentes ut hanc firmitatem quam  pro amore Domini Saluatoris et ueneratione sancte Dei genitricis Marie sanctorumque martyrum Stephani, Geruasii et Protasii, atque omnium in ueneratione sanctorum, et eleemosyna sepedicti domni Ludouici imperatoris, ac per eius licentiam pro pondere peccaminum meorum fieri decertauit, in perpetuum conseruent esse mansuram. Quam deuotionem si quispiam uiolare presumpserit, ante tribunal Christi, pro cuius amore hoc factum esse dignoscitur, tremebundam in iudicium deducat rationem. Ego Aldricus Cenomanice urbis indignus et peccator episcopus hoc testamentum a me factum subscripsi. Ursmarus indignus Turonice urbis archiepiscopus huic testamento annuens subscripsi. Dodo humilis Andecauensium antistes huic testamenti decreto  assensum prebui et subscripsi. Ionas indignus episcopus huic testamento annuens subscripsi. Ego Autcarius Magontie urbis archiepiscopus subscripsi. Ebroinus indignus episcopus huic testamento annuens subscripsi. Guntardus indignus episcopus huic testamento annuens subscripsi. Ego Erchinradus Parisiace urbis episcopus hoc testamentum, deprecante Aldrico episcopo, subscripsi. uyarnarius indignus episcopus huic testamento subscripsi. Ego Echardus episcopus hoc testamentum, deprecante Aldrico episcopo, subscripsi. Theodoricus Cameracensis urbis episcopus hoc testamentum subscripsi. Dauid chorepiscopus subscripsi. Ansteus decanus subscripsi. Godenus archipresbyter subscripsi. Ricardus presbyter subscripsi. Dediuinus archipresbyter  subscripsi. Eruardus, licet indignus, presbyter subscripsi. Geraldus subscripsi. Gansuinus presbyter subscripsi. Ascaricus presbyter subscripsi. Alexander presbyter subscripsi. Gerihanus presbyter subscripsi. uineboldus presbyter subscripsi. Flodoinus presbyter subscripsi. Flodebertus presbyter subscripsi. Anisacharus diaconus subscripsi. Rodricus diaconus subscripsi. Regnogardus modicus subscripsi. uiualdus subdiaconus subscripsi. Data Kalend. April. in die sancto Pasche, anno incarnationis Dominice octingentesimo trigesimo et septimo, indictione uero quindecima, anno quoque uigesimo et tertio imperii domni nostri Ludouici gloriosissimi imperatoris, et anno ordinationis nostre quinto. Actum ergo Cenomanica in urbe publica in Dei nomine  feliciter. Amen.



XXX. Exemplar precepti domni Ludouici imperatoris super prescripto priuilegio de uilla Buxarias.

In nomine Domini Dei et Saluatoris nostri Iesu Christi. Ego Ludouicus, diuina repropitiante clementia, imperator Augustus. Omnibus sancte Dei Ecclesie et nostris fidelibus presentibus et futuris notum sit quia uir uenerabilis Aldricus, Cenomanice urbis episcopus nostre, suggessit mansuetudini eo quod primordiis ordinationis sue confusum canonicorum matris ecclesie sibi commissorum ordinem statumque inuenerit, et claustrum qui canonice uiuere debent eatenus nullum habuerant, sed ipse diuini  cultus amore feruens, ex domibus quas episcopi antecessores sui propriis usibus habere solerent, memoratorum canonicorum habitaculis ac uariis usibus attribuerit, illicque constructis et secundum opportunitatem cuiusque usibus edificatis ac decoratis, eos secundum auctoritatem canonicam fecerit habitare. Retulit etiam serenitati nostre eo quod iam dicte matris ecclesie quibusdam additis oratoriis aliisque forinsecus ecclesiis, solemniter religioseque eorum deuotionem adimplere curauerit, easdem dedicationum festiuitates propriis temporibus solemniter memorati canonici, conuenientibus tam sacerdotibus quam religiosis laicis reliquoque populo solemniter celebrare ualerent, eisdem canonicis quamdam eiusdem uillam Buxarias uocabulo  per testamenti conscriptionem propria ceterorumque episcoporum uenerabilium manibus roboratam proprie delegauerit, quatenus in sepedictis dedicationum festiuitatibus, prefixis etiam quibusdam conditionibus dignam ac necessariam refectionem habere ualerent. Que sua institutio ut perennibus temporibus inuiolabilis persistere possit nostre, supplicauit celsitudini ut super idem deuotissime religiose institutam nostram firmitatis gratia auctoritatem percipere mereretur, per quam futuris temporibus inconuulse atque inuiolabiliter permaneret. Cuius supplicationibus annuentes, per hoc nostre auctoritatis scriptum statuentes, decernimus ut quod studio diuini honoris et cultus religiose patrasse atque instituisse dignoscitur, et iam dicta inscriptionis sue serie  conscribi ac roborare non distulit, cunctis temporibus maneat inconuulsum, nec quispiam successorum suorum de conditionibus in ea comprehensis quidquam audeat immutare aut memoratam uillam a iure eorumdem canonicorum abstrahere; sed quidquid de ea secundum institutionem eius, ut dictum est, ordinare atque disponere uoluerint sepedicti canonici, liberam in omnibus habeant potestatem; quatenus pro nobis, coniuge, proleque nostra, ac stabilitate totius imperii a Deo nobis concessi Domini misericordiam iugiter ualeant exorare. Et ut hec nostre confirmationis auctoritas nostris successorumque nostrorum temporibus inuiolabilem et inconuulsam obtineat firmitatem, de annulo nostro subter eam iussimus sigillari.

 Hirminmarus notarius ad uicem Hugonis recognoui et subscripsi.

Datum quatuordecimo Calendas Iul. anno, Christo propitio, uigesimo et tertio imperii domni nostri Ludouici piissimi Augusti, Indictione quindecima.

Actum Theodonis uilla, palatio regio, in Dei nomine feliciter. Amen.



XXXI. Sequitur exemplar priuilegii quod fecit prenominatus Aldricus, episcopus ecclesie Sancti Saluatoris, super fluuium Sarthe, et monachis ibi Domino famulantibus.

In nomine sancte Trinitatis et unice Diuinitatis. Ego Aldricus, Cenomanice urbis indignus et peccator episcopus, illustratione diuine pietatis prouocatus,  una cum consensu et licentia domni Ludouici piissimi imperatoris, seu omnium sanctorum comprouincialium episcoporum atque aliarum multarum prouinciarum nobilium ac sapientium pontificum, siue cum omni nostre cure commisse Deo deuote congregationi matrique et nostre sedis ecclesie famulanti, pertractans ego casum fragilitatis humane, pauescensque ultimum uocationis diem, ne multa mole peccaminum oneratus, sine fructu aliquo, quod absit, boni operis repertus inueniar, confortatusque alloquio predicatoris precipui, Pauli scilicet apostoli, ubi ait: Si cuius opus manserit, mercedem accipiat; idcirco, ut dictum est, cum consensu et licentia suprascripti principis atque predictorum sanctorum presulum siue prefixorum seruorum Dei  promptissimo animo, diuina inspirante clementia, nostre deuotionis decreuit compunctio, ut ad augendum cultum diuinum siue matris et nostre sedis ecclesie atque parochie nobis commisse, ac cumulandum honorem atque lucrum multarum animarum, ut monasteriolum aliquod in nostra parochia nostro labore ad perpetuam omnipotentis Dei laudem fundare et construere deberemus, quod ita annuente Domino et facere studuimus, in quo et ecclesiam, prout ualuimus, ad inuocandum perpetualiter nomen Dei eterni in honore Domini Saluatoris et sancte eiusdem Dei genitricis Marie siue sanctorum martyrum Geruasii et Protasii atque sancti Stephani, necnon et in honore et memoria simul omnium sanctorum construere et solemniter  sexdecimo Cal. Octob. die cum aliis episcopis et sacerdotibus siue reliquis sancte Dei ecclesie ministris decenter et rationabiliter canoniceque atque insigniter, Domino auxiliante, curauimus consecrare, in qua et quindecim altaria erigere et in honoribus et memoriis eorum sanctorum quorum nomina super ea inserta esse presentis temporis momento uidentur, eorumque atque aliorum multorum sanctorum patrocinia et reliquias meis propriis manibus collocaui, solemniterque ea et decenter adiunctis nobis prefatis sanctissimis sociis ordinabiliter sanctificantes consecrare, Domino miserante, meruimus, quorum intercessionibus nos adiuuari misericorditer confidimns eorumque perpetuis tueri presidiis, largiente Domino, humiliter petimus. In memorato  itaque Calendarum die et in dedicatione prefate ecclesie cum licentia et exhortatione iam dicti principis siue prescriptorum sanctorum patrum, uidelicet episcoporum ac nobilium et sancte uiuentium sacerdotum, per librum quatuor Euangeliorum nobiliter ornatum et auro ex parte conscriptum, seu per calicem aureum unum cum patena sua desuper episcopis et sacerdotibus manus eorum imponentibus, multis scilicet nobilibus coram astantibus et uidentibus, tradidimus simulque delegauimus una cum iam dicto Euangelio et memorato aureo calice de nostre sancte sedis ecclesie rebus ad supradictum sanctum locum, qui uocatur monasterium Sancti Saluatoris, olim uero Brogilus a  priscis uocabatur; et ad opus monachorum inibi regulariter uiuentium et Domino famulantium, donatumque in perpetuum ibidem ob mercedem et stabilitatem predicti domni nostri Ludouici piissimi imperatoris, cuius largitione et prefatum locum acquirere meruimus, siue futurorum dominorum, regum uidelicet Francorum, seu et nimis pro pondere peccatorum nostrorum donamus et per hoc testamentum confirmamus confirmatumque futuris temporibus esse uolumus, tam opportunitatem quam et pro stipendio fratrum ibidem Domino seruientium, necnon et consolationem peregrinorum, atque hospitum aduenientium receptionem. Primo uero omnium delegauimus ibidem uillam Saluarias cum manentibus triginta et illas culturas duas iuxta illud  monasteriolum sitas, seu illam siluam que intra fluuium Sarthe et inter predictas culturas et prefatum monasteriolum consistit, atque illam uineam dominicam que inter Saluarias et iam dictum monasteriolum coniacet, et illa molina duo iuxta illud monasteriolum supra fluuium Sarthe sita, necnon et illud pratum ex alia parte prefati monasterioli situm una cum silua, sicut termini predictorum monachorum diuidunt. Delegauimus etiam ibidem uillam nostre sedis ecclesie Apiacum cum omni integritate, in qua sanctus Ulfacius, pretiosus Christi confessor, corpore requiescit; simulque tradidimus ibi medietatem de uilla Canon; parique modo confirmamus ibidem uillam Luciacum cum omni integritate; simulque inibi dedimus et  medietatem de uilla que Beruas uocatur de ratione Sancte Marie, quam redditione domni nostri Ludouici excellentissimi imperatoris acquisiuimus; et illam precariam quam Friderardus per precariam de rebus Sancte Marie et Sancti Geruasii tenet, tradimus totam similiterque donamus, et in uilla que uocatur uilla Sancti Autleni manentes tres cum uineis tribus et campis aliis, et quantum pars Sancte Marie ibi habetur. uidelicet et illas res quas Saleardus in die dedicationis ipsius ecclesie eidem sancto loco et nobis siue ipsis monachis legaliter tradidit inibi, per hoc testamentum confirmamus. Hec autem omnia in pago Cenomanico sunt sita. Supradictas igitur uillas omnes et res cunctas superius nominatas et ad predictas uillas iure pertinentes,  una cum ceteris domibus, edificiis, mancipiis, uineis, siluis, campis, pratis, pascuis, aquis, aquarumue decursibus, farinariis, mobilibus et immobilibus, omnia et ex omnibus ad prefatum sanctum locum pro lucranda sancta mercede et augmento nostre sancte sedis ecclesie atque nostre congregationis ornatu donamus, tradimus, simulque delegauimus, et omnia que eidem sacrosancto loco et fratribus et monachis inibi Domino famulantibus et regulariter uiuentibus diuina pietas deinceps augeri uoluerit et a bonis hominibus ibidem condonatum atque traditum fuerit, ita ut ab hac die ibidem perpetualiter, Domino auxiliante, in augmentis proficiant. Unde constitui ob hoc pie deuotionis  amore ueniente iam dicte Sancti Saluatoris ecclesie consecrationis festiuitate, omni anno fratribus matri et nostre sedis ecclesie famulantibus consolationem ministrandam ab abbate et monachis in prefato monasterio Domino famulantibus, id est, de pane optimo modios sex, et friscingas porcinas tres, berbicinas uero similiter tres, et de uino optimo modios quatuor, et de potione optima quinque. Ea uero ratione hec illis dare censuimus ut supradicte matris ecclesie iam prefati canonici pleniter ad memoratam dedicationis ecclesie cum silentio et ceteris diuinis ornamentis ueniant festiuitatem cum ceteris suburbanis sacerdotibus et reliquis clericis, et tunc mane prima inibi pro me peccatore, dum aduixero, unusquisque sacerdos cantet unam missam  et amplius, si libuerit et caritas ministrauerit, et unusquisque clericus psalmos quinquaginta et amplius, quantum dilectio et amor Dei instigauerit. Post obitum uero meum, in predicta die similiter pro defuncto faciant. Hec ergo omnia diligenter peracta, hora tertia in publicum intreant officium et una cum monachis ibidem Domino famulantibus solemniter ipsius diei festiuam peragant solemnitatem; et tunc utrum elegerint faciant, aut inibi cum ipsis monachis pariter reficiant, aut si ibi non refecerint, tunc accepta stipendia in refectorio infra domum et claustrum canonicorum una cum predictis suburbanis, clericis, et sacerdotibus reficiant. Hoc sane humiliter obsecro sanctos successores meos atque abbates uel monachos prefati monasterii, et  prepositos ac magistros seu ministros canonicorum nostrorum, siue ipsos canonicos presentes scilicet atque futuros, et predictos suburbanos, seu monasteriales sacerdotes et clericos, qui ad predictam festiuitatem uenerint, et suprascriptas orationes pro me miserrimo peccatore fecerint, a memorata refectione uel ab eorum refectorio a se non excludant; sed si aliqua necessitate factum fuerit, tunc statuentes imploramus ut unus canonicorum bene fidelis de predictis stipendiis que iam dicti monachi tribuerint, accipiat unum modium panis et alternum uini, insuper ex potione sextaria quatuor, et unam friscingam qualem meliorem inuenerit, et ex his illis preparet deuote et religiose refectionem. Sed magis opto et suplex deprecor ut cum sepedictis canonicis nostris  in refectorio cum illis religiossime reficiant, solemniter quoque illum diem ducentes, et de tanta festiuitate letantes, Dominumque in omnibus laudantes ac deprecantes ut tranquillam uitam hanc degere ualeant et premia eterne uite percipere mereantur. Insuper de predictis stipendiis deprecans sanctos successores meos contestor et contestans humiliter deprecor atque ministros eiusdem Ecclesie ut unum modium de prefixo pane et alterum de iam dicto uino et de prefatis friscingis unam quadraginta pauperibus in memorata festiuitate tribuant, qui inde refectionem habentes Dominum Saluatorem mundi collaudent et pro me miserrimo peccatore orare studeant, qualiter cum sanctis et electis Dei  letari eternaliter mereamur. Amen. Porro quod multas episcopales sedes et matres Ecclesias diuersa monasteria sub se habere uidemus constructa, queso ne quidam superflue hoc me fecisse asserant, presertim cum magis pro honore Ecclesie nobis commisse, et pro lucro animarum quam pro facinore humano, hoc me fecisse profiteor. Nec mirum si prefatum locum de rebus nostre sedis Ecclesie ditauerim, cum multos sanctos episcopos iam talia fecisse et legimus et cognouimus. Idcirco precor cunctos fideles sancte Dei Ecclesie ut non hoc me superflue fecisse putent, sed magis pro me peccatore orare non dedignentur; ut si quam pro hoc mercedem adipisci meruero, eiusdem fieri mereantur participes. Denique humiliter precor Dominum nostrum  Iesum Christum, beatum successorem meum mox futurum, et post eum in sede nobis commissa succedentes cunctos episcopos, atque quasi ad pedes eorum prouolutus suppliciter flagito, omnesque principes ac nobiles et ignobiles, cunctosque Christianos obsecro, ut paruula a nobis facta ad diuinam omnipotentis Dei laudem et incrementum predicti monasterioli Sancti Saluatoris conseruent, et in eorum eleemosyna siue ob predicti Domini Saluatoris amorem, in cuius honore iam dictum monasteriolum edificatum et dedicatum esse dignoscitur, augere inibi plura dignentur, et de eis que fecimus atque delegauimus inibi imminuere aut subtrahere non presumant; quatenus et bona illorum facta in presenti et in futuro, sicuti et nostra fecerint, Deo auspice,  conseruentur; quatenus si aliquam mercedem pro pio prefixo facto, Domino annuente, habere meruerimus, ipsius mercedis, auxiliante ipso Domino Saluatore nostro, pro cuius et amore hoc fecimus, effici mereamur consortes. Precor etiam cunctos sacerdotes ac Dei seruos siue monachos omnes ut predictas orationes in prefata die pro me peccatore pie et studiosissime adimplere procurent, qualiter absolutionem omnium peccatorum meorum eorum precibus adipisci ualeam, et sanctorum consortio perpetualiter Domino largiente frui mereamur. Similiter precor obnixe abbates et monachos cunctos in prefato sancti Saluatoris monasterio degentes, predicta stipendia canonicis et fratribus nostris, siue suburbanis sacerdotibus et clericis ministrare in  iam dicta die non negligant; quatenus ipsis ministrantibus nobisque humiliter famulantibus et ceteris fratribus et Dei seruis orantibus, per suffragia omnium sanctorum nos et illos iehsu Christus Dominus noster in eterna letitia una cum sanctis suis fouere dignetur. Amen. Porro ut hoc testamentum siue priuilegium a me pia uoluntate factum, per rationem supradictam, omni tempore maneat illibatum atque firmissimum, manu propria illud pro firmitatis studio roborauimus, siue sanctos patres nostros episcopos, atque fratres nostros sacerdotes et leuitas, seu reliquos clericos ceterasque personas quorum nomina subter habentur, inserta firmare humiliter postulauimus.

 Ego Aldricus Cenomanice urbis indignus peccator episcopus hoc testamentum a me factum subscripsi. Ursmarus indignus Turonice urbis archiepiscopus huic testamento annuens subscripsi. Dodo humilis Andecauensium antistes huic testamento decreto assensum prebens subscripsi. Warnarius indignus episcopus huic testamento annuens subscripsi. Ebroinus indignus episcopus huic testamento annuens subscripsi. Ego Autcarius Magontie urbis archiepiscopus hoc testamentum, deprecante illo Aldrico predicte urbis episcopo, subscripsi. Guntardus indignus episcopus huic testamento annuens subscripsi. Ego Erchinradus episcopus hoc testamentum, deprecante Aldrico episcopo, subscripsi. Ego Hechardus episcopus hoc testamentum, deprecante  Aldrico episcopo, subscripsi. Ego Theodoricus Cameracensis urbis episcopus hoc testamentum subscripsi. Dauid chorepiscopus subscripsi. Austeus decanus subscripsi. Deduius archipresbyter subscripsi. Erauldus presbyter indignus subscripsi. Ricaudus presbyter subscripsi. Godenus archipresbyter subscripsi. Geraldus presbyter subscripsi. Floduinus, licet indignus, presbyter subscripsi. Gantzuinus presbyter subscripsi. Ascaricus presbyter subscripsi. Flodebertus presbyter subscripsi. Alexander presbyter subscripsi. Ansbaldus presbyter subscripsi. Gerbaus presbyter subscripsi. Anisacar diaconus subscripsi. Rodricus diaconus subscripsi. uinaldus diaconus subscripsi. Reginhardus modicus subscripsi. Leodaldus diaconus subscripsi. Data  Calend. Aprilis in die sancto Pasche anno incarnationis Dominice 837, Indictione uero Xu, anno quoque XXIII imperii domini nostri Ludouici gloriosissimi imperatoris, et anno ordinationis nostre quinto. Actum ergo Cenomanica in urbe publice in Dei nomine feliciter. Amen.



XXXII. Sequitur exemplar precepti Domini Ludouici imperatoris, super memoratum priuilegium Sancti Saluatoris et monachorum quod eis iam dictus Aldricus episcopus pio affectu fecit.





XXXIII. Sequitur descriptio de eleemosyna prefati Aldrici,  prefixe Cenomanice urbi episcopi, qualiter sibi credita singillatim disposuit et discrete Christi famulis eiusque famulabus per hoc scriptum dare constituit.

In nomine sancti Saluatoris et ueneratione sancte Dei genitricis Marie sanctorumque martyrum Geruasii et Protasii atque sancti Stephani, quorum ecclesie, licet indigne, titulatus esse uideor, Aldricus Cenomanice urbis et predicte ecclesie indignus et peccator episcopus, omnibus in nostra diecesi et parochia consistentibus, episcopis, sacerdotibus, diaconibus, subdiaconibus, et reliquis sancte Dei Ecclesie ministris, seu cunctis fidelibus notum esse cupio quia pertractans casum humane fragilitatis, una cum licentia domini Ludouici piissimi imperatoris,  et consensu etiam metropolitani Ursmari Turonice urbis archiepiscopi seu ceterorum com prouincialium episcoporum atque multarum aliarum prouinciarum sanctorum episcoporum, considerare cepi cum canonicis et ceteris parochianis nostris, tam sacerdotibus quam aliis diuino cultui famulantibus, atque nobilibus laicis tam nostris quam et aliis liberis et bonis hominibus, qualiter mea facultaticula et inibi commissa post meum obitum utiliter et rationabiliter foret in utilitatem sancte matris ecclesie et meam eleemosynam dispensata, ne forte  aliquis sibi ea rapere aut furari aut in suos usus conuerti faciat, sicut in multis iam factum cognouimus, sed omnia in utilitatem sancte Ecclesie et substentationes nobis famulantium, seu supplementa  nostrorum clericorum tam monachorum quam et canonicorum, siue adminicula laicorum qui nostre ecclesie et nobis famulari uidentur, necne in alimonias pauperum, per consilium predicti metropolitani et per manus fidelium sacerdotum siue diaconorum atque fidelium laicorum qui ad hoc peragendum a me denominati et constituti fuerint, fideliter et rationabiliter in supra nominatas utilitates et necessitates, sicut in subsequentibus dicemus, distribuantur, id est, quidquid tunc temporis in nostro ergastulo de pecuniis diuersi generis et uestimentis inuentum fuerit, tota decima pars distribuatur ecclesie quam fecimus super fluuium Sarthe, in loco qui dudum Broilus Casalis nominabatur, quam et in honore Domini Saluatoris et sancte Dei genitricis Marie, siue  sanctorum martyrum Geruasii et Protasii atque sancti Stephani indigni sacrauimus, et monachis ibi Domino famulantibus fideliter et cum caritate tribuatur, nona uero pars ecclesie quam fecimus inter fluuium Sarthe et murum ciuitatis, in qua et monachas collacauimus, et sub regula sancti Benedicti uiuere decreuimus, quam et in honore predicti Domini Saluatoris et sancte Marie eiusdem Dei et Domini genitricis siue sanctorum martyrum Geruasii et Protasii sed et sancti Stephani, que matri ecclesie subiecta esse uidetur, indigni canonice sacrauimus, et monachis, sanctimonialibus, siue cuncte congregationi ibidem Domino famulanti fideliter et cum caritate absque ulla dilatione aut prohibitione uel impedimento attribuatur. De reliquo uero,  tantum quod in ergastulo inuentum fuerit, iuxta decreta canonum, quatuor portiones fiant tam de auro quam et de argento, siue de ceteris metallis uel utensilibus et diuersi generis uestimentis et supellectilibus omnibus: una que remaneat ecclesie nobis commisse, alia uero in nostra eleemosyna detur fidelibus pauperibus, tertia autem clericis capellanis et uassallis nostris, quarta presbyteris urbanis et monasterialibus siue suburbanis atque reliquis parochianis et diaconibus seu subdiaconibus necnon et reliquis ministris et clericis, ut melius fieri potuerit. Nam et hoc summopere uidendum est, ut omnia cum caritate fiant. Similiter et de uino solummodo quod tam in ciuitate quam et in eius ruis tunc inuentum  fuerit faciendum est, id est, omnis decima predicti uini detur monachis uiris, et nona funditus detur monachis feminis in predictis locis degentibus; reliquum autem in quatuor partes diuidatur et, ut prescriptum est, partiatur fideliterque et cum caritate per prelixas turmas, ceu de pecuniis in nostro inuentis ergastulo dictum est, rationabiliter distribuatur. De uino quoque quod in ciuitate et eius ruis tunc temporis fuerit inuentum fiat ut dictum est. De reliquo autem uino cuncto, et de annonis omnibus diuersi generis, et leguminibus siue fenis per diuersa loca et in omnibus uillis nostris nobisque commissis reconditis, uolumus atque precipimus suppliciterque flagitamus ut decem partes fiant equa lance diuisas: una uidelicet fideliter seruetur matri ecclesie et  beato successori nostro quem Dominus elegerit, et alia detur uassallis et capellanis siue seruientibus qui Domino nobisque in nostra mansiuncula militare uidentur, ut non ipsi quique, quod absit, in aliquo periclitentur inopia, sed habeant unde sustentari queant usquequo se cum sancto successore nostro mox futuro collacare, Domino adiuuante, utiliter ualeant. Tertia tribuatur canonicis et famulis sancte matris ecclesie et nonnanis que in ea quotidie oblationes Domino offerunt, ut et pro me peccatore futuris temporibus Domino offerre eis delectet eorum oblationes. Quarta largiatur monachis qui sunt in monasterio sancti Carilephi et ingressiue in Sauonariis atque sanctimonialibus monachis que sunt Intramnis monasterio. Quinta detur monachis que  sunt in monasterio sancti Saluatoris paulo minus milliario ab urbe distante super fluuium Sarthe, et illis monachis que sunt in sancto uincentio iuxta urbem, seu sanctimonialibus monachis que sunt in monasterio Sancti Saluatoris et Sancte Marie siue Sancti Geruasii inter fluuium Sarthe et murum ciuitatis collocato. Sexta congregationibus que per cetera diuersa monasteria, tam in Cenomanica parochia quam et in pago Andecauo, siue Turonico atque Oxomense, et per ceteros pagos Domino militantibus fideliter, in quantum posse et esse facultas tribuerit, cum omni discretione rationabiliter tribuatur. Septima presbyteris et diaconibus ac reliquis clericis nostra in parochia Domino per diuersitas ecclesias militantibus discrete et rationabiliter  tribuetur, ut eis semper pro miserrimo peccatore delectet orare et sacrificia Domino assidua offerre, et flexis poplitibus precor ut eis assidue agere suadeatur. Octaua, ut diximus, tam de uino quam et de annona diuersi generis et legumina siue feno, rationabiliter et discrete detur funditus familiis in nostris uillis nobisque commissis commanentibus, que ea suis sudoribus laborauerunt, ut et eis pro me peccatore orare delectet; et hoc eis agere precor sepissime suadeatur. Nona et decima pars omnis annone, uini et feni et leguminis pauperibus, uiduis, et orphanis fideliter cum omni discretione et caritate funditus tribuatur. Omnes enim precor ut pro me orare dignemini, ut remissionem  cunctorum ualeam percipere peccatorum, et uitam habere, annuente Domino, merear sempiternam. Fiat, fiat. Greges autem iumentorum una cum eorum amissariis, et uaccarum ac boum seu porcorum, et ouium siue caprarum, qui sunt in Breim in condita Nouiacense, et in Proliaco infra uillam quintam, seu in Nouauilla super fluuium Sarthe, siue in Cauania, et in Cepeto supra Sartham, et in Bruonis uillare in Belsa, et in altero Proliaco super fluuiolum uiduam, ecclesie nobis commisse et nostro successori cum omni integritate possidendos et utiliter lucrandos et gubernandos relinquimus. Ego autem in toto episcopio non inueni uiginti iumenta. Modo Deo gratias septem ei relinquo greges una cum eorum amissariis; neque in toto episcopio nobis  commisso ex omnibus pecoribus uel pecudibus tantum inueni quantum modo, Domino auxiliante, in una ex supradictis uillulis relinquo ex his que meo pretio comparaui et meo labore acquisiui. Ideo supplex flagito ne alicui durum aut contrarium sit si ea que meo sudore acquisiui, et meo pretio comparaui, meis benefactoribus tribuo et mihi seruientibus dono, atque Domino offerendo in mea eleemosyna fideliter distribui precipio, et pro redemptione multorum et innumerabilium peccatorum meorum dari Dei seruis et pauperibus humiliter supplico. Illi ergo greges iumentorum una cum eorum amissariis et uaccarum ac boum seu porcorum et ouium atque caprarum qui sunt in Alamaniscas, et illi greges iumentorum una cum eorum amissariis et boum  utriusque sexus, et porcorum siue ouium atque caprarum qui sunt in Drimiaco iuxta Mantulam, et in Paciaco, in uille uidelicet parte quam Dauid modo prouidet, fratribus et canonicis nostris cum omni integritate absque ulla dilatione siue diminutione fideliter et cum omni caritate dentur. Illi namque greges iumentorum una cum eorum amissariis et boum utriusque generis, seu porcorum et ouium atque caprarum, qui sunt infra monasterium sancti Carilephi, et in uilla Floriaco, et in Conflentio, et in uilla Mauri et in Comnis, et in uillare Martis, et Rusciaco, et in campo Sigalaici, et in illa cella siue in Cantarnaco, atque in diuersis mansionibus circa monasterium constructis, omnes integerrime monachis qui in monasterio sancti Carilephi et in cella  que Sauonarias uocatur Domino militanti absque ulla minoratione aut tarditate detur. Ternos autem greges iumentorum una cum eorum amissariis ac boum et uaccarum siue caprarum et ouium qui sunt in Haliau, et quatuor porcarias que in eadem uilla, tam in mansilionibus quam et in aliis locis esse uidentur, et illos greges qui sunt in Curte Quadrici, in Saxonense, omnes tam iumentorum quam et boum et uaccarum seu porcorum et ouium atque caprarum illis monachis qui Domino in ecclesia sancti Saluatoris supra fluuium Sarthe, ubi ille abbas presse uidetur, cum omni integritate et cum caritate absque ullo scrupulo aut contradictione siue dilatione fideliter tribuantur. Illi quoque greges iumentorum  una cum eorum amissariis et boum utriusque generis seu porcorum et ouium atque caprarum qui sunt in uilla Colonica iuxta urbem in illa curte que dicitur uilla, quam Gundoldus modo prouidet, et in Carrariis super fluuium Sarthe, et in Canon, dentur monachis integerrime qui Domino in monasterio Sancti uincentii militant. Illi ergo greges iumentorum una cum amissariis et boum utriusque generis seu porcorum et ouium qui sunt in Gres et in Fraxinido, in Belsa, et in Semmuro, monachis in Gres Domino in ecclesia Sancte Marie et Sancti Almiri militantibus funditus absque ulla tarditate aut minoratione tribuantur. Illi quoque greges una cum eorum amissariis iumentorum et uaccarum ac boum siue ouium et porcorum atque caprarum  omnes qui sunt in Auiniaco, seu in Casiliaco, et in illa parte Paciaci quam Gundoldus prouidet, nostris sororibus sanctimonialibus monachis quas inter murum ciuitatis et fluuium Sarthe in ecclesia Domini Saluatoris et sancte eiusdem Dei genitricis Marie semperque uirginis siue sanctorum martyrum Geruasii et Protasii atque sancti Stephani sub monastico ordine et sub regula sancti Benedicti uiuere collocauimus, cum summa caritate et omnium integritate absque ulla dilatione fideliter attribuantur. Illi quoque greges iumentorum una cum eorum amissariis et boum utriusque sexus et ouium siue porcorum atque caprarum qui sunt in Rupiaco, integerrime fratri meo Isaac filioque eius Rotgario absque ulla diminutione aut dilatione tribuantur. Illi autem  greges iumentorum una cum eorum amissariis et boum utriusque generis seu procorum et ouium atque caprarum qui sunt in Contrella, et in uarennis, in uindosnense, et in Breuuiaco, in Oxomense, et in Artinis super Liz, et in Lanciati ultra Ligerim, siue in uodebris, uassallis qui nobis in nostra mansiuncula seruiunt et clericis qui Domino in nostra capella famulantur cum omni integritate disposite et rationabiliter largiantur. Reliquos namque greges iumentorum et boum utriusque generis et ouium seu porcorum atque caprarum, omnes qui sunt in culturis et in silua Uuastina in diuersis mansionilibus et locis, tam super fluuium Liz quam et in silua Uuastina, et in Tricione in diuersis mansionilibus et in locis diuersis, et in Tauriaco, et  in Baiocassino, et in uetusuico, siue in Celsiaco, ac in Nascas, seu in Cadarus, et in Colonica ultra Medanam, et in Culcamia ultra fluuium Ligeris, et in Callemarcio, siue in monte Sodeuris, in omnibus mansionilibus in eo constructis, et in riuo petroso, et in uilla noua in Belsa, et in uilla Macunen, et in Bioca super fluuium Bricia, et in uillena in Parisiaco, in nostra eleemosyna, presbyteris et Dei seruis siue pauperibus fideliter et rationabiliter cum omni timore et reuerentia distribui disposite imploramus atque rogamus, et omnia fieri cum caritate optamus. De equis namque nostris et secmariis siue mulis et asinis ac poledris, quibus adhuc fruimur, et sine quibus regale et commune seruitium  explere nequimus, de illis qui antea dati minime fuerint, precipimus duos, quales meliores inuenti fuerint, predicto domno metropolitano nostro bene paratos et ornatos dari; et alios duos, quales post hos meliores inuenti fuerint, Didani Andecauensis urbis Episcopo bene ornatos tribui iubemus. Ipsos enim sanctos episcopos, si mihi superstites Domino miserante fuerint, ad obitum meum uenite deprecor, et animam meam per eorum sanctas orationes Domino deuotissime commendari suppliciter flagito, et ad corpusculum meum eorum precibus Domino una cum anima commendari et cum orationibus eorum sepeliri humiliter postulo; et in omnibus summopere illos, et quasi ad pedes eorum prouolutus, deprecor ut de me et pro me sic  faciant sicut uolunt ut de illis tam in uita quam et post obitum fiat. Insuper quatuor equos bonos mee sepulture loco et fratribus inibi Domino famulantibus dari iubeo. De ceteris ergo equis uolo ut causa benedictionis singulos accipiant singuli qui prescripti et preordinati ad nostram eleemosynam faciendam fuerint, ut melius illis delectet pro me orare et commissum sibi negotium peragere. De reliquis quippe equis et poledris et mulis atque asinis tres iubemus fieri portiones: una pars remaneat ecclesie nobis commisse et sancto successori nostro; alia uero largiatur disposite et rationabiliter clericis et uassallis et seruientibus et ministerialibus nobis famulantibus. Tertia autem pars distribuatur fideliter et rationabiliter in nostram eleemosynam prout melius  scierint et potuerint quibus hoc commissum fuerit. Taliter quoque illis hoc precipio et deprecor agere et tam fideliter et rationabiliter dispensare qualiter inde rationem non metuant reddere in conspectu Domini nostri Iesu Christi, et ex hoc non recipiant, quod absit, damnationem eternam, sed premium sempiternum. Illa uero omnia que in prefato tempore, ut dictum est, in predictis locis et agris tam internis quam externis inuenta fuerint, Domino Deo, deuota mente et sano corpore, pro ingenti et nimio pondere peccaminum meorum supplex et deuotus offero, et per hanc chartulam, quam sana mente dictaui et supradicto pretextu scribere iussi, atque propria manu subter firmaui, ad supradicta et scripta, sicut hec paginula testamenti commemorat,  explenda et fideliter peragenda Domino Deo sponte et deuote trado: ut si quis aliter, quod absit, ex prefatis rebus, in quantum melius preualuerit ac poterit, agere presumpserit, ipso Domino Deo meo et Saluatori nostro Iesu Christo reddat inde rationes, cui hec prescripta peragenda et explenda deuote oblata et tradita sunt, et ante tribunal ipsius iudicis eterni ex hoc tremebundam deducat rationem. Contestor enim sanctum successorem meum mox futurum, quicunque fuerit, et quasi ad uestigia pedum eius prouolutus humiliter deprecor ut sic de me et pro me miserrimo peccatore faciat sicut uult ut sui successores post obitum eius de eo faciant, et sic mea facta integra conseruet sicut  sua uult post se seruari. Hanc ergo paginulam testamenti suppliciter flagito ut per omnia conseruet; et si quis aliter ex his que hic inserta sunt facere uoluerit, supplico ut eum corrigat, et eis quos ad hoc peragendum de nomine uero, siue quibus hoc negotium commissum fuerit, auxilium per omnia prestet, ut hec absque ullo impedimento perficere queant. Si autem, quod absit, aliter fecerit, ante tribunal Domini nostri Iesu Christi tremebundam ex hoc reddat rationem. Obnixe quoque deprecor sanctum successorem meum, quemcunque Dominus fore uoluerit, et omnes sacerdotes tam monachos quam et canonicos, siue cunctos clericos et laicos in nostra diecesi et parochia commanentes et conuersantes, ut in anniuersaria obitus mei per singulos  annos diligenter tractent et fideliter in eis pro me orare studeant et uigilias et missas deuote decantent, ut, Domino annuente, remissionem omnium peccatorum meorum et indulgentiam misericorditer percipere merear, et uitam insuper habere sempiternam ualeam. Amen. Precor etiam dominum successorem meum per Dominum omnipotentem, cunctosque fratres et consacerdotes nostros contestor, quatenus ei fideliter suadeant ut si facultas permiserit, et illi placuerit, per singulos annos in die obitus anniuersarii mei de suo faciat predictis sacerdotibus tam monachis quam et canonicis et reliquis clericis atque pauperibus plenam atque bonam refectionem. Et si illi hoc durum, quod absit, aut difficile fuerit, tunc de uilla Buxarias, quam fratribus  et canonicis nostris per testamentum firmiter corroboratum, et per preceptum domini Ludouici piissimi imperatoris confirmatum sponte et deuotissime tradidi, atque perpetualiter possidendam et perfruendam reliqui, illa refectio que modo et sicut modo preparatur et agitur in die natalis et ordinationis mee, precor ut conuertatur funditus in die obitus et anniuersarii mei, et sicut in predicto testamento continetur per omnia ita agatur, et sicut in eo scriptum est deuotissime et fidelissime perficiatur, ut refectionem et consolationem habeant in illa die tam sacerdotes et clerici quam et pauperes et indigentes qui pro me miserrimo peccatore orauerint, ut omnes deuota mente inibi requiem eternam habere exorent suppliciter. Insuper supplico predictum  successorem meum ut prefatum testamentum meum quod de prefixa uilla Buxarias feci, fratribus et canonicis nostris per omnia conseruet, et sicut in eo continetur insertum de quinque refectionibus eorum et aliorum sacerdotum ac clericorum atque pauperum diligenter adimplere faciat, ut omnes per singulas festiuitates exorent et dicant: Aldrico, Domine, pontifici nostro da requiem eternam et uitam sempiternam Amen. De iam dictis ergo rebus nemo aliquid meum putet esse nisi ad ameliorandum et canonice dispensandum, quoniam Domino omnia que in hac chartula memorata et conscripta sunt per hoc testamentum presens taliter tradidi, et ad predicta explenda et peragenda firmiter delegaui,  et sicut in hac paginula distinctum et insertum est summopere deprecando fieri iussi et postulaui; et si quis aliter, in quantum facultas fuerit, aut deterius de prescriptis rebus Dominoque oblatis ad prefixa peragenda egerit, ante tribunal Domini nostri Iesu Christi de sua presumptione tremebundam deducat rationem. Obnixe quoque omnes precor, ut taliter ex omnibus in hac chartula conscriptis agant qualiter in conspectu Domini, quod absit, et uitam eternam, Domino tribuente, una cum sanctis et electis Dei habere mereantur. Amen.



XXXIu. Sequitur exemplar precepti domni Ludouici piissimi Augusti super prescriptam descriptionem de eleemosyna Aldrici episcopi causa firmitatis et inconuulsionis  facti.





XXXu. Exemplar immunitatis Sancte Marie et Sancti Geruasii et Aldrici episcopi de monasterio Sancte Marie.





XXXuI. Item exemplar precepti domni Ludouici piissimi imperatoris de monasterio Anisole Aldrico episcopo et ecclesie sibi commisse imperialiter actum, quando predictus domnus Ludouicus imperator illud canonice atque legaliter reddidit ecclesie Sancte Marie et Sancti Geruasii, memorato Aldrico eiusdem matris ecclesie episcopo.





XXXuII. Exemplar precepti domni Ludouici piissimi imperatoris de moneta Aldrico Cenomanice urbis episcopo eiusque successoribus concessa.





XXXuIII. Item exemplar precepti immunitatis domini Ludouici imperatoris de Sancti Carilephi monasterio de Aldrico episcopo impetratum.





XXXIX. Item exemplar precepti domni Ludouici piissimi imperatoris de uilla Lugduno, quod fecit predictus imperator Cenomanice matris ecclesie et Aldrico eiusdem ecclesie episcopo.





XL. De dedicatione senioris altaris Anisole monasterii.

Anno incarnationis Domini nostri Iesu Christi 838, indictione uero prima, anno siquidem XXu imperii domni Ludouici piissimi imperatoris, anno sexto ordinationis Aldrici Cenomanice urbis episcopi, quinto quoque Iduum Maiarum die, solemniter senius decatum est altare senioris ecclesie monasterii Anisole a prefixo episcopo Aldrico in honore Domini Saluatoris et sancte eiusdem Dei genitricis Marie sanctique Martini confessoris precipui. In prefixo ergo Iduum die cum psallentio susceptus est iam dictus Aldricus episcopus, primo postquam ei redditum fuit memoratum Anisole monasterium a domno  Ludouico imperatore, a monachis et reliquis nobilibus hominibus in ipso monasterio; cui Dominus precibus predictorum et omnium sanctorum eternam tribuat uitam. Amen.


Presul, aue, noster, cuncti te, Aldrice, rogamus,
   Nunc altus dominus, nunc humilisque pater.
En tua fama sacri uulgans preconia facti,
   Gallorum celsas uenit ad usque domos.
Qui es pia spes patrie, solamen et optima uirtus,
   Ast murus fortis et clypeus ualidus.



XL bis. De hospitalium constitutione et receptione, et de sex sanctorum corporibus in sinu matris ecclesie delatis et collocatis, quorum nomina hic habentur inserta; et de duodecim signis in clocariis matris ecclesie collocatis, per singulas horas reboandis, et  de consecratione episcoporum et sacerdotum ac reliquorum graduum siue sanctimonialium, atque de commemoratione dedicationum ecclesiarum.

Memoratus igitur Aldricus episcopus in prefata Cenomanica urbe duo hospitalia facere studuit. Unum idque iuxta prefatam Cenomanicam urbem super fluuium Sarthe a radice pontis Sancte Marie propter abundantiam aquarum et pascuorum construere certauit, ad receptionem uidelicet episcoporum et comitum atque abbatum siue cunctorum aduentantium, in quo et ecclesiam construxit, quam et in honore sancti Stephani solemniter dedicauit, et alia edificia ad predictum opus faciendum rationabiliter et mirifice ordinabiliterque construxit et disposuit. Alterum ergo hospitale iuxta matrem et  senioris ciuitatis scilicet ecclesiam infra urbem construxit, in quo pauperes et debiles, ceci ac claudi, siue aliarum debilitatum subnixi et indigentes multi reciperentur, quibus alimenta et lectorum stramenta sufficienter et discrete ministrarentur. Prefixa quoque hospitia iam dictus Aldricus uenerabilis episcopus de rebus sue sedis ecclesie nobiliter dotauit, et uillulas seu decimas, sicut in testamentis de iis factis continetur insertum, una cum consensu episcoporum multorum et suorum consacerdotum ad memorata hospitalia et ad usus hospitum ac peregrinorum atque pauperum siue relinquorum aduentantium canonice rationabiliterque contradidit, et per testamenta ab episcopis et sacerdotibus siue reliquis nobilibus et liberis hominibus roborata confirmauit.  Prescriptus quippe Aldricus iam dicte urbis episcopus uenerabilis inuenit quedam corpora sanctorum sex, que in desertis ecclesiis ualde diuinis officiis et luminaribus atque reliquis diuinis cultibus negligebantur, que una cum consilio consacerdotum suorum in gremio sue sedis ecclesie et in confessione senioris eiusdem ecclesie altaris decenter et rationabiliter collocauit: id est corpus sancti Iuliani prefate urbis episcopi et predicatoris primi, et sancti Thuribii predicti episcopi Iuliani successoris, sanctique Pauacii iam dicte urbis etiam episcopi et predicatoris optimi, seu sancti Romani sacerdotis precipui et, ut fertur, nepotis sancti Iuliani et sancte Romane Ecclesie ministri, quem  etiam sancte Iulie fratrem nonnulli esse testantur, atque sancte Teuestine precipue uirginis, que et monasteriolum sancte Marie in rebus senioris ecclesie una cum adiutorio sancti Innocentis prefixe urbis episcopi construxit; sed et sancte Ade, que et Adrehildis alio nomine nominatur, que, ut legitur, deprecante predicto sancto Innocente, de monasterio sancte Marie quod situm est in urbe Suessionis ad Cenomanicam urbem uenit, et ibi in suburbio Cenomanico in prefato monasterio sancte Marie regulam sancti Benedicti docuit, et eam inibi decenter ordinauit; et partem corporis sancti Liborii supradicte urbis episcopi et confessoris optimi, et maximam partem corporis sancti Haduindi. Antedicta quoque corpora sanctorum in ecclesia  quam prefatus Aldricus prefixe urbis episcopus in honore Domini Saluatoris et sancte eiusdem Dei genitricis Marie atque sanctorum martyrum Geruasii et Protasii siue sancti Stephani simulque et in ueneratione omnium sanctorum solemniter consecrauit, et in memorata eiusdem ecclesie senioris altaris confessione predicta corpora, ut prefixum est, solemniter decenterque et ordinabiliter collocauit, ea uidelicet ratione ut inibi officia et luminaria et cetera ad diuinum cultum et ad honorem sanctorum pertinentia pleniter haberentur, et postmodum ubicunque necessitas construendorum poposcerit monasteriorum, singillatim prefixa corpora in unoquoque monasterio collocaret; quatenus ex eorum memoriis et apertis intercessionibus magis cultus  cresceret diuinus, et laus Dei in melius et multis modis multiplicaretur, sicut in posteris actum esse, Domino annuente, probatur. Ipse ergo Aldricus in prefata seniore et matre ecclesia ciuitatis duodecim signa ex metallo optimo fundere et firmare studuit, que et in iam dicta seniore ecclesia decenter in clocariis collocauit, et ad singulos cursus mirabiliter et ordinabiliter reboare et sonare disposuit, quatenus et per ea populum ad ecclesiam decenter et solemniter conuocaret, et ex eis plura et multimoda laus Domini exornaretur et cresceret, ut et in cymbalis bene sonantibus cuncti assidue Dominum laudarent, et quandocunque dulcis eorum sonus in auribus populorum reboaret, de eorum sceleribus omnes recordarentur, et pro eis Domini misericordiam  singulis horis inuocarent, quatenus remissionem et absolutionem eorum percipere mererentur, et mundi atque puri ab omnibus sordibus peccatorum fierent, atque ad sempiternam peruenire gloriam mererentur. Prefatus igitur Aldricus episcopus tante fuit dignitatis et honoris amorisque ut usque ad Romanam sedem eius rumor peruenerit, eique domnus Gregorius Romane sedis ecclesie uenerabilis apostolicus Roma in pago Cenomanico suum uestimentum sacerdotale miserit, illud scilicet uestimentum quo in Pascha indutus fuerat. Misit etiam ei baculum pastorale, quod ferula nuncupatur, una cum sua epistola, uocans eum ut, si possibile foret, usque ad eum perueniret, eique concessit ut qualemcunque  petitionem et benedictionem a sede sancti Petri accipere uellet, aut per seipsum aut per suum missum ei uoluntarie et libenti animo mitteret atque concederet. Fuit enim memoratus episcopus consiliarius imperatoris et unus ex prioribus, quem tam domnus imperator quam et sui optimates et regni proceres obtemperabant et oppido credebant atque in omnibus obedientes ei se esse et beneuoli dicebant [a 1Kb] . Sed inde ualde tristabatur quod sepissime eum in palatio retinebant, et propterea suum ministerium ei ut desiderabat et uolebat perficere non licebat, quoniam erat persepe prope unum annum quod de palatio non absoluebatur, sed ibi, licet inuitus, morabatur; et ideo multa remanserunt tam in sua ciuitate quam et in suis monasteriis siue in sua parochia  imperfecta, sed et quedam nec inchoata que ad diuinum cultum explendum et ad laudem omnipotentis Dei magnificandam atque ad utilitatem sancte Dei Ecclesie perficiendam facere prudenter disponebat et perfici desiderabat. Predictus quoque Aldricus episcopus fecit ordinationes per diuersa et canonica tempora sexaginta. Episcopos ergo sacrauit septem, sacerdotes uero octingentos, Leuitas nongentos. Subdiaconos quoque et reliquos ordines prout necessitas poscebat; quorum nomina propter prolixitatem et tedium scriptoris atque lectoris hic non inseruimus, sed in alia scedula, in qua nomina eorum et testes et titulos et tempora et reliqua que ad hoc pertinent plenius inseruimus; ut si quis hec plenius nosse uoluerit, in ea reperire ualeat, uel si aliqua altercatio de eorum ordinatione futuris temporibus orta fuerit, in ipsa scedula appareat pleniter declaratum qualiter aut qua ratione siue ad quos titulos ordinati esse noscuntur. Ipsam enim scedulam apud seniorem custodem matris et ciuitatis  ecclesie reperire poterit si quis uoluerit. Sacrauit etiam predictus pontifex uirgines inter monachas et canonicas per diuersa et canonica tempora centum et uiginti. In monasterio uidelicet Intramnensi monachas uirgines canonice sacrauit quadraginta quinque. Et in monasterio Sancte Marie iuxta urbem super fluuium Sarthe, quod ipse a nouo fundauit et ornauit, monachas uirgines consecrauit triginta octo, et reliquas canonicas uirgines per diuersa loca Domino militantes septemdecim.



XLI. De translatione corporis sancti Pauacii et dextri brachii sancti Liborii.

Anno incarnationis Domini nostri Iesu Christi 840, indictione III, anno uero imperii Ludouici piissimi Augusti XXuII, et anno uIII Aldrici huius parochie episcopi atque huius cenobii fundatoris, uII uidelicet Iduum Iulianum die, solemniter translatum est a prescripto episcopo et ab aliis episcopis et sacerdotibus et reliquis sacris ordinibus corpus sancti Pauacii et brachium dextrum sancti Liborii in hanc Sancti Saluatoris ecclesiam, hucque in nobilissima  urna decenter a prefixis episcopis et sacerdotibus subsequentibus signis humatum; quorum precibus ab omnibus petimus liberari malis et cunctis frui eternaliter bonis, ipso auxiliante, cui est honor et gloria in secula seculorum. Amen.



XLII. Constitutio Aldrici urbis Cenomanice episcopi de luminaribus et incensibus ecclesie senioris ciuitatis.

Constitutum est ab Aldrico Cenomanice ciuitatis episcopo ut ardeant per quotidianas noctes in seniori ecclesia de oleo a uespere per totam noctem usque mane tria, et de cera, quando tempus dictauerit, una, et ad nocturnas siue matutinas ardeant luminaria per quotidianas noctes de oleo decem et de  cera quinque, tria ante senius altare, et quartum ante altare sancte Trinitatis uel crucifixum, et quintum ante altare sancti Ioannis. Illa uero luminaria que de oleo fiunt ardeant per altaria et loca destinata, unum inter senius altare et sedem episcopalem, et aliud ante gradus senioris altaris, et tertium in medio choro, et quartum in exitu chori, et quintum ante altare sancti Georgii et sancti Felicis atque sancti Symphoriani et aliorum sanctorum quorum nomina super eo ascripta adesse uidentur, et sextum ante altare sancte Agathe et sancte Felicitatis et sancte Sabine et aliarum sanctarum uirginum quarum nomina super illud scripta adesse uidentur, septimum ante altare sancte Trinitatis, et octauum ante aram sancti Ioannis Baptiste, et nonum  ante altare omnium sanctorum, et decimum ante aram sancti Christophori et sancti Hyppoliti atque sancti Saturnini et reliquorum sanctorum quorum nomina super illud scripta esse uidentur, et undecimum ante altare sancti uictorii et sancti Brixii atque sancti Aruei et reliquorum sanctorum in quorum honore sacratum esse cognoscitur. In Dominicis uero omnibus noctibus et in festiuitatibus XX sanctorum constitutum est ut amplius incendantur et ardeant luminaria XXX de oleo, et quinque de cera, et in festiuitate sancti Ioannis apostoli et euangeliste, et in festiuitate sanctorum Innocentium, et in octauis Domini, siue in octauis Epiphanie, et in festiuitate sancte Agnetis, seu in festiuitate sancte Agathe, et in festiuitate apostolorum  Philippi et Iacobi, et in inuentione sancte crucis, et in festiuitate sancti Petri, similiter et in festiuitate sancti Pauli, seu in festiuitate sancti Laurentii, et in decollatione sancti Ioannis Baptiste, siue in festiuitate sancti Michelis archangeli, atque in festiuitate sancti Bartholomei apostoli, et in festiuitate sancti Matthei apostoli et euangeliste, siue in festiuitate apostolorum Simonis et Iude, nec non et in festiuitate omnium sanctorum Kalendis Nouembris, atque in festiuitate sancti Martini, et in festiuitate sancte Cecilie uirginis et martyris, atque in festiuitate sancti Andree apostoli. In his quoque festiuitatibus amplius agatur, id est, in Epiphania et in  Purificatione sancte Marie et in Ascensione Domini, seu in Pentecosten, et in dedicatione occidentalis partis ecclesie senioris et altaris sancti Ioannis Baptiste, que est XI Kal. Iulii, et in natiuitate sancti Ioannis Baptiste, et in Assumptione sancte Marie, et in natiuitate sancte Marie, seu in natale episcopi, que agitur in die festiuitatis sancti Thome apostoli, atque in dedicatione matris et senioris ecclesie sue senioris altaris. In his namque festiuitatibus constitutum est ut ardeant luminaria triplicata, id est, de oleo nonaginta, et cera decem, hoc scilicet centum uel eo amplius, prout opportunitas et locus fuerit. Tamen nullo modo concessum est ut minus, sed amplius. In natiuitate autem Domini tam festiue constitutum est fieri sicut illos dies decet; et in festiuitate  sanctorum Geruasii et Protasii siue sancti Stephani prout melius potuerit fiat. Est etiam constitutum a predicto episcopo ut incensum boni odoris offeratur per singula altaria et deferatur fratribus in ecclesiam conuenientibus et populis ad ecclesiam uenientibus ad matutinas et ad missam siue ad uesperas atque completorium. Hec autem per singulos quotidianos dies deuotissime, in Dominicis uero diebus et in festiuitatibus amplius et solemnius agatur.



XLIII.

Placuit etiam in hac scedula, que de quibusdam actibus pontificum Cenomanica in urbe degentium usque ad Aldricum eiusdem urbis episcopum conscripta esse dignoscitur, inserere relationem siue  memoriale qualiter predictus Aldricus antedicte urbis episcopus monasterium Anisole, in quo sanctus Carilephus confessor precipuus corpore requiescit, ante domnum Ludouicum imperatorem legibus conquisiuit; ut si deinceps aliqua altercatio de eo orta fuerit, prefati memorialis exemplar in hac scedula conscriptum bonis hominibus ad religendum appareat. Quod si aliquis ex hoc aliquam pulsationem predicte matri et ciuitatis ecclesie deinceps suisque successoribus ullo unquam tempore facere tentauerit, in hac scedula reperiatur qualiter euindicatum fuerit, et quid repetierit euindicare non ualeat, sed subter inserta euindicatio firma et stabilis omni tempore permaneat.



Incipit relatio uel euindicatio siue memoriale qualiter  monasterium Anisole ad ius Cenomanice matris ecclesie ante domnum Ludouicum imperatorem ab Aldrico episcopo canonice et legibus euindicatum fuit.

In nomine Domini nostri Iesu Christi. Temporibus Ludouici piissimi Augusti subter inserta causatio uel euindicatio fuit de monasterio Anisole inter Aldricum episcopum et Sigismundum abbatem, qui illud tunc tenebat. Nam prefatus Aldricus dicebat et scriptis et testibus approbabat quod de iure sue sedis ecclesie prefatum monasterium cum omnibus ad se pertinentibus esse debebat, et sui antecessores illud ex rebus Cenomanice matris ecclesie magna ex parte fundarant, et ad ipsam matrem ecclesiam  subiectum esse debebat, et hoc legibus affirmabat. Econtra Sigismundus dicebat quod proprium domni imperatoris esse debebat, et non de predicta ecclesia: sed nullam ueram auctoritatem exinde ostendebat, nisi tantum unam epistolam quam Pippinus propter odium Gauzioleni episcopi cuidam suo monacho fecerat, ut illi subiectum esset et non Gauzioleno; et hoc propter odium Gauzioleni factum esse perscrutatum est. Quia quando fuit Pippinus Cenomanica in patria, et de quadam persecutione inimicorum suorum reuersus per Cenomanicam patriam transibat, tunc eum prefatus Gauziolenus et suus frater Hariuius non receperunt, sed infra Cenomanicam urbem cum omnibus quos secum conducere potuerunt se recluserunt, et domnum Pippinum regem illuc introire  non permiserunt, sed damnum ei de suis hominibus facere nitebantur, et suum pincernam coram eo stantem, dum sua castra in uinea sancti Petri iuxta urbem Cenomanicam posita erant, interfecerunt, et alios homines uulnerauerunt. uidens autem domnus Pippinus quod ibi proficere non potuit, uastans totam illam regionem, pergere cepit ad Franciam. Tunc in ipso itinere uenit ad ipsum predictum monasterium Anisolam, et precepit illis monachis ut nullam obedientiam facerent iam dicto Gauzioleno, eo quod ei rebellis esset, sed sub suo mundeburdo uel sub sua tantummodo tuitione uel dominatione permanerent. Et tunc eis ac Siebaldo eorum abbati talem epistolam dedit, quod propter odium, ut dictum est, Gauzioleni, et non propter ullam aliam rem aut  iniustitiam factum esse liquet. Tunc enim ipse Siebaldus non fuit ausus ibi remanere, sed una cum Pippino usque in Franciam perrexit. Postea uero cognoscens Pippinus quod iniuste fecisset et propter odium Gauzioleni hoc egisset, precepit filio suo Carolo et iureiurando contestatus est ut prefatum monasterium redderet Cenomanice matri ecclesie, cuius iuste esse debebat, ne aliquod detrimentum sua anima ex hoc haberet. Et sic fecit postea domnus Carolus, et Franconi episcopo illud reddidit, atque per preceptum suum predicte matri ecclesie confirmauit. Multi autem hactenus uiuunt qui domno Carolo hoc dicere audierunt, qualiter suus pater domnus Pippinus ei hoc contestando facere precepit. Et quando iam dictum monasterium Branconi  reddidit, multi uiuebant qui hoc domnum Pippinum Carolo precipere et contestari audierunt. Istam uero rationem pleniter predictus Aldricus episcopus perscrutatam apud ueridicos homines habebat, et hoc testibus ueris et bonis coram omnibus affirmabat. Taliter enim Aldricus et Sigismundus altercantes, peruenit ipsa ratio usque ad domnum imperatorem; qui hoc firmiter inquirere precepit, et ueraciter sibi renuntiare iussit. Sed antequam ipsa causatio ante domnum imperatorem ueniret, uolebant eorum amici et boni homines eos inde pacare et concordare. Sed Aldricus episcopus obtemperabat eorum iustis petitionibus, et Sigismundus non faciebat; sed quidquid et iuste et rationabiliter sui amici agere  suadebant, predictus Sigismundus spernebat. Offerebat enim ei memoratus Aldricus episcopus ut aliquem censum ei ex hoc solueret, sicut sui antecessores predicti episcopi antecessoribus faciebant, et per suum beneficium illud tenere, et nunquam ei diebus uite sue de illo aliquod impedimentum facere uolebat, sed quiete et pacifice una cum suis monachis eum inibi esse permittebat. Offerebat etiam et aliam causam predicto Sigismundo, suadentibus predictis amicis et bonis hominibus, iam dictus Aldricus episcopus, ut si hanc non uellet, saltem aliam faceret. Permittebat autem ei duas aut tres uillas, quales sibi eligeret, per suum beneficium habere, et ex his nullum seruitium aut aliqua dona requireret, sed quidquid ex his uellet faceret. His omnibus a Sigismundo  spretis, cepit sepedictus episcopus suam iustitiam iuste et rationabiliter querere, quia plenam et iustam rationem sibi in hoc habere uidebatur. Precepit enim hanc iustitiam inquirere domnus imperator Ebroino Pictauiensis urbis episcopo, et Erchinrado Parisiace ciuitatis episcopo, et Rorigoni comiti, et Altmaro seneschalcho domne Iudith imperatricis, et misso palatino una cum aliis uassis dominicis. Sed dum hec res ad effectum tunc minime peruenit propter alias necessitates, et hoc domno imperatori renuntiatum esset, precepit ut ante se in suo palatio ipsa altercatio finiretur. Tunc ergo iussit domnus imperator ut haberent ambo eorum auctoritates et testimonia Aquisgrani palatio ad suum placitum quod ibi tempore quadragesimali cum episcopis et abbatibus et  comitibus et ceteris fidelibus suis habebat, ut ibi pleniter prefixa altercatio finem perciperet. Sed Sigismundus iam uocatus ad ipsum placitum minime peruenit. Qua de re iterum domnus imperator per suam epistolam eum uocauit ut post Pascha ueniret. Qui et hoc renuens, iam tertio uocatus minime uenit, neque missum aliquem misit cur hoc dimitteret. Tunc cernens domnus imperator suam inobedientiam et contumaciam, exspectauit tamen adhuc post tertium condictum placitum quindecim dies ut ueniret; sed cernens eum iam uenire non uelle, neque suam rationem iuste diffinire, quia minime hoc rationabiliter et ueraciter se facere confidebat, et propterea uenire ad placitum nolebat, tunc domnus imperator interrogauit suos consiliarios et episcopos  siue abbates et comites et reliquos fideles suos quid ex hoc facere deberet, et quale consilium ex hoc ei darent, et quid de tam inobediente suo precepto facturus esset. Tunc respondentes dixerunt utriusque ordinis omnes: uidimus quod iste episcopus uester Aldricus habet suas auctoritates et precepta regalia tam genitoris uestri quam et aliorum uestrorum antecessorum, uidelicet regum Francorum, in quibus, ut coram nobis relictum est, continetur insertum et sanctorum sacerdotum ac regum manibus propriis corroboratum, quod monasterium Anisole, unde agitur hec iustitia, Cenomanice matri ecclesie traditum fuit et ab episcopis eiusdem matris ecclesie constructum et ornatum atque legibus possessum.  Habet etiam prefixus episcopus, quos uidemus et audimus, suos testes ueros et bonos, qui has auctoritates firmas et ueras esse testantur, et iureiurando que dicunt affirmant. Insuper testantur quod infra legitimo tempore predicta mater Cenomanice ciuitatis ecclesia uestituram legitimam habuisset de predicto monasterio, et adhuc triginta anni non sunt transacti quod ex eo legitimam uestituram habuit, et propterea inde fuit modo alienatum quod Franco episcopus predicte ecclesie suo propinquo Adalghyso illud impetrauerit, ut pro illo regalia seruitia et itinera faceret, que ille pro sua infirmitate et senectute facere non ualebat. Affirmant etiam eumdem Franconem aliquas uillulas et quosdam uassallos casatosque, ut nominant, ex prefixo monasterio ad  suum opus, dum aduixit, retinere, sed illis ambobus defunctis non fuit ad presens episcopus eiusdem sedis qui domnum imperatorem Ludouicum ex hoc interpellaret ad tempus; et sic datum est alio, et tali occasione sublatum est de prefixa sede. Sed et hoc quod isti monachi dicunt quod uestrum proprium esset, predicti testes Aldrici episcopi per eorum auctoritates et per uestros uassallos et alios ueridicos et bonos homines affirmant non esse. Dicunt etiam, si uestrum proprium esset, res ipsius monasterii secundum legem Salicam aut Ribuariam tuerentur, sicut alia loca et res que de uestro sunt proprio faciunt, et mancipia non partirentur, sicut de aliis locis et rebus que de uestro sunt proprio in illa regione est consuetudo facere; sed de istis causis  in rebus sancti Carilephi sicut in propriis domni imperatoris obseruare apud eos est consuetudo, nichil unquam conseruatum fuit; et pro istis causis affirmant et defendunt iam dicti testes sepedictum monasterium non uestrum proprium aut alicuius esse, sed de iure Cenomanice matris ecclesie, de cuius rebus est fundatum, illud esse affirmant, quod et rationabiliter et legibus, ut nobis uidetur, facere possunt. Testantur etiam supra memorati testes quod omnes episcopi qui in predicta ciuitate et in iam dicta sede a tempore sancti Innocentis episcopi secundi, successoris uidelicet sancti uicturii, et a tempore sancti Carilephi confessoris eximii fuerunt, predictum monasterium subiectum habuissent, exceptis duobus, quod propter predictum odium et pro  aliqua negligentia ueraciter factum esse inquisitum est. Testantur etiam quod plus ad ius et subiectionem predicte matris ecclesie prefatum monasterium pertineat quam ad uestrum proprium aut ad aliam aliquam causam; et hoc, si aliqui testes contra se uenerint, falsos eos, qualiter preceperitis, facere posse testantur firmiterque affirmant. Supradicta uero ratione hanc iustitiam diligentissime uentilatam, rei ueritatem cognoscentes, pleniter et rationabiliter legis diuine et mundane nos utriusque ordinis uestri fideles auctoritate instructi, et plena ratione suffulti, iudicamus uosque hortamur ut ei auferatur qui uobis inobediens exstitit et ad uestrum placitum non solum semel aut bis uel ter uocatus  uenire contempsit, quia de sua absentia culpabilis et conuictus esse cognoscitur, et ei uestra auctoritate nostroque iudicio reddatur prefatum monasterium qui uobis inobediens non fuit, nec ad placitum uenire renuit, sed semper presens cum suis auctoritatibus et nobilibus testibus adfuit, et hoc pleniter et legaliter approbare est paratus quod sue sedis ecclesie prefatum monasterium esse debet. Et propterea prefato Aldrico episcopo firma auctoritate ad ius sue sedis ecclesie prefatum monasterium cum omni integritate ut reddatur iudicamus. Quidam autem eorum dixerunt: De nobis ipsis aliter iudicare non possumus, quod si aliquis nostrum licet nemine querente, aut aliqua causatione pulsante, uocatus ad uestrum placitum uenire contempserit, ni infirmitas  aut legitima somnis eum detinuerit, et si aliqua somnis, aut infirmitas eum detinuerit, ni ipse suum aduocatum aut suam excusationem rationabilem ad uos miserit, iuste et plena ratione perdere debet unusquisque nostrum quod de uestro habet. Et propterea sicut et de nobis, sic et de illo iudicamus; quia neutrum fecit, nec ipse uenit, nec mandare studuit cur illud dimisit. Sed sicut isti homines qui presentes adstant, id est Hagano et Benedictus et alii, dicunt et affirmare uolunt qualitercunque uobis placuerit, siue si aliquis ex uobis aliter dixerit, singulare certamen cum eo preliari siue in iudicio, si uobis placuerit, seu cum sacramento uerum facere nullam ob aliam causam prefatum Sigismundum remansisse, neque propter infirmitatem, neque propter  aliam necessitatem, nisi quod uenire, ne conuinceretur, noluit, quia nullam iustitiam neque aliquam iustam aut rationabilem causam predicta questione se habere confidebat. Et hec predicti homines quotidie ante uos et ante nos et reliquos fideles uestros clamant, et approbare, sicut predictum est, uel qualiter uos placuerit et eis preceptum fuerit uolunt. Et hoc sepissime publiciter in hoc palatio est acclamatum et perquisitum nobis et ceteris fidelibus uestris audientibus: sed nemo est qui eis contradicere aut resistere uelit, sed plus dicunt omnes eos ueritatem dicere, quod et uerisimile nobis esse uidetur. Sic uos iam quindecim dies per aliud placitum uel tertium ei concessum exspectantes, neque suum aduocatum aut suas auctoritates misit, neque ullam excusationem  de se uel de suo contemptu facere noluit. Idcirco de sua absentia uel contumacia iam conuictum atque damnatum eum esse legibus iudicamus, ita ut nec eius uox amplius de hac causa audiatur. Et ut hoc quod dicimus et iudicamus auctoritate canonum et legis plenius confirmemus, precamur ut nonnulle sententie ad hoc pertinentes canonum et legum ante uos legere iubeatis. Et tunc publice coram omnibus recitate sunt he sententie canonum et legum.



Excerptum ex decretis pape Bonifacii, capitulo III.

Manifestum est confiteri eum de crimine qui indulto  et delegato iudicio purgandi se occasione non utitur. Nihil enim interest utrum in presenti examine omnia que dicta sunt de eo comprobentur, cum ipsa absentia pro confessione constet [a 1Kb] .



Item ex decretis eiusdem Bonifacii pape.

Nulli dubium est quod reus iudicium nocens subterfugit, quemadmodum ut absoluatur qui est innocens querit. Confitetur enim de omnibus quisquis se subterfugere iudicium dilationibus putat.



Item eiusdem cuius supra.

Cauendum est ut si quis adesse neglexerit, dilationem sententie de absentia non lucretur; sed que male pullulasse noscuntur, radicitus euellantur et emendentur.



Ex decretis Celestini pape.


Non caret enim suspicione qui ad iudicium uenire contempserit et purgari se distulerit, quia ipsa absentia sua est comprobatio. Insuper occurret ueritas, si falsitas displicet. Merito namque causa nos respicit si silentio faueamus errori. Ergo corripiantur qui huiusmodi sunt modis omnibus, ut ueritas eorum uersutiis non sopiatur, sed astuta eorum cauillatio aptissime et prudenter omnibus manifestetur et emendetur, atque restituatur quod hactenus occultum et neglectum fuit.



Item excerptum ex decretis pape Innocentii [b 1Kb] .

ueritas sepius exagitata magis splendescit ad lucem, et pernicies reuocata in iudicium grauius condemnatur. Nam fructus diuinus est iustitiam  sepius recenseri, et errata corrigere, ablata restaurare. Nec otiosa ergo Dominus iudex noster in nobis esse patitur que exercenda, non negligenda donauit [c 1Kb] .

Sequentia uero capitula ad eamdem rationem pertinentia a sapientibus comitibus et scabinis dominicis sunt prolata; et per iudicium coram omnibus sunt recitata.



Hec capitula que subsequuntur de lege Romana sunt assumpta.

Imperator ualentinianus inter cetera Firmino prefecto pretorio et patricio data [d 1Kb] . Si quis pulsatus in iudicio adesse noluerit, post secundam aut tertiam conuentionem sciat se contumacis sententiam  subiturum, id est ut quidquid, si fuisset in iudicio addicendus erat, petenti litigatori quasi uictus exsoluat. Data uII. Kal. Maii Rome, Herculano u. C. cons.

Quinque capitula de effectu sententiarum et finibus litium Pauli sententiarum lib. u [e 1Kb] . Quicunque tribus auctoritatibus iudicis conuentus, aut trinis litteris uel tribus edictis ad iudicium fuerit prouocatus, aut uno pro omnibus peremptorio, id est quod causam exstinguit, fuerit euocatus, et presentiam suam apud eum iudicem a quo ei denuntiatum est exhibere  non uoluerit, aduersus eum quasi in contumacem iudicari potest. Quinimo nec retractari per appellationem negotia possunt, quoties in contumacem fuerit iudicatum.



Item Theodosius libro quarto'de sententiis ex periculo recitatum.

Imperatores Gratianus, ualentinianus et Theodosius AAA. Clearcho prefecto. Quidquid presentibus partibus in causis fuerit ordinatum, habebit plenissimam firmitatem, nec poterit immutari. Data Kal. April., Honorio uIII et Betio conss.



Sequitur sententia de eadem lege Romana, de libro Pauli assumpta.

Si enim iudicibus talia conceduntur, quanto magis  regibus et imperatoribus frena et lora ampliora et latiora relaxantur, quoniam de crimine maiestatis grauius iudicantur rei et incriminati quam alterius alicuius generis secularis: quia honor capitis decus est aliorum membrorum, et dedecus capitis ignominia est aliorum membrorum. Porro quia omnia membra sequuntur caput, scilicet ut in comparatione predecessorum nostrorum, more uidelicet antiquorum, loquamur, sicut ab illis non semel aut bis uel ter sed persepe firmatum et definitum esse legimus, dehonoratio et despectio seniorum et magistrorum et contumacia eorum contumelia est subditorum et iuniorum, et honor et exaltatio atque beneuolentia et obedienda seniorum et magistrorum honor et exaltatio est subditorum et iuniorum, quia  et illi ab istis et isti ab illis mutuo fouentur et exaltantur, et honor regni et populorum ampliatur, et uis atque iustitia eorum crescit et populus saluatur et exaltatur. Si quis autem contra hec inire aut aliqua machinatione aliquid agere presumpserit, damnatus in omnibus et ab omnibus interius exteriusque sententia ultionis feriatur, ne in posterum quisquam talia agere presumat, et si quis facere tentauerit, similiter damnetur, et ultionis sententiam non effugiat.



Item unde supra, si quis ad placitum uenire distulerit.

Si quis subterfugiendo placitum huc illucque uadit, et ad placitum uenire distulerit, et maxime si  uocatus a iudicibus fuerit, omnimodis prouidendum est ne querens suam iustitiam pro tali occasione perdat, sed quasi conuictus ille qui ad placitum uenire distulerit, item culpabilis et conuictus de sua absentia iudicetur, et deinceps hoc recupare non ualeat, sed magis metallis et aliis penis deputetur, ne amplius quisquam talia agere presumat, et ille de sua uersutia et absentia uicisse non lucretur, neque subterfugisse gaudeat, neque suam iustitiam perdat. Data IX. Kal. Maii.

His et aliis auctoritatibus sanctorum Patrum et canonum atque legum rationabiliter instructi iudicauimus et iterum iudicamus ut Aldrico sepedicto episcopo iam dicte res, qui semper pleniter instructus presens adfuit, et nunquam ad suam iustitiam  comprobandam defuit, uestra auctoritate uestroque iudicio reddantur. Et si talis firmitas ex hoc facta sit que in posterum appareat, nunquam deinceps de hoc predicta ecclesia sibi commissa aliquod damnum aut scandalum aut ullam causationem patiatur. Et si aliquis, quod non credimus, ex hoc deinceps aliquam pulsationem aut causationem ei facere uoluerit aut suis successoribus, euindicare non ualeat, nec eius uox penitus audiatur qui hoc facere tentauerit, sed hoc iudicium quod modo agitur, ratum futuris maneat temporibus, et uestra redditio firma et stabilis permaneat. His taliter peractis, hoc diuisimus. Tunc domnus imperator coram illis reddidit Aldrico prefixo episcopo per eorum iudicium plena auctoritate monasterium Anisole, in quo domnus Carilephus  corpore requiescit ad ius Cenomanice matris ecclesie, cui prefatus episcopus preerat, futuris temporibus possidendum, et missos ei dedit qui ei inde plenam uestituram facerent, Fulconem, scilicet, comittem palatii, et Arduinum et Gaufridum comites, et Folcradum uassum dominicum, qui postea, sicut domnus imperator eis iussit, plenam et legalem uestituram per cloccas et ostia senioris ipsius monasterii ecclesie, in qua etiam sanctus Carilephus corporaliter requiescit, et per portas ipsius monasterii iam dicto Aldrico episcopo multis coram testibus in ipso monasterio solemniter fecerunt. Hoc autem factum est anno incarnationis Dominice 838, indictione II, et anno imperii prefati domni Ludouici piissimi imperatoris XXu, anno uero ordinationis  sepedicti Aldrici episcopi sexto. Pridie quoque Kalendarum Maiarum Aquisgrani palatio predictum iudicium est actum, et in ipsa die ipsa ratio a prefixo imperatore legibus est adimpleta et plena ratione peracta. Propterea ergo hoc memoriale conscribere libuit ut si aliqua altercatio deinceps exorta fuerit qualiter hec res acta sit, per hoc memoriale declaratum appareat: ut si aliquis ex hoc aliquam querelam facere tentauerit, euindicare minime ualeat. Actum atque conscriptum est hoc memoriale Aquisgrani palatio Kal. Maii in sacrario sancte Marie, regnante Domino nostro Iesu Christo in perpetuum. He uero charte et hec precepta publice relecta et recitata sunt ante domnum imperatorem et  Drogonem eius fratrem et archicapellanum, siue etiam ante suos missos quos domnus imperator ad hanc causam audiendam et discernendam constituit, seu ante conscriptos episcopos, comites et mininistros ac iudices, quando hoc iudicium in prescripto palatio iudicatum est, et quando prefatum monasterium ad ius prefixe Cenomanice matris Ecclesie est legibus redditum et supradicto pretextu euindicatum; id est:

I. Traditio sancti Carilephi quam fecit sancto Innocenti episcopo per licentiam et consensum Childeberti regis.

II. Charta commendationis qualiter se domnus Carilephus per licentiam sui abbatis, exhortante domno Auito, una cum suis monachulis subdidit ecclesie  ciuitatis, et in manus sancti Innocentis episcopi duabus uicibus se tradidit.

III. Precaria quam sanctus Carilephus accepit a sancto Innocente de eadem re.

Iu. Preceptum Childeberti regis quod iussit tacere super traditionem sancti Carilephi et super precariam quam ipse sanctus Carilephus accepit a sancto Innocente.

u. Charta donationis de rebus et uillulis, et auro et argento et uestimentis tam ecclesiasticis quam et aliis, siue libris et crucibus et capsis uel reliquiis sanctorum multorum que domnus Innocens in adiutorium ad monasterium Anisole construendum et ornandum domno Carilepho et suis monachulis per scripturam tradidit.

 uI. Charta de conuentionibus sancti Innocentis et sancti Carilephi mire magnitudinis conscripta, et a quindecim episcopis firmata, ut eorum conuentiones nullo modo irrite fierent, sed per omnia stabiles permanerent.

uII. Precaria quam sanctus Domnolus episcopus abbati suo Gallo fecit de monasterio sancti Carilephi.

uIII. Preceptum quod Chilpericus rex sancto Domnolo episcopo fecit et suo abbati Gallo de monasterio Anisole.

IX. Preceptum emunitatis quod fecit Chilpericus rex sancto Domnolo episcopo de monasterio Anisole et de omnibus uillulis et rebus ad eum pertinentibus.

X. Precaria quam Haduindus episcopus de monasterio sancti Carilephi Sigranno abbati fecit.

XI. Preceptum quod rex Chlotarius Haduindo episcopo et Sigranno abbati de monasterio Anisola fecit.

XII. Preceptum emunitatis quod fecit Chlotarius rex Haduindo episcopo de monasterio Anisola et de omnibus uillulis et rebus ad illud pertinentibus.

XIII. Precaria quam domnus Berarius episcopus de monasterio sancti Carilephi Ibboleno abbati fecit.

XIu. Preceptum Dagoberti regis super precariam Ibboleni abbatis quam a domno Berario episcopo de  monasterio Anisola accepit.

Xu. Preceptum emunitatis quod fecit Dagobertus rex domno Berario, episcopo de monasterio Anisola et de omnibus uillulis et rebus ad illud pertinentibus.

XuI. Precaria quam Gauziolenus episcopus de monasterio sancti Carilephi Didoni abbati fecit.

XuII. Preceptum Chilperici regis quod fecit Gauzioleno episcopo et Sicbaldo abbati super precariam eorum de monasterio Anisola.

XuIII. Preceptum Chilperici regis sub emunitatis tuitione Cenomanice sedis. Ecclesie factum Gauzioleno episcopo. Simul et confirmatio in hoc ipso precepto continetur quam fecit super precariam  predictus rex Gauzioleno memorato episcopo et Didoni abbati suo.

XIX. Preceptum emunitatis quod fecit Theodoricus rex Berario episcopo de cellulis et uillulis sui episcopii et nominatim de monasterio Anisola.

XX. Preceptum emunitatis quod fecit Dagobertus rex episcopo Herlemundo de cellulis et uillulis de suo episcopatu; ubi et monasteriolum Anisola commemorat, et sue sedis ecclesie esse affirmat.

XXI. Monumentum de uita sancti Innocentis episcopi.

XXII. Exemplar de uita et actibus sancti Turibi episcopi.

XXIII. Preceptum quod fecit domnus Carolus  Franconi episcopo quando ei monasterium Anisola per iudicium et plenam auctoritatem reddidit et sue sedis ecclesie confirmauit, sicut in eo continetur insertum.

XXIu. Preceptum quod feeit domnus Ludouicus imperator Franconi episcopo de mancipiis sancte Marie et sancti Carilephi, in quo continetur monasterium Anisole subiectum esse debere Cenomanice matri Ecclesie.

XXu. Preceptum quod fecit domnus Carolus Franconi episcopo quando ei concessit ut hostes et itinera nulla faceret, sed Adalghisus suus propinquus omnia regalia seruitia pro eo faceret, et per licentiam Franconis aliquam partem abbatie sancti Carilephi teneret, et post obitum Adalghisi ad ius et regimen  Cenomanice matris ecclesie absque ulla contradictione reuertetur, sicut in eo continetur insertum.

Huic iudicio et redditioni interfuere subter inserti uiri: Iudith Imperatrix, Carolus gloriosissimus rex, Drogo archiepiscopus atque archicapellanus, Autcarius archiepiscopus, Hadalboldus archiepiscopus, Amaluuinus archiepiscopus, Aiulphus archiepiscopus, Rataldus episcopus, Ecardus episcopus, Erardus episcopus, Ebruinus episcopus, Wiliricus episcopus, Albericus episcopus, Ghefridus episcopus, item Albericus episcopus, Simeon episcopus, Ercan radus episcopus, Ionas episcopus, uuiladus episcopus. Ansigaudus episcopus, Adalardus comes, Radulfus comes, Bonefacius comes, Adalbertus comes,  uuarinus comes, Herbertus comes, Audulfus comes, Stephanus comes, Rainaldus comes, Cislebertus comes, Landricus comes, Gerardus comes, Abbo comes, Teoto comes, Poppo comes, Erminus comes, Anfredus comes, Adalgarius comes, Gebuinus comes, Tetghildus comes, Troandus comes, Ardoinus comes, Rumaldus comes, Herloinus comes, Hungarius comes, Theodoricus comes, Ricboto abbas, Ludouicus abbas, Stolido abbas, Hilduinus abbas, Burchardus abbas, Lantramnus abbas, Godolricus abbas, Daniel abbas, Georgius abbas, Elmeradus abbas, uuaringarius abbas, Aldricus abbas, Eribertus abbas, Tethaldus abbas, Marcoardus abbas, Humbertus abbas, Eginardus abbas, Fulco uassus dominicus et comes  palatii, Ragenarius uassus dominicus et comes palatii, Teutfridus uassus dominicus, Adalelmus uassus dominicus, Henricus uassus dominicus, Engiscardus uassus dominicus, Diso uassus dominicus, Franco uassus dominicus, Teoto uassus dominicus, Folcradus uassus dominicus, Bernuinus uassus dominicus, Eurardus uassus dominicus, Salaman uassus dominicus, Egibertus uassus dominicus, uuinitmarus uassus dominicus, uuitbaldus uassus dominicus, Radulphus uassus dominicus, Gunzo uassus dominicus, Odorricus uassus dominicus, Cadilo uassus dominicus, Letricus uassus dominicus, Nantarius uassus dominicus, Robertus uassus dominicus, Isaac uassus dominicus, Hugo uassus dominicus, Dagobertus uassus dominicus, Ebruinus uassus dominicus, et reliqui  innumerabiles quorum nomina propter prolixitatem hic non inseruimus.



XLIu. Exemplar epistole quam domnus imperator Ludouicus Ione urbis Aurelianensis episcopo et Henrico abbati fecit de causa Aldrici Cenomanice urbis episcopi suorumque monachorum de monasterio sancti Carilephi, quando illud ei domnus imperator plena ratione ecclesieque sibi commisse reddit, et propterea quidam monachi inconsulte contra omnem auctoritatem canonicam et regularem ex eo sunt egressi, et res ecclesiasticas non paucas siue sacrata uasa aurea et argentea furtim inde exportauerunt.

In nomine Domini Dei et Saluatoris nostri Iesu Christi. Ludouicus, diuina repropitiante clementia, imperator Augustus, Ione uenerabili episcopo salutem.

 Notum tibi esse uolumus quia peruentum est ad nos quod monachi ex monasterio sancti Carilephi in egressu presumptiuo idem monasterium expoliassent ornamentis ecclesiasticis tam in thesauro quamque in uasis seu uestimentis, nec non et libris. Quapropter tibi precipimus et Henrico abbati ut uos omni diligentia illud inquiratis, et cum omni integritate res ecclesiasticas eidem ecclesie restituere faciatis. uale, ex hoc habeto studium sicut de te bene confidimus, et sicut in hoc nostram cognoscis uoluntatem.



XLu. Item exemplar alterius epistole domni Ludouici imperatoris de predicta re, ad quos supra.

 In nomine Domini Dei et Saluatoris nostri Iesu Christi, Ludouicus, diuina repropitiante clementia, imperator Augustus, Ione uenerabili episcopo salutem

Notum tibi esse uolumus quia peruentum est ad nos quod monachi ex monasterio sancti Carilephi egressi sunt de proprio monasterio, aliena loca querentes, immemores proprie promissionis eorum, in qua promiserunt obedientiam et stabilitatem proprie promissionis loci, atque renuntiauerunt propriis uoluntatibus secundum regulam sancti Benedicti, obliti etiam sententiam euangelicam, in qua Dominicum exemplar audiuimus: Non ueni, inquit, facere uoluntatem meam, sed eius qui misit me ;  oblitique apostolice sententie ita dicentis: Subiecti estote omni creature, siue regi quasi precellenti, siue ducibus tanquam ab eo missis . Et hoc non ob aliud fecerunt nisi quod abbas eorum nobis inobediens apparunt, et nos eidem abbati idem monasterium tulimus, et illud Aldrico episcopo ecclesieque sibi commisse legaliter, sicut a suis predecessoribus possessum et constructum fuit, reddidimus, sicut lator eius epistole tibi dicere poterit, quia prolixum est nobis in hac epistola omnia inserere qualiter actum et definitum rationabiliter fuit, et quia in nullo sentimus contrarium esse auctoritati canonum monachos subiectos episcopis fieri debere. Quapropter uolumus ut missus noster sis una cum Henrico abbate, et eosdem monachos plena  auctoritate canonum et regulari atque nostra ad proprium monasterium redire compellatis. Si uero quispiam eorum uos non obaudierit, uolumus ut compellatis eum uenire ad nostram presentiam in proximo placito quod habituri sumus, Domino annuente, apud Carisiacum. Bene uale, et ora pro nobis Dominum.



XLuI. Notitia de monasterio sancti Carilephi in generali synodo in Carisiaco palatio regio, facta ab Aldrico episcopo per iudicium episcoporum accepta, sicut in ea continetur insertum.





XLuII. De responsione Ludouici imperatoris et iudicio optimatum suorum contra precepta que monachi de  monasterio Anisole attulerunt coram eo, quando contra Aldricum episcopum de predicto monasterio in rationes uenerunt.

Quando Aquisgrani palatio anno imperii domni Ludouici piissimi Augusti XXu, coram eo et principibus suis tam ecclesiasticis quam et secularibus in generali conuentu querela de monasterio Anisole et rebus suis inter Aldricum Cenomanice urbis episcopum et Sigemundum eiusdem monasterii abbatem agebatur et diligentius scrutabatur, atque iam dictus pontifex inter reliqua instrumenta chartarum et precepta regalia unum preceptum quod domnus Carolus facere iussit, sua uidelicet propria manu roboratum et annulo suo subter sigillatum, per quod ipse iam dictum monasterium Franconi episcopo  ecclesieque sibi commisse reddidit, et monachi predicti Sigemundi quoddam preceptum de electione eorum, ut de semetipsis haberent licentiam eligendi abbatem, quod dicebant iussu domni Ludouici piissimi imperatoris esse conscriptum. Ad quod respondit domnus imperator: Si ego hoc preceptum fieri iussi, nesciebam quod predictum monasterium de episcopio Cenomanico esset, et ignorabam quod pater meus illud ibi per suum preceptum redderet. Sed quia uos et pares uestri hoc mihi celastis, et per fraudem et malum ingenium facere suasistis, idcirco ipsum preceptum, quod mihi precipere fieri dicitis, uestro mendacio infirmatur, quia causa ubi fraus intercedit non ualet, sed magis reproba  efficitur. Et ideo uestrum preceptum stare non poterit, quia uestro mendacio et uestra fraude funditus destruitur. Si enim nos unam uobis tantum electionem concessimus, ipsam cito finitam esse cognoscimus, quia Sigemundus, quem uobis abbatem elegistis, memoratum monasterium sua culpa perdidit, quia nobis inobediens et infidelis exstitit. Hec taliter predictus domnus imperator agens interrogauit cunctos circumstantes quid super hac re eis rectius uidebatur. Qui respondentes dixerunt tam episcopi quam abbates, siue comites, et reliqui omnes: Hec posteriora precepta, que isti monachi afferunt, non possunt destruere anteriora que Aldricus episcopus et ecclesia sibi commissa habet; sed anterioribus cedendum est, et posteriora, que  fraude et malo ingenio impetrata fuerunt, infirmantur et stare non possunt, quia actio qua in quibuscunque negotiis fraus intercesserit non ualebit. Et ut ratione et lege firmentur ea que testamur, aliqua ex authenticis nostris uobis testimonia indicantes proferimus. Constitutum est a sanctis patribus et bonis imperatoribus et lege decretum ut quidquid falsa petitio a principe obtinuerit, quia fraus interuenit, non ualebit. Item alibi: »Quecunque contra ius conscripta fuerint non ualebunt, quocunque modo fuerint impetrata.« Item alibi: »Qui falsa principum precepta detulerint, puniantur.« Item alibi: »Dolus malus est cum aliter agitur, aliud simulatur.« Item alibi: »Qui dolum uel metum adhibuit ut res ad alium transiret, de doli actione tenebitur.«  Item alibi: »Dolus malus est si per falsitatem uoluerit quis prius definita conuellere.« Item alibi: »Redintegrandum est a presentibus iudicibus et in eius unde abcessit potestate reuocandum quod quacunque conditione temporis, aut dolo, aut captiuitate, aut uirtute maiorum timore faciente deperierit.« Item alibi: »Quidquid uera seu falsa petitio a principe obtinuerit, quia fraus intercessit, non ualebit [a 1Kb] .« Magna fraus fuit, quoniam monachi predicti memoratum monasterium de iure Cenomanice sedis ecclesie esse sciebant, quia non sunt adhuc triginta anni quod a pontificibus memorate sedis possessum est; et hec celantes, uobisque mentientes, precepta sibi sine consensu predicte sedis pontificis, cui iuste debetur, facere suadebant. Et  hoc iustum esset, ut si aliquis laicorum hoc fecisset, ut magnum detrimentum sustineret; sed et pro certo iudicaretur illi ut capitali sententia puniretur. Sed quia non laici, sed iam dicti monachi, hoc fecerunt, dignum est ut ita cerceantur ne alii monachi deinceps talia agere presumant. Propterea nonnulli prefati monasterii monachi cum Sigemundo predicto eorum abbate exsilio damnati sunt. Et sic confirmatum est sepedictum monasterium Aldrico episcopo et eius episcopio, sicut in eius notum est preceptis et aliis monumentis chartarum continetur insertum.



XLuIII. Memoriale qualiter Anisole monasterium a iure Cenomanice matris ecclesie post obitum Ludouici piissimi imperatoris alienatum est.

Si quis nosse desiderat qualiter monasterium Anisole una cum rebus suis de iure Cenomanice matris ecclesie post obitum Ludouici secundi Francorum imperatoris elapsum est, in hoc memoriale breuiter comprehensum aliquid inuenire poterit. Defuncto prescripto domno Ludouico piissimo Augustio anno incarnationis Dominice octingentesimo et quadragesimo, magna seditio orta est in imperio suo. Inter cetera autem mala surrexit quedam tyrannica potestas in pago Cenomanico qua resistere nitebatur Carolo filio eius, cui predictus imperator inter  ceteras regiones Neustriam dederat, et suos fideles ualde infestabat. Prefate ergo tyrannice potestati se coniunxit Sigemundus, qui dudum de prefate Anisole monasterio abbas fuerat, et Aldricus ecclesie Cenomanice episcopus, qui illud monasterium una cum rebus suis tunc tenuerat, fideliter Carolo seniori suo adherebat, et licet memorata tyrannica potestas eum ad se sepissime uocaret, et firmitatem ei facere uellent qui eam exercebant qualiter ipse quereret ut diebus uite illorum suos honores non perderet nec imminutos haberet, sed maiores et qualescunque in illa regione peteret adipisceretur, si se illis coniungeret. Sed ille propter hec omnia proposito a predicto seniore suo se non substraxit; sed inconuulse fidelis et pro uiribus adiutor illi exstitit,  et propter illum omnia sua dimisit, et eum secutus est per omnia. Cessante uero iam dicta seditione, cepit Carolus rex predictus consilium ut memoratos tyrannos aut a iam dictis finibus eiiceret, aut eos sibi fideles faceret: ad quos misit optimates suos, uocans eos ad se. Quibus responderunt: Nec ad illum ueniemus, nec illi fideles erimus, nisi nobis conuictis concedat omnibus uitam et membra et tales honores quales modo tenemus, quocunque modo eos habeamus, inter quos prefatum Sigemundum et monasterium Anisole cum rebus suis comprehenderit. uidens domnus Carolus prefatus rex, propter alias seditiones que undique grassabantur, sine magno discrimine aliter tunc non posse fieri, consensit petitionibus eorum, et inter reliquos Sigemundo  concessit memoratum monasterium habere, et predicto Aldrico et sue sedis ecclesie firmiter promisit illud cito redditurum: et tali occasione memoratum monasterium alienatum est tunc a iure Cenomanice matris ecclesie, non legibus euindicatum, sed tyrannice alienatum.



XLIX.

uertente autem tempore, et predicto Sigemundo ad memoratum regem, domnum uidelicet Carolum filium Ludouici imperatoris, minime ueniente, et facto maximo prelio in pago Altisidiorense inter Carolum et Lotharium, in quo a Domino Deo et Saluatore nostro data est iam dicto Carolo uictoria,  et eo per partes Cenomanicas remeante, nec tunc memorato Sigemundo ad eum ueniente, redditur Kal. Augusti in uilla cuius uocabulum est Bona super fluuium Liz, in pago Cenomanico, a prescripto domno Carolo legibus prefato Aldrico episcopo per iudicium multorum nobilium et sapientium uirorum predictum Anisole monasterium cum omnibus ad se pertinentibus; eique ibi missi boni et strenui dati sunt qui eum et Cenomanicam matrem sibi commissam ecclesiam legibus reuestirent, et plenam ei atque legalem uestituram ex eo futuris temporibus legaliter tenendam facerent. Quod et supradicto pretextu tertio die Nonas iam dicti mensis factum esse liquet. Et sic falsitas subditur ueritati, atque iniuste alienata iuste restituuntur; que et  hactenus a prefato episcopo et a sue sedis ecclesie ministris legibus possidentur, et canonice atque regulariter gubernantur.



L. Exemplar epistole formate quam Drogo archicapellanus et urbis Mediomatrice archiepiscopus Landramno Turonice urbis archiepiscopo canonice misit, ut Aldricum predicte urbis Mediomatrice cardinalem presbyterum atque eiusdem urbis primicerium suo permissu et iussu domni Ludouici piissimi imperatoris episcopum Cenomanice matris ecclesie ordinaret, sicut in ea habetur insertum. Talis enim est prologus predicte epistole uenerabili Landramno archiepiscopo.

uenerabili in Christo fratri et cepiscopo Landramno archiepiscopo Drogo in Domino salutem. Auditu comperi quod domnus imperator concessisset  Aldrico presbytero consecrationis nostre, qui etiam et noster tonsus doctus et clericus fuit, episcopium Cenomanice urbis. Sed ille postea ad nos mittens petiit, sicut debuit, ut ei et ordinatoribus suis tibi atque suffraganeis tuis ad episcopatus culmen ordinandi assensum prebuissem et licentiam tribuissem. Cuius petitioni ita consensi, ut si ipsum per Dei uoluntatem et domni imperatoris dignum et utilem sancte Dei Ecclesie ad hoc officium inueneris et ita decreueris, quia ipse apud nos probos mores ostendit, licentiam a nobis concessantibus id perficiendi atque ipsum consecrandi habere cognoscas. Oro te ualere et omnes fratres, atque memor sis mei in sacris orationibus caritatis tue.



LI Exemplar formate epistole quam Drogo archicapellanus et Mediomatrice urbis archiepiscopus Aldrico predicte Mediomatrice urbis cardinali presbytero atque eiusdem urbis primicerio canonice misit, ut suo consensu et domni Ludouici piissimi imperatoris iussu Cenomanice matris ecclesie a suo archiepiscopo et reliquis comprouincialibus episcopus ordinaretur, ideo quia populus eum sibi ordinari episcopum petierat, et ad eum epistolam pro hoc direxerat, ut suo adminiculo et permissu antedictus Aldricus eorum atque iam dicte Ecclesie episcopus ordinaretur, canonice eis direxit epistolam hunc modum continentem.

Dilecto filio Aldrico uocato episcopo Drogo indignus archiepiscopus in Christo sempiternam salutem. Cognoscat dilectio tua mihi placere ea que  tibi diuina largitio honoris conferre per imperialem administrationem dignata est. Sed dilectio tua, ut debuit, ad me misit ut tibi epistolam misissem ad metropolitanum tuum conscriptam ut ei licentiam tribuissem te ordinandi. Nunc uero, quanquam decentius atque honestius fuisset mihi et tibi ut scripto a te directo iterum scriptis respondissem, tamen ne forte occasio per me differentem donum tibi diuinitus, ut credo, concessum aliquod tibi inferret impedimentum, caritate fretus feci ut petisti. Unde duas tibi misi epistolas; quarum una ad metropolitanum tuum est conscripta iuxta petitionem tuam, ei retribuendo licentiam; altera uero ad te, ut et tu cognoscas licentiam a nobis tibi attributam et nos potius in augmento honoris tui gaudere quam ullo  modo iniuriam tibi aliquam inferre uoluisse. uale semper in Domino, et confortare, memor semper nostri, et fidem quam semper erga nos iure seruasti inconuulsam deinceps per caritatem tuam esse rogamus. Iterumque uale.



LII. Summa de polecticis uel plenaris fratrum Cenomanica in urbe Deo seruientium, de rebus quas Franco senior et Aldricus eorum episcopi eis dederunt et testamentis atque preceptis regalibus confirmauerunt.

Debent homines fratrum in summa de umericia uini modios duos et quadringentos, de pastione uini modios ducentos unum et septuagintos, de hostilense argenti solidos centum quadraginta et nouem. Et debentur septem multones de pascuario, cum  lana sex et septuaginta, sogales duo et quadraginta. Et debentur duo, et de laudatico solidi quinque. Et debentur decem de carnatico, arietes quinque et quinquaginta sine lana, de lignario solidi sex et uiginti, et debentur nouem de sensu, sol. unus et centum de inferenda et de postiurno, siue de sensatico sol. centum et octoginta; et debentur inde de pastione inter frumentum et sigale modii quatuor et triginta, et sextaria nouem sufuso, de auena modii quadringenti quatuor et quadraginta; axilios ad aluimannum quatuor et quinquaginta, et omni anno scudulas mille cum quadringentis et quadraginta.



LIII.  De eiectione Aldrici Cenomanice urbis episcopi, et de inuasione atque uastatione Cenomanice matris ecclesie una cum rerum.

Decedente domno Ludouico Francorum imperatore secundo, filio uidelicet Caroli Magni imperatoris, anno incarnationis Dominice octingentesimo et quadragesimo, Indictione tertia, anno siquidem imperii sui uigesimo et septimo, surrexit quedam tyrannica prauitas, inter cetera mala, inter Ligerim et Sequanam, et maxime in pago Cenomanico, in quo Aldricus tunc octauum annum in episcopatus dignitate fulgebat. Et licet predictus imperator inter tres filios suos regna sua diuideret, id est inter Lotharium et Ludouicum atque Carolum, Lotharium in media Francia, Ludouicum uero in Hostria  [Austria], et Carolum in Neustria et Aquitania collocaret, cetera uero regna et ducatus inter eos, sicut in annalibus eorum continetur, diuisa consensu principum suorum partiuit. Prefatum autem pontificem memorato Carolo filio suo minori per manus commendauit. Cui iam dictus pontifex Aldricus fidem seruans debitam, ab infidelibus sancte Dei Ecclesie et suis a prefata tyrannica potestate in supradicto anno a prescripto episcopio et a sua sede eiectus est; et propterea multa que in ecclesiasticis et aliis rebus pro amore Dei facere ceperat, imperfecta remanserunt. Nam pene predictum episcopium tunc uastatum est et quasi ad nichilum redactum. Habebat enim ceptum claustrum canonicorum et matrem ecclesiam in media ciuitate a fundamento  una cum suis porticibus et paradisum inchoatum, et maximam partem ex ea factam, similiter et edificia monasteriorum quinque, una cum claustris et ceteris eorum. Habebat quoque ad utilitatem eiusdem ecclesie fulciendam et ad pauperes recreandos congregatos greges iumentorum una cum amissariis amplius quam octoginta, uaccarum et ouium atque caprarum siue porcorum amplius quam ducenta, annonam et fenum ac uinum tam ad opus congregationum hospitumque ac pauperum quam et ad sibi ecclesieque sibi commisse seruientium opus sufficienter. Sed quid amplius dicam? Ita habebat fundatum tam in ecclesiasticis quam et in aliis rebus predictum episcopium et res sibi commissas qualiter non fuerunt a diebus antiquis, uel a  tempore quo alicuius. . . . . . hominis memoria retinetur. Sed hec et reliqua bona innumerabilia a predictis tyrannis, siue hospitalia septem que ad pauperes et hospites recipiendos et recreandos fecerat, funditus uastata et diruta sunt. Propter has uero insidias et alias multas hec et alia bona innumerabilia que facere uoluit et cepit in suo episcopio non apparent, que a Domino illis requirantur a quibus hec subuersa et uastata atque prohibita sunt, et non ab illo, qui hec agere et adimplere uoluit et prohibitus atque deiectus dimisit. Prescripti ergo tyranni de genere Heriuei et uidonis superiorum tyrannorum remanserunt.



LIu.  Synodus habita ab Aldrico in urbe Cenomanica.

In nomine Patris et Filii et Spiritus sancti. Aldricus indignus Cenomanice matris ecclesie episcopus omnibus nostre cure commissis sacris ordinibus et cunctis fidelibus salutem et gloriam sempiternam. Cum in Dei nomine anno incarnationis Dominice octingentesimo quadragesimo, Indictione tertia, et anno imperii domni Ludouici piissimi imperatoris uigesimo et septimo, anno uero octauo ordinationis predicti Aldrici episcopi, quarto uidelicet Iduum Maiarum die, synodum omnium sacerdotum ac leuitarum seu reliquorum seruorum Dei Cenomanica urbe predictus pontifex coadunaret, post allocutionem et admonitionem siue inquisitionem eorum,  cepit iam dictus Aldricus episcopus una cum eis, illisque deprecantibus, tractare quid officii unusquisque pro suis confratribus tam pro uiuis quam et pro solutis debite mortis diligenter ageret, et quid pro prefixo pontifice et grege utriusque ordinis sibi commisso fideliter adimpleret. Qua de re hoc instinctu diuino pariter considerantes tractauimus, simulque inter nos bono animo et pura uoluntate decreuimus, ut dum  unusquisque nostri ordinis sacerdos pro prescripto domno Aldrico episcopo et pro populo sibi commisso in quarta feria una cum litania et oblationibus missam decantet, similiter et sexta feria faciat; et qui hoc facere non poterit, quinquaginta psalmos decantet, orantes et supplicantes Dominum celi ut Deus omnipotens prefixo  nostro pontifici secundum suam uoluntatem hanc tribuat degere uitam, et quando ei placuerit, finisque huius uite aduenerit, celestis ianua ei pateat, et locus sanctorum consortii nobis deprecantibus detur. Amen. Similiter et prefatus pontifex pro nobis omnibus aut per se aut per aliquem a se commissum est pollicitus agere. Insuper hec tractantes in prescripto Iduum Maiarum die et in iam dicta synodo inter nos decreuimus ut unusquisque nostrum, dum aduixerit, pro suis confratribus in anno duodecim cantet missas cum oblationibus et reliquis orationibus, et quandocunque nostrum unusquisque , decanus nomina de suis iunioribus conscripta in nostra, per singula tempora, synodo deferat, et unusquisque nostrum pro illis  missas compleat duodecim cum oblationibus et reliquis orationibus et uigiliam cum nouem psalmis et totidem lectionibus et responsoriis, una cum matutinalem synaxim fideliter pro defunctis fratribus peragat, et sic hoc faciat sicut uult pro se fieri quando hoc idem ei aduenerit, et sicut ante tribunal districti iudicis rationem ex hoc reddere uoluerit quod hic coram Deo, et coram nostro pontifice et coram nobis omnibus se facere sponte promisit. Tribuat Dominus omnipotens ut sic inde faciamus ut non damnationem, sed plenam retributionem ex his a Domino Deo nostro percipere ualeamus, et uitam habere sempiternam ualeamus, auxiliante Domino nostro Iesu Christo, qui cum Patre et Spiritu sancto uiuit et gloriatur Deus per omnia secula seculorum.  Amen.



Lu.

Hec est missa que pro domno episcopo et pro omnibus sibi commissis in unaquaque hebdomada, id est quarta et sexta feria, una cum litania adimpleri debetur; et post istam subsequitur illa quam pro nobis in inuicem canere debemus; et post illam subsequitur illa quam pro fratribus nostris defunctis cantare debemus.




Missa quotidiana. u\. Intret oratio mea.

Sancte Dei genitricis Marie ac beatorum apostolorum siue martyrum tuorum Geruasii et Protasii atque sancti Stephani simulque reliquorum martyrum  et confessorum uirginumque atque omnium sanctorum tuorum assiduis intercessionibus quesumus, Saluator mundi, pontificem nostrum Aldricum misericorditer protege, pariterque ei familiaritate atque consanguinitate coniunctos, et omnes sibi commissos utriusque ordinis uiros et feminas ab omni prauitate defende, et secundum tuam uoluntatem eis uiuere tribue, omnemque populum Christianum misericorditer custodi, et animabus famulorum famularumque tuarum omnium sibi commissorum et commissarum atque cunctorum cunctarumque in Christo quiescentium requiem tribue benignus sempiternam, et sanctorum tuorum cetibus consociare digneris propitius. Per Christum, etc. Epistola ad Colossenses. Fratres, non cessamus pro uobis  orantes et postulantes. R\. Domine, exaudi, u\. Ne auertas. Euangelium secundum Ioannem. In illo tempore, subleuatis iehsu oculis in celum dixit: Pater, quos dedisti mihi, uolo ut ubi ego sum, et illi sint mecum, ut uideant claritatem meam quam dedisti mihi, quia dilexisti me ante mundi constitutionem. Pater iuste, mundus te non cognouit. Ego autem noui te, et hi cognouerunt, quia tu me misisti et notum feci eis nomen tuum, et notum faciam, ut dilectio qua dilexisti me in ipsis sit, et ego in ipsis. Offert. Exaudi, Deus. Secreta. Oblationis huius, Domine, placare muneribus, et intercedentibus omnibus sanctis tuis protege pontificem nostrum Aldricum et omnes sibi commissos commissasque atque omnem populum Christianum a cunctis defende  periculis, et animabus famulorum famularumque tuarum omnium sibi commissorum commissarumque atque cunctorum cunctarumque in Christo quiescentium per hec sancta sacrificia remissionem omnium tribue peccatorum, et uitam habere concede sempiternam. Prefatio. uere dignum, etc., et tuam clementiam profusis precibus implorare, intercedente beata et gloriosa semper uirgine Dei genitrice Maria, sanctisque martyribus tuis Geruasio et Protasio, siue sancto Stephano et omnibus sanctis tuis, cunctorum peccatorum ueniam pontifex noster Aldricus consequi mereatur, et eos easque quos et quas ei cura regiminis consociasti ac familiaritate et consanguinitate iunxisti, et omnem populum Christianum angelorum omnium sanctorum  tuorum presidiis tuere, et animas famulorum famularumque tuarum omnium sibi commissorum et commissarum atque cunctorum cunctarumque in Christo quiescentium, ut in pacis ac lucis regione constituas deprecamur. Per Christum Dominum nostrum. Infra actionem. Hanc igitur oblationem quam tibi pro pontifice nostro Aldrico atque grege sibi commisso et propinquitate ac familiaritate iunctis ei atque pro salute cuncti populi Christiani suppliciter immolamus, quesumus, Domine, ut benignus accipias, et tua pietate concedas, ut et illis proficiat ad salutem huius pietatis affectus, et animabus famulorum famularumque tuarum omnium sibi commissorum et commissarum atque cunctorum cunctarumque  in Christo quiescentium impetret beatitudinem sempiternam, diesque nostros. Ad communionem. Amen dico uobis. Ad complendum. Purificet, quesumus, Saluator mundi, pontificem nostrum Aldricum diuini sacramenti libatio, et gloriosa sancte Dei genitricis Marie atque omnium sanctorum oratio, et gregi sibi commisso ac familiaritate et consanguinitate iunctis ei et omni populo Christiano misericordiam tuam ubique pretende, et animabus famulorum famularumque tuarum omnium sibi commissorum et commissarum atque cunctorum cunctarumque in Christo quiescentium remissionem omnium tribue peccatorum et uitam habere concede sempiternam. Per, etc. Alia. Omnipotens sempiterne Deus, sancte Dei genitricis Marie et omnium sanctorum  tuorum pia et assidua intercessione pontificem nostrum Aldricum ubique misericorditer protege et ab omnibus aduersitatibus corporis et anime tua potentia defende, commissumque sibi gregem cunctum ad regendum custodi, et omnem populum Christianum conserua, atque illi et omnibus in Christo quiescentibus requiem tribue sempiternam. Per, etc.



Item alia missa quam mutuo predicti sacerdotes inter se cantare debent

Deus, qui caritatis dona per gratiam sancti Spiritus tuorum cordibus fidelium infudisti, da famulis et famulabus tuis diuersorum cenobiorum et titulorum atque locorum, tam sacerdotum et leuitarum quam et reliquorum fidelium tuorum quorum  quarumque memoriam agimus, et quorum quarumque his in titulis scripta continentur uocabula, fratribus ac sororibus et familiaribus nostris salutem mentis et corporis, ut te tota uirtute diligant, et que tibi placita sunt tota dilectione perficiant. Per Dominum. Lectio Ieremie prophete. Si iniquitates nostre contenderint contra nos, Domine, libera nos, quesumus, fac propter nomen tuum, quoniam multe sunt aduersiones nostre, Tibi peccauimus, exspectatio Isrel es, Saluator noster, in tempore tribulationis. Tu autem in nobis es, Domine, et nomen sanctum tuum super nos inuocatum est. Ne derelinquas nos, Domine Deus noster. Secundum Mattheum. In illo tempore, dixit iehsu discipulis suis: Petite et dabitur uobis, querite et inuenietis, pulsate et aperietur  uobis. Omnis enim qui petit accipit, etc. Secreta. Munera, quesumus, Domine, que pro nostra et omnium, quorum quarumque memoriam recolimus, et quorum quarumque his in diptychis nomina continentur inserta, redemptione oculis tuis tue offerimus maiestati placatus suscipe, et ad perpetuam nobis omnibus tribue peruenire salutem, per.

Omnipotens eterne Deus, imploramus tue maiestatem misericordie, ut nobis et omnibus quorum quarumque recolimus memoriam, et quorum quarumque nomina his in diptychis continentur inserta ueniam largiri digneris peccatorum, ut ab omnibus inimici uinculis liberati, tuis toto corde inhereamus  mandatis, et te solum semper tota uirtute diligamus, et ad tue quandoque beatitudinis uisionem peruenire mereamur. Per Christum.

Hanc igitur oblationem, Domine, quam tibi pro peccatis atque offensionibus nostris, et omnium quorum quarumque agimus memoriam, et quorum quarumque hic continentur inserta uocabula, offerimus, ut cunctorum delictorum remissionem consequi mereamur, quesumus.

Diuina libantes mysteria, quesumus, Domine, ut hec salutaria sacramenta illis proficiant ad prosperitatem et pacem pro quorum quarumque dilectione hec tue obtulimus maiestati. Per Christum.



Alia.

Da famulis et famulabus tuis, quesumus, Domine,  omnibus quorum quarumque memoriam agimus et quorum quarumque nomina his in diptychis continentur conscripta, seu etiam ceteris fidelibus utriusque sexus, in tua fide et sinceritate constantiam, ut in caritate diuina firmati, nullis tentationibus ab eius integritate uellantur. Per Christum.



Item missa pro defunctis fratribus et sororibus nostris.

Deus, cuius misericordie non est numerus, suscipe pro animabus famulorum famularumque tuarum, quorum quarumque memoriam agimus, et quorum quarumque nomina his in diptychis conscripta esse noscuntur, preces nostras, et lucis eis letitieque regionem in sanctorum tuorum societate concede. Per.



Alia.


Deus, cui proprium est misereri et preces exaudire supplicantium, propitiare animabus famulorum famularumque tuarum diuersorum cenobiorum et titulorum quorum quarumque memoriam agimus, et quorum quarumque hic assignata continentur uocabula, ut te miserante a uinculis peccatorum absoluti, ad eterne beatitudinis requiem peruenire mereantur. Per.



Ad Thessalonicenses.

Fratres, nolumus uos ignorare de dormientibus, ut non contristemini sicut et ceteri qui, etc.



Secundum Ioannem.

In illo tempore, dixit iehsu turbis Iudeorum:  Amen, amen dico uobis quia uenit hora, et nunc est, quando mortui audient uocem Filii Dei, et qui audierint uiuent, etc.



Secreta.

His quesumus, Domine, placatus muneribus intende, et quod ad laudem tui nominis supplicantes offerimus, ad indulgentiam omnium quorum quarumque memoriam agimus, et quorum quarumque nomina hic continentur inserta, siue cunctorum fidelium proficiat defunctorum. Per.

Deus, qui nobis in Christo unigenito Filio tuo Domino nostro spem beate resurrectionis concedis, presta, quesumus, ut anime pro quibus hoc sacrificium redemptionis nostre tue offerimus maiestati  ad beate resurrectionis requiem, te miserante, cum sanctis tuis peruenire mereantur. Per Christum.

Hanc igitur oblationem quam tibi offerimus pro animabus omnium quorum quarumque memoriam agimus, et quorum quarumque nomina his in diptychis conscripta esse noscuntur, seu cunctorum cunctarumque fidelium defunctorum defunctarumque, quesumus, Domine, propitiatus accipias, et miserationum lagitate tuarum concedas, ut quidquid terrena conuersatione contraxerunt, his sacrificiis emundetur, ac uinculis mortis absolute, transitum mereantur ad uitam; diesque nostros, etc.

Propitiare, Domine, quesumus, omnibus in Christo quiescentibus, et anime famulorum famularumque tuarum, quorum quarumque memoriam agimus,  et quorum quarumque nomina his in diptychis conscripta esse noscuntur, his purgate sacrificiis indulgentiam pariter et requiem capiant sempiternam. Per.



Alia

Deus, cui possibile est omnes homines sine difficultate saluare, tanto benignus animabus famulorum famularumque tuarum diuersorum cenobiorum et titulorum quorum quarumque memoriam agimus, et quorum quarumque hic assignata continentur uocabula, misericordiam concede perpetuam quanto eos ad Filii tui Domini nostri pertinere gratiam tribuisti. Per



Alia.

Deus, uita uiuentium, spes morientium, salus omnium  in te sperantium, presta propitius ut anime famulorum famularumque tuarum quorum quarumque memoriam agimus, et quorum quarumque nomina his in diptychis continentur inserta, a nostre mortalitatis tenebris absolute in perpetua cum sanctis tuis luce letentur. Per Christum.



LuI. Exemplar precarie de uilla Tridente, quam Aldricus episcopus Bauoni uasso dominico fecit tempore Ludouici piissimi Augusti.

Domino sancto ac uenerabili basilice sanctorum Geruasii et Protasii martyrum que est constructa infra urbis Cenomanice ciuitatem, quam Aldricus episcopus in dominatione et regimine habere uidetur, eiusque congregationi ex ipsa consistenti basilica.  Ego enim in Dei nomine Bauo, dum et mea fuit petitio et uestra decreuit uoluntas, et per permissionem domni nostri Ludouici gloriosi imperatoris uillas uestras de ratione ipsius basilice, cuius uocabula sunt Tridentus et uintleua, cum omni integritate eorum nobis ad usandum tenere permisistis, in ea uero ratione ut dum ego aduiuo, tenere et dominare facere debeam, et post meum quoque, Deo iubente, discessum partibus sancti Geruasii reuertere faciatis. Et conuenit nobis annis singulis ad festiuitatem sancti Martini hibernaticam argenti solidos quinque et uiginti transsoluere debeam, aut decimam et nonam pleniter persoluam de omni reditu; et si negligens aut tardus exinde apparuero, fidem  exinde facere debeam, et ipsas uillas perdere non debeam, et ut he precarie uno tenore conscripte omnique tempore firme et stabiles permaneant. Actum Cenomanis ciuitate publice, anno decimo et octauo regnante domno Ludouico gloriosissimo imperatore Nonas Kal. Maias. S. Bauonis uassi dominici, qui hanc precariam fieri rogauit. S. uiddonis. S. uul. S. Heruei. S. Serilonis. S. Berilonis. S. Ebrulfi uicarii. Hercheus. S. Adalberti Gislarnis. S. Adalgysi. S. Godofridi. S. Iacobi. Deusdet subscripsit. Bobilo subdiaconus scripsit et subscripsit.



LuII. Exemplar precepti domni Ludouici piissimi imperatoris de uilla Tridente, quod fecit predictus imperator Cenomanice matri ecclesie et Aldrico eiusdem  urbis episcopo.





LuIII. Exemplar precarie de Fraxinedo et sancto Georgio in condita Sagonense uel de aliis uillis sancti Geruasii quarum uocabula in ea habentur inserta, quas uulfingus tenet, quam ei Gauziolenus episcopus fecit primo anno regni Pippini regis.

Domino sancto ac uenerabili basilice sancti Geruasii et Protasii infra urbis Cenomanice ciuitatem constructe, ubi Gauziolenus episcopus preesse uidetur, eiusque congregationi ex ipsa consistentia. Ego enim in Dei nomine uulfingus, dum et cognitum est qualiter domnus noster Pippinus gloriosus rex uillas de sancto Georgio, sancto Geruasio, Fraxinedo,  Flexobracciale, Aciaco uel sancto Georgio cum appendiciis suis, Aloniaco longa filcaria, Camiaico mundarias, ad ipsam ecclesiam reddere iussit, et postea per uerbum domno nostro Pippino mea fuit petitio, et uestra decreuit uoluntas, ut ipsa locella per uestra beneficia ad usus fructuario ordine mihi tenere permisistis, id est, cum mansis, casis, domibus, edificiis, mancipiis, accolabus, libertis, terris, uineis, siluis, pratis, et pascuis, uel quantum ad ipsa loca aspectum esse uidetur, dum ego aduiuo pro uestro beneficio mihi licet tenere et dominare. Et spondimus uobis ut pro indicio ipsius sancti Geruasii uel uestro non sit annis singulis ad festiuitatem sancti Martini illam hibernaticam argento libra una ad partem sancto Geruasio aut rectoris ecclesiarum  transsoluere faciam: et si negligens aut tardus de ipso censo ad ipso placito fuero, fidem exinde facere debeam, et ipsam rem, dum ego aduiuo, perdere non debeam, et post meum quoque, Deo iubente, discessum, ipsa locella cum eorum soliditate ad se pertinentis uel aspicientis uel quidquid ibidem attrahere uel immeliorare potuero, uel quantumcunque tunc temporis ibidem inuentum fuerit, uos rectores sancti Geruasii sine ulla iudicis consignatione aut heredum meorum contraditione in uestram faciatis reuocare dominationem et potestatem ad faciendum quod uolueritis, et hec precaria, ac si semper per quinquiennium renouata fuisset, firma permaneat. Actum Cenomanis ciuitate in anno primo  regni domni nostri Pippini gloriosi regis. Signum uulfingo, qui hanc precariam fieri rogauit. S. Fulgoberti. S. Sichardi. S. uildeni. Salomano rogatus subscripsit. Aiglibertus subscripsit. S. uuamafredi. S. Giboleni. Bertobodus subscripsit. Beraldus scripsit et subscripsit.

Anteriorum episcoporum authentica et precarie infrascriptarum uillarum in archiuo Cenomanice matris ecclesie conseruantur, et propter prolixitatem operis in hac schedula non sunt inserta.



LIX. Exemplar precarie quam Franco episcopus Germundo fecit de uilla Fraxinedo, Flexobrachiale, Aciaco, sancto Georgio in condita Sagonense, cum appendiciis suis, et alauniaco, seu longa filcaria, et Camiaco,  atque mundarias, cum omnibus ad se pertinentibus.

Domino sancto ac uenerabili basilice sancti Geruasii et Protasii martyris infra urbis Cenomanice ciuitatem constructe, ubi Franco episcopus preesse uidetur, eiusque congregationi ex ipsa Ecclesia consistenti. Ego enim in Dei nomine Germundus, dum et cognitum est qualiter domnus Carolus gloriosus rex uillas sancti Geruasii, Fraxinedo, Flexobrachiale, Aciaco, uel sancto Georgio cum appendiciis suis, Aloniaco, longua filcaria. Camiaco, mundarias, ad ipsam ecclesiam reddere iussit, et postea per uerbum domino nostro Carolo glorioso regi mea fuit petitio, et uestra decreuit uoluntas, ut ipsa locella pro uestro beneficio ad usus fructuario  ordine mihi tenere permisistis, id est, cum mansis, casis, domibus, edificiis, mancipiis, accolabus, libertis, terris, uineis, siluis, pratis, et pascuis, et quantum ad ipsa loca aspectum esse uidetur, dum ego aduiuo pro uestro beneficio mihi liceat tenere et dominari; et spondimus uobis ut pro indicio ipsius sancti Geruasii uel uestro non sit annis singulis ad festiuitatem sancti Martini illa hibernatica argenti libra una uobis ad partem sancti Geruasii et rectoris ecclesiarum transsoluere faciam, aut decimam aut nonam ex omni reditu pleniter persoluam; et si negligens aut tardus exinde apparuero ad predictum placitum, fidem exinde facere debeam, et ipsas res, dum ego aduiuo, perdere non debeam, et post meum quoque, Deo iubente, discessum, ipsa  locella cum eorum soliditate ad se pertinentis uel aspicientis, uel quidquid ibidem attrahere uel immeliorare potuero, uel quantumcunque tunc temporis ibidem inuentum fuerit, uos aut rectoris sancti Geruasii sine ullius iudiciis consignatione aut heredum meorum contraditione in uestram faciatis reuocare dominationem et potestatem ad faciendum quod uolueritis, et hec precaria, ac si semper per quinquennium renouata fuisset, firma et stabilis permaneat. Actum Cenomanis ciuitate in anno XXXI, regnante domno nostro Carolo glorioso Rege, in mense Martio. S. Germundi, qui hanc precariam fieri rogauit. S. Fulcoberti. S. Sichardi. S. uuildoni. Haifredus subscripsit. Salomon rogatus subscripsit. Aiglibertus  subscripsit. uuanafredus Gibolonus subscripsit. Bertobodus subscripsit. Bauo subscripsit. Ebtardus subscripsit. S. uultadi. Salaardus subscripsit. uualtarius subscripsit. S. Frumaldi. S. Leuberti. Beraldus scripsit et subscripsit.



LX. Exemplar precarie de uilla que uocatur Mansiones in condita Diablentica, quam Merolus episcopus uiliberto fecit.

Domino sancto ac uenerabili basilice sancti uincentii martyris, que est constructa extra muros Cenomanis ciuitatis, quam Merolus episcopus in dominatione et in regimine habere uidetur. Ego enim in Dei nomine uilibertus, et mea fuit petitio et uestra uoluntas decreuit, et per iussionem domini nostri Caroli gloriosi regis uilla uestra de ratione  monasterii sancti uincentii, quod situm est extra urbem, cuius uocabulum est ad Mansiones, cum omni integritate et appendiciis in uicaria Diablentica nobis ad usitandum tenere permisistis, in ea uero ratione ut dum ego aduiuo et dominari facere debeam, et post meum quoque, Domino iubente, discessum, partibus sancti uincentii monasterii reuertere faciatis. Et conuenit nobis annis singulis ad festiuitatem sancti Martini hibernaticam de argento solidos decem transsoluere debeam, aut decimam et nonam pleniter persoluam de omni reditu, et si negligens aut tardus exinde apparuero, fidem facere exinde debeam, et iam dictam uillam perdere non debeam, sed hec precaria, ac si semper per quinquennium  renouata fuisset, firma et stabilis permaneat. Actum Cenomanis ciuitate in anno XXXII, regnante domno nostro Carolo glorioso rege in mense Aprili. S. uiliberti, qui hanc precariam firmare ac fieri rogauit. S. Maginardi. S. Bariuei. S. Girberti. S. Enigrimi. S. Adelberti, Bauo subscripsit. Gedeon subscripsit. Ebtardus subscripsit. S. Raginfridi. Iacob subscripsit. S. Bartaldi. S. Amalberti. S. Ioachim. S. Bosleni. uersinus diaconus scripsit et subscripsit.



LXI. Exemplar precarie quam Merolus episcopus uiliberto de cella sancti Frambaudi fecit.

Domino sancto ac uenerabili basilice sanctorum martyrum Geruasii et Protasii que est constructa infra urbem Cenomanis ciuitatem, quam Merolus  episcopus in dominatione, et in regimine habere uidetur, eiusque congregationi in ipsa basilica consistenti. Ego enim in Dei nomine uilibertus, dum et mea fuit petitio et uestra decreuit uoluntas, et per iussionem Domini nostri Caroli gloriosi regis monasteriolum uestrum de ratione predicte basilice, cuius uocabulum est ad cellam sancti Frambaldi, in uicaria Gabronense, cum omni integritate sua uel appendiciis nobis ad usandum tenere permisistis, in ea uero ratione ut dum ego aduiuo tenere et dominari facere debeam, et post meum quoque, Deo iubente, discessum, partibus sancti Geruasii reuertere faciatis. Et conuenit nobis annis singulis ad festiuitatem sancti Martini hibernaticam de argento  solidos sex transsoluere debeam; et si negligens aut tardus exinde apparuero, fidem exinde facere debeam, et ipsum monasteriolum perdere non debeam, sed hec precarie uno tenore conscripte omnique tempore firme et stabiles permaneant. Actum Cenomanis ciuitate anno XXXII, regnante domino Carolo gloriosissimo rege, IX. Kal. Maias. S. uiliberti, qui hanc precariam fieri et firmare rogauit. S. Gedeonis. S. Gripponis. S. Gauzberti. S. Ragemberti. S. Audulfi. S. Gheldulfi. S. Brucleni. Ionas subscripsit. S. uaran. S. Gulfaldi. Bauo diaconus scripsit et subscripsit.



LXII. Exemplar precarie quam Merolus episcopus uiliberto fecit de Belfaido in canonico, et de Senmuro,  et Ingranda, et uiuillare, et Fontanas, et Monasteriolum, et Bragolium, cum eorum appendiciis.

Domino sancto et uenerabili basilice sanctorum Geruasii et Protasii martyrum infra urbem Cenomanis ciuitatem constructe, ubi Merolus episcopus preesse uidetur, eiusque congregationi in ipsa ecclesia consistenti. Ego enim in Dei nomine uilibertus, dum et cognitum est qualiter domnus Carolus gloriosus rex uillam sancti Geruasii, Belfaidum uicum publicum cum suis appendiciis, et Senmurum, et Ingrandam, et uiuillare, siue Fontanas, et Monasteriolum, et Bragolium, siue Auciacum uicum publicum, cum omni integritate uel eorum appendiciis ad iam dictam ecclesiam reddere iussit, et postea per uerbum domno nostra Carolo glorioso  regi fuit petitio, et uestra decreuit uoluntas; ut ipsa locella per uestrum beneficium ad usum fructuarium ordinem mihi tenere permisistis, id est, cum mansis, casis, domibus, edificiis, mancipiis, accolabus, libertis, terris, uineis, siluis, pratis, et pascuis, uel quantum ad ipsa loca aspectum esse uidetur, dum ego aduiuo per uestrum beneficium mihi liceat tenere et dominari. Et spondimus uobis ut pro indicio ipsius sancti Geruasii uel uestro non sit annis singulis ad festiuitatem sancti Martini hibernaticam argenti libram unam et dimidiam uobis ad partem sancti Geruasii et rectoris ecclesiarum transsoluere faciam, aut decimam et nonam ex omni reditu pleniter persoluam; et si negligens aut tardus exinde apparuero ad predictum placitum, fidem exinde  facere debeam, et ipsas res, dum ego aduiuo, perdere non debeam, et post meum quoque, Deo iubente, discessum ipsa locella cum omni soliditate ad se pertinentes uel aspicientes, uel quidquid ibidem attrahere uel immeliorare potuero, uel quantumcunque tunc temporis ibidem inuentum fuerit, uos aut rectores sancti Geruasii sine ullius iudicis consignatione aut heredum meorum contradictione in uestram faciatis reuocare dominationem et potestatem ad faciendum quod uolueritis et he precarie, ac si semper per quinquennium renouate fuissent, firme et stabiles permaneant. Actum Cenomanis ciuitate publice anno XXIX, regnante domino Carolo glorioso rege in mense Maio. S. uiliberti, qui hanc  precariam fieri et affirmare rogauit. S. Heruich. S. Adalulfi. S. Osberti. Boso subscripsit. S. uuedranni. S. Troduini. S. Gehreii. S. Ramestani. Bauo subscripsit. Eptardus subscripsit. Salahardus subscripsit. S. Amalberti. Beraldus subscripsit. S. Pharamundi. uinneradus diaconus scripsit et subscripsit.

Anteriorum episcoporum authentica et precarie infrascriptarum uillarum in archiuo Cenomanice matris ecclesie conseruantur, atque propter prolixitatem operis in hac schedula non sunt inserta.



LXIII. Exemplar epistole quam domnus Ludouicus imperator Elisachoro abbati suoque misso misit, ut beneficia  et res in ea scriptas Aldrico episcopo uel suis missis consignaret, et suum episcopium imperiali auctoritate ex eis pleniter reuestiret.

In nomine Domini Dei et Saluatoris nostri Iesu Christi. Ludouicus, diuina repropitiante clementia, imperator Augustus Aldrico uenerabili episcopo et fideli nostro salutem. Nouerit tua industria quia missus tuus nostram adiit presentiam innotescens quod quidam uassali nostri, Ghermundus, uulfardus, Berchadus, Bodo et socius suus, beneficia ex tuo episcopio habent que olim per precarias inde alienata fuerant. Qua de re uolumus ut tu nostra auctoritate recipias usque ad nostram presentiam, et de nostra fidelitate magnam curam semper habeas, sicut hactenus te habere cognouimus. Nam  memoratus missus tuus nostram deprecatus est pietatem ut aliquem missum tibi dederimus qui predictas res tibi ecclesieque tibi commisse consignaret et uestituram legitimam faceret. Qua de re Helisachoro misso nostro precepimus ut de supradictis beneficiis tibi uestituram faciat quando illas in partes a nobis directus fuerit. uolumus etiam ut quam citius poteris missum tuum bene fidelem ad nos dirigas, qui nos certos faciat qualiter erga uos et reliquos fideles nostros modo agatur, et quid de illis causis factum quas uobis agere precepimus. Bene uale, et ora pro nobis.



LXIu. Exemplar precepti domni Ludouici piissimi imperatoris  de quibusdam beneficiis uassallorum suorum, id est, Germundi, uulfardi, Berchadi, Bouonis et socii eius, que predictus imperator reddidit et confirmauit Cenomanice matri ecclesie et Aldrico eiusdem ecclesie episcopo.





LXu. Concordia Bethte cum monasterio sancti uincentii.

Dum cognitum est quod Bethta Deo sacrata portione aliqua in locella nuncupantia Soliaco, Mansione, uillam Bariaco, seu et Briscino, quam filius suus Ermenfredus quondam moriens dereliquit, et ad ipsam legibus obuenit, per uenditionis titulum  ad basilicam sancti uincentii Cenomanis ciuitate uindicat, et accipit exinde in pretium, quod et bene complacuit atque conuenit, hoc est, auri solidos probos, optimos atque pensantes numero ducentos. Quo ueniens uenerabilis frater Patuinus prepositus de ipso monasterio una cum uenditione ipsa, in priuata collatione ipsa protulit ad relegendum dum inter se intenderent, , chartam ambagibalem ibidem presentabant quam Bethta ad ipsos infantes suos fecerat, ubi habebat insertum, dum aduiuebat, et in partes duas Leogiliso quondam coniuge suo quam et suam tertiam ad usum tenuerit, et post suum discessum ad iam dictos  infantes suos tam illas duas partes quam et suam tertiam in eorum reciperent dominatione, dum inter se intenderent, mediantibus bonis hominibus ad pacis concordiam uisi sunt eos reuocasse. Conuenit inter ipsos quod illa quarta parte quam Ermenfredo quondam in Mansiones debitum erat memorati infantes Berthofredo, Dodo una cum coniuge sua Eodilane uel Bertholanda contra uenerabili fratre Patuino preposito uel ipso monasterio, quantumcunque ibidem habere uidentur, omni tempore habeant euindicatum, et reliquo uero tam in Soliaco quam in Bariaco seu et in Briscino quidquid Ermenfredo quondam obuenire debuit, uel quantum per uenditionis titulum memorata Bethta siue iam Noberta ad memorata basilica delegata contra ipso Berthofredo  et Dodone una cum coniuge sua Eodilane necnon et Bertolandane, tam terris, casis, mancipiis, domibus, edificiis, accolabus, pratis, pascuis, uineis, siluis, aquis, aquarumque decursibus, mobile et immobile, iunctis et subiunctis, uel omni supraposito, quantumcunque in iam dicta locella Ermenfredo quondam habere debuerat, pars monasterii sancti uincentii uel eius rectores contra ipsos homines superius commemoratos equali lance diuidere debent. Unde conuenit ut tres epistolas uno tenore conscriptas inter se fieri et accipere deberent, quod et ita fecerunt, ut nullus contra parem suum de istis conuenientis se remutare non posset; quod in hoc facere presumpserit, partem suam a pare suo amittat, et insuper fisco sociante auri libras decem  argenti ponde uiginti coactus exsoluat, et nec sic quod reperit uindicare non ualeat, et has epistolas, quas in inuicem bona uoluntate fecerunt, cum stipulatione intraposita firmas et inuiolabiles omni tempore ualeant perdurare. Actum Soliaco in rem ipsam in anno XI regni domni Theodorici gloriosi regis, quod fecit presentis mensis Octobris die duodecimo. Dodo subscripsit. S. Eodilane coniuge sua Berthofredus subscripsit. S. Bertolandane germana eorum, qui hanc epistolam fieri rogauerunt. Derriceus abbas subscripsit. Beoraldus in Dei nomine abbas subscripsit. Aiglimanus subscripsit. Ioannes subscripsit. Salico subscripsit. Dadolo Sidonianis subscripsit. Bertholaudus subscripsit. S. uuitdoni. S. Turpaldo.  Bauo subscripsit. Landulfus subscripsit. Odricus subscripsit. Caldobertus recognoui et subscripsi.

Anteriorum episcorum authentica et precarie infra scriptarum uillarum in archiuo Cenomanice matris ecclesie conseruantur, et propter prolixitatem operis in hac schedula non sunt inserta.



LXuI. Precaria de uilla Calisamen quam fecit Aldricus Cenomanice sedis episcopus, Agberto uasso dominico, tempore Ludouici piissimi Augusti.

Domino sancto ac uenerabili basilice sancte Marie semper uirginis sanctorumque martyrum Geruasii et Protasii, que est constructa infra muros Cenomanis ciuitatis, quam Aldricus episcopus in dominatione et regimine habere uidetur, eiusque  congregationi ex ipsa consistenti. Ego enim in Dei nomine Agbertus, dum et mea fuit petitio, et uestra decreuit uoluntas, uillam uestram de ratione ipsius basilice, cuius uocabulum est Calisamen, cum omni integritate nobis ad usandum tenere permisistis, in ea uero ratione ut dum ego aduiuo tenere et dominari debeam, et post meum, Deo iubente, discessum, partibus sancte Marie et sancti Geruasii sanctique Protasii reuertere faciatis; et conuenit nobis ut annis singulis ad festiuitatem sancti Martini hibernaticam argenti solidos XXu transsoluere debeam, aut decimam et nonam pleniter persoluam de omni reditu, et si negligens aut tardus exinde apparuero, fidem exinde facere debeam, et ipsam uillam perdere non debeam. Et ut he precarie  uno tenore conscripte omni tempore firme et stabiles permaneant, manu nostra et aliorum nobilium nostrorum  subterfirmandas esse decreuimus. Actum Pictauis ciuitate publice, anno XXuII imperii domni Ludouici piissimi Augusti, IX Kal. Februarias S. Agberti qui hanc precariam fieri ac firmare rogauit. S. Ragenarii comitis palatii. S. Gauzelini mansionarii. S. Ragenaldi comitis. S. Ramnulfi comitis palatii. Girbertus comes signauit, S. ualfredi comitis. Eberardus comes signauit. Emino comes signauit. Radulfus uassus dominicus signauit. Gauziolenus uassus dominicus signauit. Rotgarius uassus dominicus signauit. Isaac uassus dominicus signauit. Immo uassus dominicus signauit. uarnarius diaconus scripsit et subscripsit.



LXuII. Exemplar precepti domni Ludouici piissimi imperatoris de uilla Calisamen, quod fecit predictus imperator  Cenomanice matri ecclesie et Aldrico eiusdem urbis episcopo.





LXuIII. Exemplar precepti domni Ludouici piissimi Augusti quod, precante Aldrico episcopo, fieri iussit quando ei concessit ut haberet suum economum qui pro illo secundum iussionem suam gereret exteriores curas et regalia seruitia, et itinera faceret, et predictus pontifex sua in parochia resideret, et suum ministerium absque impedimento adimplere curaret, et reliqua sicut in eo continentur inserta.





LXIX. Exemplar precepti domni Ludouici piissimi Augusti de uilla Bonalla quod fecit predictus imperator quando illam reddidit Cenomanice matri ecclesie et  Aldrico eiusdem ecclesie episcopo.






ANNO DOMINI DCCCLuI.
ANGELOMUS LUXOuIENSIS MONACHUS.





NOTITIA HISTORICA IN ANGELOMUM.


ANGELOMUS, monachus Luxouiensis in Burgundia, ordinis Benedictini, scripsit ad Lotharium, adeoque ante annum 855, quo Lotharius imperator et Drogo Metensis episcopus obiit  , Enarrationes, siue Stromata in Canticum canticorum, et post mortem eiusdem Drogonis, Stromata in quatuor libros Regum collecta ex Patribus et laudata Sigeberto cap. 86, et Trithemio cap. 266, de S. E. et de illustribus Benedictinis II, 42: qui etiam eius librum de diuinis Officiis commemorat. Stromata in libros Regum ante editionem Rom. 1565, fol., habeo edita Colonie 1530, fol., per Eucarium Ceruicornum, qui in Prefat.: Utinam reliqua eius opera, presertim quod in Genesin edidisse se fatetur, exstarent, etc. Ista in Genesin  Commentaria nuper ex codice monasterii ad Petrum Salisburgensi uulgauit Bernardus Pez., tom. I Anecdotorum, pag. 43, Auguste uindel., 1721, fol., quibus Angelomus proemium uersibus hexametris premisit. Utraque in Canticum, que et ipsa excusa Coloniensibus typis, et in libros Regum recusa exstant in Bibliotheca Patrum Coloniensi, tom. IX, pag. 780, et Lugdunensi, tom. Xu, pag. 307-415. In libros Regum non diffitetur se Drogonis hortatu ad calcem tenus perduxisse, non solum quidem quia filius erat prestantissimi Caroli Cesaris, imo frater mitissimi Ludouici principis, uerum etiam quia erat preclarus pontifex et abbas meus egregius.





ANGELOMI LUXOuIENSIS MONACHI COMMENTARIUS IN GENESIN [a 14Kb]




INCIPIT PROeMIUM SEQUENTIS OPUSCULI ANGELOMI DIACONI.


[b 1Kb] Istius egregii seriem percurre libelli,
Quem dictante Deo libuit depingere, lector,
Ut prosam reseret, nec non tibi mystica pandat;
Propellat nocuas, nocuoque ex corde tenebras,
uitalesque legens crebro decerpere sensus,
Atque satis ualeas mentis pinguescere fibras.
Historie hic Genesis reserantur opuscula sacra.
Omnia que pandunt grandeui condita mundi
Scilicet ethereique poli, telluris aqueque
Condidit, ethralique Deus qui regnat in arce.
Materia in species informi transtulit aptas,
Conspicuumque manet uisu, et palpabile quidquid
Nostris, exceptumque quidem seu uisibus atque
 Cum socia Patris, uirtute et Flaminis almi
Olim condiderat pariter ratione potenti.
Nam referunt etiam nostre primordia uite,
Cum hominem narrant paradisi in sede locatum,
Unde draco seuus detraxit liuidus, atque
Tartaream sedem, uetitum quia tollere pomum
Ambro quin uoluit, solus nec pertulit iram;
Sed genus humanum penas, heu! sensit Auerni,
Quod genuit totum proprio de femore lapsus
Hic sex annorum mansit per millia trusus,
Filius ille Dei donec descendit ab aula
Sumere nomen Ade uoluit qui ac omnia membra
Soluit sic miserum miserans indigna ferendo;
Ut caperet plorans tandem celestia regna,
Que tacto poterat sine Christo perdere pomo.
 Hic patriarcharum clarissima gesta leguntur,
Mystica que nimium grauidis typicisque figuris
Signantur Christi, nostreque et dona salutis,
Hic sacra nam sacre cernuntur dyndima legis,
Atque euangelica salpix [leg. salpinx] typice intonat orbi.
Texitur eloquium sanctorum hinc purius auro,
Clarius argento, formosius undique electro,
Quod nobis pandit typice moderamina uite.
Mystica depromit, promittit et alta polorum:
Dorica nam Hebrea fari, nec lingua Latina
Possunt, que gremio retinet sacra iste libellus.
Ergo age iam calles rutilos discurre libenter,
 Istius ut capias sacra tot carismata, lector,
E quibus altithronum possis dignoscere Christum,
Et merearis ouans celi conscendere limen,
Quoque metas felix multarum gaudia rerum,
Cernendo Dominum semper per secula uerum.
      Amen.


Expliciunt uersus.



ITEM PRAEFATIO IN OPUSCULIS EX LIBRO GENESIS, ANGELOMI DIACONI.

[c 1Kb] Eximio Patri, et floribus uirtutum fulcito [Z., Patri moribus uirt. ful.], sapientieque nitore ornato LEOTRICO sacerdoti, ANGELOMUS humilis Leuita.

Postquam gazophylacia ac thesauros quatuor Euangeliorum, que omnibus diuinarum Scripturarum paginis sua merito auctoritate precellunt,  scilicet egregio domino permittente, ac imperante abbate, subtili indagatione, Domino largiente, in quantum quiuimus, rimati sumus, uidelicet magistro, uiro quidem eruditissimo Mellino [Z., Mellilico] sacerdote sermone lampabili, ac toto catholico propalante spiritalem aurem accommodante intelligentiam libenter hausimus, tandem, ut nosti, ad abyssos ueteris Testamenti, Christo presule, predicto Patre imperante, quanquam pauidi, ouantes appulimus, atque alta pelagi reumaque gurgitum diuine historie nostram carinam auidi scrutatores immersimus. Cum enim, auctore lucis afflante, etiam euangelicum clypeum leua gestantes, gladiumque ancipitem diuini uerbi dextra ferentes, in tam uastissimos ac mysticos quoque sensus tegmine sublato  didascali promulgatione testimoniis diuinarum cincta potissimo labore desudantes, proficuaque collatione meditantes ea que ab ore doctoris libentissime hausimus, memorie sensus commendaremus, inter colloquia celestis oraculi cepisti affabili pioque affamine crebro suggerere, ut ea que ubertim ac mirabiliter diuinarum auctoritatibus approbata exponi uidebantur, et thesauro pectoris iuxta fragilitatem sensus recondebantur, in membranulis meo stylo digerere non abnuerem, ut haberetur unde in futuro frequentata lectione memoria recrearetur. Quod ego tante rei pondus pertractans, omnimodis delitescendo facere distuli. Sed nos incepto opere graui  labore desudantes, subito, Domino annuente, in onus cure pastoralis, a qua te excusare minime licuit, pro aliorum salute suffectus es. Ergo inibi te subrogatum, quo sub graui falce depressum etiam lacrymabili ore declamas, eo quod salutaria dicta et mella animarum sedula meditatione, ut prius imbibere non licet, rursus me accersito auctoritate prelationis, cepisti, non suggerendo, ut dudum, sed quodammodo intentando imperare, ut aliqua opuscula ex libro Geneseos, maxime sex dierum opera, a Domino patrata, iuxta litteram, que ualde difficillima uidentur, sicut a doctore tradita fuerant, liquido sermone depromerem; quoniam spiritalem intelligentiam, que in nonnullis locis magnam obtinet nebulositatem, in libris Patrum te habere, et  maxime a beato Isidoro, uiro eruditissimo, enucleatum testaris, licet omnia que in prefato uolumine continentur mysteria, non ab eo inueniantur compacta, et [Cod. Z. om. et] etiam, quod est grauius, ea que a tanto doctore pretermissa sunt, secundum quod [Cod. Z., que] tradita mihi fuerant, et per me inuenire potuissem, ut suis insererem locis, libera auctoritate imperasti. Cuius preceptionis censuram pertimescens, tacita cogitatione assensum prebere decreui. Sed quanquam multa forent, siquidem pre omnibus duo sunt que me ab hoc opere maxime deterrent. Unum, quod huic oneri me imparem reperio, presertim cum nulla sim scientia liberalium artium oppletus, non syllogismorum schematumque ac troporum figuris ornatus, licet aliquid prelibassem.  Non etiam flore ueteris scientie fultus, sed indoctus eloquio, exsors elogio. Aliud, quod tanta obscuritate obnubilatur, ut mihi uix aliquid interlucere uideatur. Unde miror quare tantus uir, non solum sapientiam artium indeptus, uerum etiam sacrarum Scripturarum diuitias nactus, ut merito illud epithalamium decantare gratulabundus ualeas: Introduxit me rex in cellaria sua  et reliqua, mihi uiribus destituto, acerrima iussione molem tanti ponderis imponere studueris.

uerumtamen, ut affatus sum, perpendens quod tuis me obsecundare oportebat imperiis, memorans illius Dominici precepti, quo ait: Qui uos audit, me audit, etc. , diu multumque dubitans, uirium mearum impossibilitatem anxio animo trutinans,  uelut nauta naufragus fluctuum procellis turbatus, tandem portum orationis pauens, fateor, petii; ut largitor rerum, unica spes, orbis Dominus, uires, licet indigno, tribueret, quatenus hoc recto [Z., rato] tramite, imo intemerata fide explere potuissem. Denique ipso inspirante, quamuis pauido conatu, tamen tuis iussionibus parere studui; ac sex dierum opera iuxta historiam, licet tropica permista sint, pauca prout mihi tradita fuerant, impolito sermone enucleaui. Cumque iam finem defigere ultima dictando decreuerim, et super hac re reticere ultra penitus disposuissem, repente magister ingressus,  his me uerbis blande alloquitur: Quid, inquit, affabilis fili? quid [Z., quod] cum tanto studio edisseras? Quod cum celare non auderem teste conscientia, humili ore deprompsi. Ipse uero nosse gestiens, ut est sagacis ingenii solers, si quid utilitatis edidissem, coram se relegi precepit. Que perlecta, ut ita dicam, laudauit, atque, inquam, approbauit, contulitque etiam mihi librum beati Augustini contra Manicheos super hac re luculento sermone exaratum, unde ea que digesseram, comprobare quiuissem. Quo feruenti astu lustrato, Christo preduce, non solum in sensu, uerum etiam in quibusdam locis syllabisque concordantem inueni. Deinde [Z., Dein] imperat iuxta suum nomen locutione melliflua, ut ignauia temporis non pigrescerem, et ceptum  opus non sinerem, sed solerti studio peragere tentarem. Rursus pertractans, ne forte ad aliquorum profectum, saltem paruulorum fieri iuberetur, iam diuino auxilio fisus, tuis, Pater, eiusdemque magistri preconiis prouocatus, orationumque uestrarum suffragiis fretus, opus imperatum, quanquam sermone inculto, texere sum aggressus. At uero ne quis mea inserta coniiceret, sanctorum Patrum hinc inde uolumina aggregans [In cod. Petr. deest aggregans], ut ex eorum dictis corroborarem ea que describerem; unde nonnulla ex eorum quodammodo magnis fluminibus profundisque gurgitibus in riuulum deriuaui exiguum, precipua et propria eorum indidi dicta. Nonnulla quippe causa breuitatis, sensum eorum sequens, propriis intuli uerbis; aliqua uero  que ex traditione didici, et in tomis penes nos inuenire non potui, constipulata exemplis subnectere presumpsi, et in libelli modum finire decreui, ut qui diuersis causarum tumultibus occupatus, latissimos doctorum non uacat percurrere campos, hunc admodum breuitate collectum ocius lustrare quiuisses libellum, quem peto, ut sagaci examinatione percurras, et tuis phaleramentis facete urbanitatis decorare studeas, ne sciolis fastidium generet, et aures sapientium sermo incultior commaculet.

Sed antequam isagoge ad calcem perueniat, notandum est quod in quibusdam locis ueritatem uidelicet historie semper pandens, spiritalem moralemque intelligentiam inserere nisi sumus, inibi scilicet ubi predixisti ut historia ueritatem factorum, ac fidem  relationis inculcet, et spiritalis intelligentia ad celestium figurarum secreta perducat, et moralis persuasio ad meliorationem uite inuitet; ne solummodo historia [Z., historie] pressus, sed spiritalis, imo moralisque [Z., moralis] dulcedine captus lector, excusationis inuenire possit anfractus: sed ex hoc cum ambrosios ceperit decerpere gustus, magis libenter campos doctorum satagat lustrare ouans latissimos. uale.

Explicit prefatio. [a 1Kb]



INCIPIT TEXTUS OPUSCULI IN GENESIM.


In principio creauit Deus celum et terram.

Adminiculante diuina gratia, que paruulis confidentiam, mutis prestat locutionem, descripturus opusculum in libro Genesis, antequam contextum [Z., textum] historie et enthecas spiritalis oraculi attingam, libet inquirere quare uolumen istud specialiter Genesis uocetur, cum in eo multa commemorantur que ad generationem non pertinere noscuntur, nisi quia consuetudo est Hebreorum ex principiis nomina librorum imponere, sicut Exodus, et multi alii nuncupantur. Unde Bresith Hebraice, Latine non immerito Genesis interpretatur: eo quod in ipso exordio de creatione celi, ac terre, et generatione  hominum animantiumque narratur. A nonnullis etiam queritur quis scriptor huius libri habeatur? Licet superuacue moueatur, cum tamen auctor illius Spiritus sanctus fideliter credatur: quia nemo facta ante homines describere poterat, nisi Spiritus sanctus dictaret, et per scribentis uocem hominibus in principio gesta narraret. Sed sciendum est, quanquam in eo scriptum sit, Erat Moyses mitissimus super omnes homines qui morabantur in terra ; et: locutus est Dominus ad Moysen, et mile talia; tamen sicut a doctoribus traditur, et multis exemplis comprobatur, unde est: Unum scripsit Moyses canticum, et docuit filios Isrel , et alia huiusmodi, ipse Moyses scriptor diuine historie exstitit. Moris enim Scripture sacre est ut ipsi qui  scribunt, sic de se in illa quasi de aliis loquantur, quia Spiritu sancto impelluntur.

Deinde simul quosdam eitam mouet, que causa accidit ut historiam diuine legis idem Moyses suo tempore describeret, et non olim exarata a quoquam fuerit; nisi quia primis hominibus ante diluuium cognitio Dei, et lex naturalis, atque mira Dei opera in exordio patrata cognita fuerant. Sed post diluuium ista omnia ita obliuioni tradita erant, et maxime temporibus Moysi, ut plane homines ignorarent quod ante acta fuissent [Z., quod antea actum fuerat]. Unde etiam philosophi principium huius mundi ignorantes dicebant mundum esse ceternum ac ceuum. Et forte hoc audiens Moyses [Z., uel quia] quia cuncta taliter abolita erant a sensibus hominum,  instructus diuino Spiritu, ratum duxit texere creationes celi et terre, ceterarumque creaturarum, atque legem littere, Domino imperante, filiis Isrel tradere; ut eodem plenius instrueret de Deo, ne ad idola Aegyptiorum redirent, et mundum creatum ostenderet. Unde quia iam sicut in primis hominibus lex bone nature non seruabatur, sed pene abolita erat, per Moysen lex littere descripta et data est, ut bona que sciebantur, auctoritatem haberent, et que latere ceperant manifestarentur, et ut terror discipline corrigeret delinquentes, et fidem reformaret in Deum. Et nunquid Moyses ibi erat, quando Deus cuncta creauit? Minime; sed ipsa ceterna sapientia Dei Patris, per quem facta  sunt omnia, eidem Moysi, famulo suo, reuelauit tempore quo uoluit, ut olim facta conscriberet. Et quomodo ei fidem accommodare possumus, uera dixisse, nisi quia futuris sepe probantur preterita, et preteritis futura, sicut in Daniele comprobatur, et in hoc libro ostenditur? Denique de illo tempore Moyses scripsit homo, quando non erat homo, cum ait: In principio creauit Deus celum et terrant. Sicut enim de illo tempore scripsit homo, quando non erat homo; ita etiam futura scripsit eo tempore, quando erat homo, que postea expleta comprobantur in ueritate, sicut in patriarche Iacob benedictione declaratur, iuxta quod ipse ait dicens: Non auferetur sceptrum de Iuda, etc. , que in figura Christi predicta fuerant; sed iam in ueritate creduntur  completa. Si enim de futuro uerum non dixisset, de preterito, quod certum scripserit, nemo credere uoluisset. Nec non etiam interrogatur ubi Moyses libros suos ediderit? Dicunt enim nonnulli quod Genesim et Exodum usque: Cantemus Domino, in Aegypto conscripserit, cetera uero in solitudine. Alii uero asserunt quod, transito mari Rubro, per quadraginta annos in deserto descripserit quod et ratione comprobari [Z., dicta per rationem probari] potest. Hec enim scire uolentibus pauca dieta sufficiant. Nunc, Domino fauerente [Z., largiente], ad historie seriem transeamus. Ait enim Moyses.



CAPUT PRIMUM.

uERS. 1.---In principio creauit Deus celum et  terram. Primum notandum quod mox Scriptura primo uerbo eternitatem atque potentiam Dei creatoris ostendit. Quem enim in principio temporum mundum creasse perhibet, ipsum profecto ante tempora eternaliter exstitisse, designat; et quem in ipso conditionis initio celum et terram creasse narrat, tanta celeritate operationis omnipotentem declarat, cui uoluisse fecisse est. Et in hoc aperte datur intelligi quia utrumque simul ab eo factum est, quamuis utrumque ab homine dici non possit. In principio. Quod duobus modis accipi potest: in principio scilicet primum [Z., primo] omnium, hoc est, in initio creaturarum, quod LXX Interpretes, et Symmachus, et Theodotion similiter transtulerunt. Et in Hebreo scriptum est: Bresith, quod Aquila interpretatur,  in capitulo. Siue quod ait, in principio, intelligendum est, in Filio, qui de semetipso ait: Principium qui et loquor uobis . Et de quo Ioannes dicit: In principio erat uerbum, et reliqua . Unde et in psalmo de ipso Psalmista ait: In capite libri scriptum est de me . Et ideo in principio, id est in Filio, imo per Filium fecit Deus omnem spiritalem corporalemque creaturam, que celi et terre nomine appellata est. Sed magis hoc qui ita dicunt, secundum sensum quam secundum uerbi translationem de Christo accipi uolunt. Sed forte querit aliquis quare fecit Deus celum et terram? Cui respondendum est: uoluntas enim Dei causa est celi et terre; et ideo maior est uoluntas  Dei quam celum et terra; et qui hoc querit, maius aliquid querit quam est uoluntas Dei, et nichil maius inuenire potest. Compescat se ergo humana temeritas, et id quod non est non querat, ne id quod est non inueniat. Et si uoluntatem Dei nosse desiderat, fiat amicus Dei. Quia si alicuius uoluntatem hominis nosse uellet, cui amicus non esset, omnes eius impudentiam [Z., imprudentiam] aut stultitiam deriderent. Attamen arbitrari possumus mundum istum hominis causa esse fabricatum, qui domus illius quodammodo factus est; qui, cum diuersis constet substantiis, unus est [Z. om. est] tamen multis membris aptatus, ut ex his inuicem mutuis operibus, que necessaria homini futura erant gignerentur. Denique quod ait: Creauit Deus celum et terram,  nonnulli simpliciter intelligentes, quibus sacra Scriptura nidus est, et non habentes pennas quibus queant alta petere, dum audiunt Deum, putant eum esse corporeum, et aliqua mole mire magnitudinis summaque potentia preditum. Isti enim non sunt per omnia contemnendi, sed potius implorandum est [Z., om. est] pro eis, ut Dominus mittat angelum suum qui eos in nidum recollocet, et plumescant, atque alas spiritalis intelligentie accipiant, ut Deum incorporeum et inuisibilem intelligant, ne tanquam pulli implumes a uiantibus conculcentur.

Alii uero, altioris intelligentie sapientia [Z., intelligentia sapientie] prediti, quibus diuina Scriptura non iam quodammodo nidus, sed fructus est atque cibus, qui per ramos huius arboris gratulando uolitant,  attendentes ipsum Deum incorporeum, inuisibilem, et intelligunt qualiter in Filio, hoc est, in uerbo suo non transeunter sonando, sed eternaliter manendo, creauit celum et terram. Itaque [Z., iamque] quod sequitur: celum et terram, diuersi diuersa sentiunt. Nonnulli nomine celi uolunt intelligi celum istud conspicuum; et terre nomine terram hanc uisibilem, ex qua gignuntur uniuersa. Alii quippe illud intelligi uolunt celum thronum Dei, quod solius [Z., solum] presentie diuine ab omni uolubilitate huius mundi manet secretum, de quo in sequentibus plenius suo loco dicturi sumus. Alii autem in celo intelligunt spiritales creaturas, id est angelicam dignitatem; quia prima die ipsam spiritalem [a 1Kb] condidit,  de qua legitur in libro beati Iob: Cum me laudarent simul astra matutina, et iubilarent omnes filii Dei ; in terra uero informem materiam. Alii quippe uocabulo celi ac terre ipsam informem materiam, ex qua creatum est celum et terra. Nec immerito, quia futurum erat ut ex ipsa formarentur. Nam celum postea scribitur factum. Taliter dictum est quemadmodum si, semen arboris considerantes, dicamus ibi esse radices, et robur, et ramos, et fructus, et folia, non quia iam sunt, sed quia inde futura sunt. Ipsa enim confusa [Petr., inconfusa] materia quasi semen celi ac terre erat. Nam illi qui celi nomine hoc uisibile celum, et terre uocabulo hanc conspicuam intelligi uolunt, si eis opponatur  quid [Z., quod] Deus fecerit secunda et tertia die, omnino non habent quid respondere queant. Qui uero, ut dictum est, celi nomine spiritales intelligunt dignitates, ac terre uocabulo informem materiam, ex qua cuncta formata sunt, hi quoque recto sentiunt, et sensus eorum credendus est, ita tamen si idonei sunt ad discernendum [Z., discendum] quid precedat eternitate, quid tempore, quid electione, quid origine. Nam duo que in primo et in ultimo ponuntur loco, difficillima sunt ad intelligendum. Arduum namque est et difficillime comprehendi potest qualiter Deus sua eternitate cuncta precedit [Petr., procedit]. Duo uero que medio ponuntur, id est qualiter tempore flos fructum, et electione fructus florem precedat, facile ualet comprehendi. Ceterum  quomodo origine, ut sonus cantum precedit, obscurum ad capiendum est. Sed notandum est quia omnis cantus sonus, non omnis sonus cantus. Sonus enim formatus fit cantus, et non solum cantus, sed etiam suauis ac dulcis, ideoque sola origine sonus precedit cantum. Sic quippe informis materia non eternitate precedit formatas creaturas, sicut Deus ipsam. Non tempore, quia tempora non fuerunt nisi post formatas creaturas. Nec electione cum penderet extremior, quia potiores sunt formate creature quam informis substantia; sed sola sua origine precedit formatas creaturas. Deus enim ex nichilo condidit informem materiam, et ex ipsa cuncta creauit, iuxta quod scriptum est in libro Sapientie: Non enim erat manus tua, Domine, inualida, qua creasti  mundum ex informi materia . Unde philosophi, prout iam dictum est, non ualentes penetrare quemadmodum diuina Sapientia mundum creauit ex nichilo, estimabant ceternum esse mundum. Ista propterea dicunt, quia attendunt fabrum, et non Deum. Aiunt enim: Lignum adiuuat fabrum, et argentum argentarium, et aurum aurificem. His enim quamuis indigeant, tamen creare nequeunt. Dominus autem nichil horum indiguit, sed ex informi materia condidit omnia, non extra se tanquam faber . Omnipotens autem nulla re adiuuandus erat, quam ipse non fecerat, ut quod uolebat efficeret, alioquin Deus non esset.

Sed queritur cur ita dictum est: In principio  fecit Deus celum et terram, et non dictum est: In principio dixit Deus: Fiat celum et terra, sicut de luce narratur: Dixit Deus: Fiat lux, et reliqua? Nisi quia prius uniuersaliter nomine celi et terre comprehendendum erat, et commendandum quod fecit, et deinde per partes exsequendum, sicuti actum legitur. Sequitur:

uERS. 2.---Terra autem erat inanis et uacua. Cum superius ait: Creauit Deus celum et terram, cur dicitur: Terra autem erat inanis et uacua? nisi quia ipsa informis materia, que nomine terre dicta est, inanis erat et uacua. Inanis uidelicet, id est incomposita et necdum coadunata in species suas.  uacua uero, quia uacabat a gignendis fructibus. Unde alia translatio dicit: Inuisa et incomposita. Inuisa propter obscuritatem, Incomposita propter deformitatem, quia adhuc tota abysso, id est, immensa profunditate tegebatur aquarum. Unde per hoc quod ait: Terra autem erat inanis et uacua, quale sit celum, quod primum condiderat, potest intelligi, uidelicet quod ab omni huius mundi uolubili statu secretum, diuine presentie manet semper quietum. Nam de nostro celo, in quo sunt posita luminaria, qualiter uel quando sit factum, in sequentibus declaratur. Non ergo superius illud celum inane creatum est et uacuum ut terra, quoniam nichil creatione [Z., que nichil creationis] protulit, quia mox beatissimis angelorum agminibus impletum est, de quibus  superius diximus, quos in principio cum celo, et terra ad laudationem sui creauit, sicut ipse ad beatum Iob dicit: Ubi eras quando ponebam fundamenta terre?  Et paulo post: Cum me laudarent astra matutina, et iubilarent omnes filii Dei?  E quibus uni dicitur: Quomodo cecidisti de celo? et reliqua . Si adhuc in celo erat positus, quomodo dicit: In celum conscendam? Sed quia legimus: Celum celi Domino , cum esset in celo, id est in firmamento, in celum, ubi solium Dei erat, cupiebat ascendere. Seu sicut diximus superius, aut ipsa angelica dignitas, aut ipsa informis materia celum intelligitur.

Et tenebre erant super faciem abyssi. Abyssi nomine illa informis materia accipitur, eo quod obscura  erat et profunda. Ait enim: Et tenebre, et reliqua. Quare ergo nominantur tenebre, cum superius non commemorantur create? Ergo si condite non sunt, nunquid eterne sunt? Absit. Sed sciendum est quia tenebre non est res substantialis, sed proprie nominantur tenebre absentia lucis. Sicut enim silentium non est substantia, sed absentia uocis; et nuditas nichil est aliud nichil absentia tegumenti, et cetera talia, sic quippe tenebre est [Z., sunt] ipsa priuatio lucis, et non aliquid sunt; sed ubi lux non est, tenebre dicuntur. Bene namque dicitur: Tenebre erant super faciem abyssi, quia nondum erat illuminata et manifestata supradicta informis materia. Seu etiam dicere possumus quod Deus non tenebras in aqua aut in ere fecit ullas, sed ordine  distincto prouidentie sue, prius aquas cum celo creauit ac terra, et [Z., sed] has post modum, cum uoluit ipse, lucis gratia uenustauit. Quod usque modo eum et, in aqua ipsa, et in ere per quotidianum solis accessum ac discessum facere uidemus. Ubi notandum quia cum duobus elementis, aqua uidelicet et terra, duo condidit, ignem uidelicet et erem. Ignem in ferro et lapidibus, quoniam [Z., que] terre uiscere iam latebant condita, quod calidi aquarum fontes produnt [Petr., producunt]. Aerem uero in ipsa terra, cui esse permistus ex eo cognoscitur, quod cum fuerit humectata et temperiem solis acceperit, mox uapores exhalat largissimos.

Et spiritus Dei ferebatur super aquas. Quid est  quod dicitur, ferebatur? Nunquid tali modo quemadmodum sol terre superfertur? Minime. Sed ferebatur non localiter, sed potentialiter, regendo et sustentando ipsam informem materiam; sicut superfertur rebus fabricandis uoluntas artificis. Unde bene alia translatio dicit: Incumbebat [Z., incubabat], seu confouebat, in similitudine uolucris, oua calore animantis, ut manifeste intelligatur de Spiritu sancto, et non de spiritu huius mundi, sicut heretici putauerunt. Quia sicut auis confouet, ut fetus in species producat, ita Spiritus sanctus fouebat ipsam informem substantiam ut cuncta conderet ex ea. uerumtamen querendum est quare nominantur aque, cum supra non legantur create? Ergo nunquid eterne sunt, sicut Manichei suspicati sunt? Non.  Sed ipsi semetipsos fallunt [Z., ipsi per semetipsos falluntur], quia non intelligunt quod uocabulo aque ipsa inuisibilis substantia nominetur, et congrue aqua signatur, quia fluida erat, et uoluntati diuine adiacebat, ut omnia humorem habentia ex ipsa procrearentur. Cuncta siquidem que nascuntur et nutriuntur, humore aque concrescunt atque coalescunt. Sed sciendum est quoniam idcirco aque appellatione notatur ipsa predicta informis substantia, quia de illa non poteramus aliquid scire, nisi sacra Scriptura nostro more loqueretur. Una quippe res est, sed diuersis nominibus distinguitur; ne si solummodo uno nomine appellaretur, hoc tantummodo crederetur. Et ideo uariis nominibus nuncupatur, quia ex ipsa cuncta formanda erant, ut res ignota notis uocabulis  insinuaretur imperitioribus. Dicitur enim celum, terra, abyssus, et aqua, quia futurum erat ut ex ipsa gignerentur. Sicut enim in paruo grano arboris uarie species latent, sic profecto, prout iam prelibauimus, in hac informi materia cuncta occultabantur. Sed notandum est quia in capite huius uoluminis tota Trinitas declaratur. Nam subditur:

uERS. 3.---Dixitque Deus: Fiat lux, et reliqua. Quid est enim quod ait, dixit Deus? Nunquid sonando transeuntibus sonis locutus est? Minime. Ipse enim incorporeus est, et si loquitur, nunquid lingua Hebrea, Greca, aut Latina loquitur? Non. Sed quod ait, dixit Deus, non ipse sonus accipitur locutionum [Z., locutionis], sed illud quod intelligitur in sono. Apud Deum purus intellectus est sine strepitu et diuersitate  linguarum. Dicere itaque Dei facere est, sicut scriptum est: Ipse dixit, et facta sunt, et cetera . uerbum uero Dei unigenitus Filius est, Ioanne attestante, qui ait: In principio erat uerbum, et reliqua. Porro quod ait, dixit, id est, in uerbo suo eternaliter manente fecit. Ceterum quod ait, fiat lux, ob celeritatem diuine potentie dicitur. Si enim quarta die describuntur luminaria facta, que lucem administrant, quid est quod dixit, Fiat lux? An forsitan iam erat aliqua lux creata supra firmamentum, quo lumine sol illuminaretur? Sed nomine lucis angelica dignitas figuratur, que profecto per superius celum significatur, nunc lux dicitur. Prius itaque condita est, sed postea conuertendo  ad contuendam gloriam sui creatoris lux effecta. Et ideo dictum est: Fiat lux, et facta est lux. Ac si manifeste diceretur: Conuertatur ad contemplandum incessabiliter me. Decebat autem ut ipsa angelica dignitas, que [Z., quia] sua dignitate cunctis creaturis excellebat, inherendo summe luci lux uocaretur, licet mutabilis esset condita. Si enim immutabilis esset condita, nullatenus alii merito superbie ab illa eterna uisione corruerent. Sed que [Z., quia] mutabilis exstitit natura, ceteris ruentibus, gratia diuine largitionis fecit immutabilem. Sed notandum quod quidam doctorum iuxta fidem historie simpliciter hoc intelligi uolunt. Aiunt enim quod in superioribus eiusdem terre partibus, quas et nunc diurna solis lux illustrare consueuit, principalis  hec lux emicuit, cuius uisione beatissimi angeli frui ceperant. Nec [Z., non est] mirandum, diuina operatione lucem in aquis posse resplendere, cum et hominum operatione constat eas sepius illustrari, nautarum uidelicet (Z., uidelicet more], qui in profundo maris demersi, emisso ex ore oleo, perspicuum sibi hoc ac lucidum reddunt. Si enim homo talia per oleum sui oris potest, quantam Deus per Spiritum oris sui lucem creare posse credendus est? Lege Hexemeron Bede, moderni doctoris, si ita uolueris. Nos quidem beati Augustini, prout prius inseruimus, dicta sequi decreuimus.

uERS. 4.---Et uidit Deus lucem quod esset bona, et reliqua. Cur dicitur, uidit Deus, quasi nouum aliquid accidisset, cum nequaquam crearet nisi eternaliter  uideret? Sed uidit Deus pro eo quod est, uidere [Z., uideri] fecit. Sepe enim per efficientem id quod efficitur designatur. Dicitur leta domus, et leta epistola, et effundens hydriam [Z., hydria] in canalibus, et cetera talia: quod genus locutionis a grammaticis metonymia uocatur. uidit ergo Deus, id est, uidere [Z., uideri] fecit, ipsi angelice creature, quam bona a Deo condita est. Seu in hoc quod ait, uidit, in predestinatione nobis uidere [Z., uideri] fecit quam bona a Deo creata esset. Tali modo uerbis preteriti temporis rem futuram indicauit, quali modo apostolis ait: Omnia quecunque audiui a Patre meo, nota feci uobis ; quod futurum erat ut faceret. Ceterum dum dicit, diuisitque lucem a tenebris, ostendit quia distinctio facta est inter lucem  et tenebras, non tenebre facte; quemadmodum clamando uocem, silentium autem non clamando dicimus, quia cessatio uocis silentium est. Distinguimus tamen sensu quodam inter ea, et illud uocamus uocem, istud silentium. Quemadmodum ergo recte dicimus facere silentium, sic recte Deus dicitur facere tenebras; quia lucem, quibus uult, temporibus et locis uel dat, uel detrahit. Quia, ut Clemens ait: Unam [Z., imam], inquit, mundi partem illustrans aliam reliquit obscuram. Lucem uidelicet in superiore orbis parte diffundendo, in qua humana erat conuersatio futura, inferiora uero eius priscis in tenebris remanendo. Si cui hoc accipere placuerit, nos, ut cepimus, B. Augustini [Suppl. ex  Z., dicta] sequi, et expositionem magistri nisi sumus.

Et diuisit Deus lucem ac tenebras [Z., a tenebris], et reliqua. Id est, celestes angelorum ciues ab inmundis spiritibus, quando Lucifer auertendo a Creatore, et conuertendo ad se, estimans sibi sufficere, superbia tumidus, sine auxilio sui conditoris, eiectus est cum suis sequacibus a celestibus, et ceteri in sua stabilitate permanserunt, hos nuncupans diem, illos noctem, iuxta quod sequitur, appellauitque lucem diem, et tenebras noctem. Quia ruina ruentium eterna facta est stabilitas permanentium, licet quidam dicant quod diuisio lucis a tenebris distinctio sit formate rei ab informi; appelatio autem diei et noctis, inquiunt, insinuatio distributionis est,  qua significetur nichil Deum inordinatum relinquere. Sed quod ait, uocauit, dicitur, uocari fecit. Quia sic distinxit omnia et ordinauit, ut discerni possent et nomen accipere. Sequitur:

uERS. 5.---Factumque est uespere et mane dies unus. Querendum est cur dicatur, uespere et mane, cum adhuc non erat sol in firmamento, cuius occasu uespere et ortu mane efficerentur? An forte tantum spatium prima, et secunda, et tertia dies habuit, quantum est ab ortu solis usque ad occasum, et iterum aquilonem gyrando reuertitur ad orientem, ut suo fulgore tenebras mundi propellat, et quod spatium illi qui in antris et in ergastulis, licet luce careant, sentire per usum possunt; quod fortassis ita intelligi ualeret, nisi adderetur uespere et mane.  Unde restat ut in [Cod. Z. om. in] uespera intelligatur perfectio precedentis operis, et mane inchoatio subsequentis. Loquitur enim more nostro Scriptura, ut distinctio operum Dei intelligatur. Porro quod ait, uespere et mane dies unus, potest referii ad angelicam creaturam. Quando enim intuitum auertebat a Deo, et conuertebatur ad contuendam creaturam, quodammodo uespere erat; cum uero ad Creatorem conuertebatur, ut in ipso clarius intelligeret creaturam, mane erat. uerumtamen si permansisset in consideratione creature, non solum uespere, sed etiam nox esset. Dies unus bene additur propter unitatem angelice dignitatis, que ita uni Deo contemplando inheret, ut nunquam intuitum amoueat a contemplatione.

 uERS. 6.---Dixit quoque Deus: Fiat firmamentum, et cetera. Firmamenti nomine celum conspicuum appellatur, iam distinctum ab illa informi materia, de quo in sequentibus dicitur: uocauitque Deus firmamentum celum. Sed querendum est quale sit firmamentum, quod diuidat aquas superiores ab inferioribus? Nam nonnulli dicunt firmamentum esse celum ereum, a quo aues celi nominantur, quod diuidat aquas nubium ab aquis fluminum. Alii uero intelligi uolunt celum sidereum, siue ethereum, eo quod diuidat aquas superiores ab inferioribus. Neque enim incredibile est inuisibiles aquas consistere super firmamentum, sed si sunt non fluide, quia non fluitant, sicut iste uisibiles. Unde aliqui glaciali  soliditate persistere estimant, non uaporali tenuitate, sicut ex stella Saturni, que frigidissima est, autumant. Quia, inquiunt, ex his aquis frigidam esse, eo quod iuxta summum celum per triginta annos cursum suum peragat, licet hoc negare uelint, qui de ponderibus disputant. Nec propriis distincte locis locate tanquam flumina, et non locorum sedibus, sed dignitate nature superare celum dicunt; quia cum sit celum corpus pulcherrimum, omnis inuisibilis creatura, ut beatus Augustinus ait, excedit etiam pulchritudinem celi. Ideoque, ut idem doctor eximius putat, aque super celos sunt. Ait enim: Quo modo autem et qualeslibet aque ibi sint, esse ibi eas minime dubitemus; quia maior est, inquit, Scripture huius auctoritas, quam omnis humani  ingenii capacitas. Que aque uniuersam terre superficiem in tantam tegebant altitudinem, sicut alii doctores aiunt, ut usque ad illos locos pertingerent ubi nunc usque super firmamentum celi ex parte residentes, nomen Dei creatoris cum celis celorum laudare, non desinunt. Denique si aliquis hoc negare uoluerit, iste, si hominem crearet, ut Deus, epitimam non poneret in capite, sed in stomacho. Attamen de hac re non est nostrum temere definire, quia remota est a nostris uisibus. Quidam autem aquas supernas accipiunt populos angelorum, de quibus scriptum est: Et aque, que super celos sunt; laudent nomen Domini . Inferiores uero aquas homines terre [Z., terra] degentes, de quibus dicitur: Aquas quas uidisti, populi sunt et  gentes, quas utique celum sidereum ab inuicem segregat.

uERS. 9.---Dixit quoque Deus: Congregentur aque, que sub celo sunt in locum unum, et appareat arida, et reliqua. Si enim totus mundus erat aquis plenus, ubi congregate sunt, nisi quod ait: Congregentur in locum unum? ac si diceret: Distinguat, atque producat iam ex se species suas illa informis materia, et appareat species aquarum, et species terre. Ipsa enim congregatio in unum ipsa est aquarum formatio, quas uidemus et tangimus. Et quod ait, appareat arida, quid aliud dici intelligendum est, nisi materies accipiat uisibilem formam, quam nunc habet terra ista? Que bene, inquam, terra arida uocatur, quia, sicut ignis proprie calorem, et aqua humorem,  ita quoque terra ariditatem habet.

uERS. 10.---Congregationesque aquarum appellauit maria. Notandum quod omnes congregationes aquarum, siue dulces sint siue salse, iuxta idioma lingue Hebraice maria nuncupantur. Sed in Hexemeron iam dicti doctoris Bede ita legimus: Fieri, inquit, potuit, ut terra ipsa longe lateque iussu Creatoris subsidens, alias partes preberet concauas, quibus fluentes aque reciperentur, ut appareret arida. Potest etiam non absurde intelligi ac credi rariores primarias fuisse aquas, que uelut nebula terras tegerent, congregatione autem esse spissatas, que datis sibi locis capi possent, apparente arida in reliquis. Et bene ait, in locum unum, quia iugi unda  atque continua Oceano ac mari iunguntur Magno. Sequitur:

uERS. 11-13.---Germinet terra herbam uirentem, et reliqua, usque cuius semen sit in semetipso. Cur ait, in semetipso, cum multe arbores non proferant fructum, ut in ipso habeant semen? Sed sciendum est quia si non habent in fructu, habent in radice, ex qua germinentur.

Et uidit Deus quod esset bonum, et cetera. Si ergo herbe, et fructus terre, et ligna pomifera bona sunt, et dictum est: uidit Deus cuncta que fecerat; et erant ualde bona; et ad extremum subiungitur: Requieuit Deus ab omnibus operibus; quid de herbis uenenosis, et lignis nociuis dicendum est? Et quid est quod ad Adam ait de spinis et tribulis: Terra tua  spinas et tribulos germinabit tibi? nisi ut intelligat qui proponit, quia non absolute dictum est: Terra spinas et tribulos germinabit, sed ait, tibi; ac si diceret: Incipiat tibi germinare ad exercitium laboris, que prius germinauit pabulum ad usus iumentorum et bestiarum. Nisi enim peccasset, nequaquam noxia illa terra germinaret. Unde apparet quia post peccatum illius cepit terra spinas gignere. Nam de herbis arboribusque uenenosis et nocuis sciendum quia ualde bona condita sunt; quia si non prebent escam, administrant medicinam; et si nobis noxia uidentur, feris et auibus innoxie sunt, quia eis prebent pabulum, licet nobis non prebeant alimentum. Et ideo, sicut dictum est, omnis creatura ualde bona condita est, sed post peccatum primi parentis actum  est ut alique infructuose arbores et steriles apparerent, et herbe uenenose, ut ex ipsis homo peccatum suum quodammodo consideraret, et commoneretur aliquando auerti a peccatis, et ad Dei precepta conuerti, et expauesceret amittere culturam Dei, et sterilis apparere in agro Ecclesie, si non esset arbor fructuosa. Seu propterea arbores infructuose, et herbe nociue create; ut nulla indignis aperiantur mysteria [Z., ministeria], neque ostendatur in qua figura futurorum ista dicta sunt.

uERS. 14-19.---Dixit autem [Z., itaque] Deus: Fiant luminaria in firmamento celi, et cetera. Si quarta die facta sunt luminaria, quare superius [Z., prius] dictum est uespere et mane, nisi, prout iam dictum est, in uespere accipitur expletio precedentis  operis, in mane inchoatio subsequentis?

Et sint in signa, et tempora, et annos, et dies. In signa, iuxta quod Dominus ait: Erunt signa in sole, et luna, et stellis . Signa dicuntur eo quod in futurum aliquid signant quia sunt talia signa in sideribus que tempestates, et pluuias, et bella denuntiant, et etiam nonnulla nauigantibus in mari uiam ostendunt. Et in tempora, quia suis uicissitudinibus tempora distinguunt, ueris uidelicet et estatis, autumni et hiemis. Dies et anni ad cursum solis et lune quia sunt solares dies, sunt et lunares iuxta calculatores. Seu quia antequam formarentur, non erat unde diei noctisque hore signarentur. Nam scriptum est: Fecit lunam in tempora [Z., tempore];  sol cognouit occasum suum . Sed querendum est, si cepta hic sunt tempora, et incipiunt dies articulis et momentis horarum decerni, quid dicendum est de illo spatio quod fuit usque ad quartum diem? Nunquid non [Z. om. non] tempora fuerunt? Sed quodammodo tempora fuerunt, sed non est illud spatium distinctum articulis horarum ut modo distinguitur [Z., distinguuntur], sed pertransiit quia sol non erat quo discernerentur. Tali modo factum est quodammodo, sicut nunc agitur quando sol nube tegitur et tempora non possunt distingui, sed tamen spatium diei transit.

uERS. 20-23.---Dixit igitur Deus: Producant aque reptile anime uiuentis, et uolatile, usque, benedixit eis Deus dicens: Crescite, et cetera. Hic ostenditur  quia reptilia et uolatilia unius nature sunt atque originis, sed nomine aque etiam er iste intelligitur, qui et a sapientibus aquis deputatur [Z., qui a sapientibus aqua disputatur], eo quod exhalatione aquarum euaporando pinguescit, et uolatus auium suscipit. Nisi enim quamdam crassitudinem haberet, uolatus illorum non sustineret. Unde estiuo tempore, quando serenum est, terram irrorat et gutte apparent. Et nisi aqua aliquod solidamentum haberet, corpora hominum natantia et uolucrum non ferret; et ideo quidquid undosum est et confluidum [Z., fluidum] piscibus; quidquid uero crassum est et exhalat, auibus deputatur. Quod enim er pinguis et uentosus, et flatum prebeat, philosophi in monte Olympo probauerunt: quia, inquiunt, quod in  eius cacumine nec uentus sentiatur, nec nubes colligantur, quoniam excessit altitudine sua totum istum erem humidum in quo aues uolitant, et ideo nec aues ibi uolitare asseuerantur, solebant per singulos annos causa sacrificiorum cacumen eius ascendere, et aliquas notas in puluere scribere, quas alio anno integras inueniebant; quod fieri non posset si uentos aut pluuias locus ille pateretur: et spongias humectatas naribus applicabant, unde crassiorem et consuetum spiritum ducerent, quia tenuitas illius eris non eos inspirabat. Qui etiam nullam se auem in eo loco aliquando uidisse asserunt. Nam quod ait: Benedixit eis dicens: Crescite, et reliqua, hic primum ideo benedictionem intulit, quia animantia  creata sunt, siue quia futurum erat ut per aquam baptismi homines benedictionem consequerentur.

uERS. 24-25.---Dixit autem Deus: Producat terra animam uiuentem, et reliqua, usque et uidit Deus quod esset bonum. Si enim Deus uidit quod esset bonum, quid dicendum de putredine arborum et infirmitatibus diuersarum creaturarum? nisi quoniam cum creata sunt, non apparebant iste infirmitates, sed in sua origine acceperunt ut in futuro haberent. Sed quid est quod ait: uidit Deus quod esset bonum, id est in ea bonitate placuit ut maneret, in qua placuit ut fieret quod fecit. Sequitur:

uERS. 26.---Faciamus hominem ad imaginem et similitudinem nostram. Quid est quod ait: Faciamus hominem ad imaginem nostram? nisi quia iam rationabilis  creatura condebatur, ut quodammodo cum consilio facere uideretur, et ut nobilitas eius ostenderetur. Ideo ait, Faciamus. Sed quare superius dictum est, dixitque Deus: Fiat; et hic ait, Faciamus hominem ad imaginem, et reliqua, pluraliter? Ut ostenderet, quia trinus est Deus in personis, et unus in deitatis natura [Z., in deitate natura]. Inde est quod in consequentibus dicitur: Et creauit Deus hominem ad imaginem suam, et reliqua. Homo quippe ad imaginem Dei dicitur, secundum quod animam habet inuisibilem et immortalem in sua natura. Sed si imago Dei est ipsa ratio anime, similitudo uero ipsius est eterna uita, quam daturus est omnibus electis, quando erit illud quod Ioannes ait: Similes ei erimus, et reliqua , non  equales facti Diuinitati, sed sociati eternitati. Aliter: si imago Dei est in interiori homine, similitudo in moribus: sed imaginem Dei omnes habent, similitudinem uero pauci. Illi enim specialiter similitudinem illius tenent, qui sunt imitatores eius et illud adimplent quod ait: Sancti estote, quia ego sanctus sum, et reliqua . Nam subditur, et presit piscibus maris, et cetera. Igitur si cuncta animantia et uolatilia ad hoc creata sunt ut homini subiecta essent, quid est quod multa noxia patitur a bestiis? Ecce uult abigere aues nonnullas, et non ualet superare bestias [cod. Z. om. bestias], et non potest, et etiam sepe pro fragilitate humana ab ipsis interimitur. Et licet omnibus dominari non queat, tamen nullatenus dominatur a bestiis [Z.,  nullatenus dominatur bestiis]. Sed quisquis ista proponit, attendit qualis factus est homo post peccatum; et non considerat qualis exstitit antequam peccaret. Conditus namque ad imaginem Dei, si persisteret in suo ordine, omnia ei subdita manerent. uerumtamen quia preuaricator factus est mandatorum Dei, quedam ei ad utilitatem concessa sunt, quedam uero in flagellum conuersa, iuxta quod ipse per prophetam ait: Ego Dominus faciens pacem, et creans malum . Creare uidetur Deus malum, quando homo a creaturis, que sibi subiecte esse debuerant, flagella patitur. Igitur si homo teneret ordinem suum, seruarent et bestie obedientiam suam, iuxta quod in beato Daniele ostenditur, cui leones subiecti etiam tempore famis fuerunt.

 uERS. 27.---Notandum [Z., Notandumque quod], quia quod homo ad imaginem Dei conditus sit, et bestiis preesse, in ipsa creatione sui et creaturarum ostensum est. Homo namque creatus est erectus ut celestia consideraret; bestie uero prone, ut ostenderent obedientiam suam. Creauit igitur Dei Filius [Z., Deus Filius] hominem ad imaginem suam, et creauit ad imaginem Patris, quia ipse est imago Dei Patris, ad cuius imaginem etiam conditus est homo. Secundum enim, prout iam dictum est, interiorem hominem [Z., in interiore homine], quia rationalis est, et animam habet in sua natura, et immortalis factus est. Unde Apostolus ait: uir non debet uelare caput [Z., caput suum], quia imago Dei est: mulier autem uelet  caput suum, quia imago est uiri . In quantum enim homo ad celestia tendit et diuina contemplatur, non debet uelare caput, id est, obstaculum peccati menti opponere. Si autem omiserit diuina meditari, et conuerterit ad terrena superflue, non iam uir, sed femina dicitur, et ideo uelet caput ut mulier, id est ponat obstaculum iustitie, ne dum licita cogitare ceperit, ad illicita prorumpat, et totum se ad exteriora diffundat, unde Deum offendat.

Masculum et feminam creauit eos. Cur dicitur feminam creatam esse, cum postmodum narratur formata, nisi quia per originem in uiro creauit eam, quia [Z., que] ex uiro formanda erat? Masculum autem unum et feminam imprimis creauit Deus unam,  non ut animalia et cetera plura, ut humanum genus ardore ad inuicem caritatis constringeret, quod se ex uno parente ortum [Z., ortum esse] meminisset. Unde mulierem ex uiri latere formauit, ut mutua illorum coniunctione terram esse implendam doceret.

uERS. 28.---Benedixitque illis dicens: Crescite, et multiplicamini, et replete terram, et subiicite eam. Hanc sententiam nonnulli historialiter sentiunt, quidam uero spiritaliter; sed melius, qui utroque modo. Sed sciendum, quoniam non est incredibile, secundum benedictionem Dei posse crescere et multiplicari eos per coitum, si obtemperantes fuissent preceptis diuinis, ita uero ut membra genitalia mouerentur natura, non aliqua instigante concupiscentia libidinis, ut tot uidelicet procrearentur ex eis  electi, quot eligendi sunt ex omnibus gentious ad instaurandum numerum angelorum, et nequaquam sibi succederent moriendo; sed completo numero electorum a corporali paradiso sine morte ad celestem transirent. Sed quibusdam hoc impossibile uidetur, ut membra potuissent moueri absque libidine, cum membra, inquiunt, concupiscentia mouentur. Sed attendant quia non solum in hominibus, sed etiam in bestiis irrationabilibus aliqua membra mouentur, et cetera immobilia permanent, que eis, si dicerentur, non crederent nisi cernerent. Sepe namque cutis animalis, muscis stimulata, mouetur sola, ut muscas excutiat, cetera membra immobilia perseuerant. Sic etiam et auris una mouetur, et cetera quiescunt; et multa alia que incredibilia forent  nisi uiderentur. Si itaque ista possunt fieri in membris irrationabilium, quanto magis ex benedictione Domini membra natura, non concupiscentia ad procreandum moueri quiuerant? Et sicuti in cultu ruris agitur ad segetes procreandas, ita Adam sine concupiscentia in illa muliere ualuit prolem procreare.

Salua historiali narratione, potest referri ad fecunditatem anime, crescite, id est, multiplicamini augmentando uirtutes, et replete terram, sub carnis uirtutibus fecunditate, et subiicite spiritui, et dominamini bestiis, hoc est, motibus, quos similes bestiis, per temperantiam [Z., habetis per intemperantiam]; qui si erumpunt in perniciosas delectationes,  similes sunt bestiis; si autem reguntur, omnino mansuescunt. Hinc Paulus ait: Qui autem sunt Christi, carnem suam crucifixerunt . Sed queritur in quam utilitatem dominationem accepit homo in pisces, et uolatilia, et cetera, uel ad quos usus? Non enim comederet si non peccasset, sed ad escam solum arborum sunt fructus in prima conditione concessi. Nisi forte dicendum est quia peccaturum presciebat eum Deus, et mortalem peccando futurum. Ideoque solatia primordialiter instituit, quibus suam fragilitatem possit tueri, seu alimentum ex his uel cetera necessaria.

uERS. 29, 30.---Dixitque Deus: Ecce dedi uobis omnem herbam, et uniuersa ligna, etc., usque, ut sint uobis in escam, et cunctis animantibus terre. Cur  enim herbe, et fructus lignorum dicuntur dati in escam cunctis animantibus terre, et uolatilibus, cum multe sint [Petr., sunt] bestie, et uolatilia, que carnes comedunt, et non aluntur frugibus terre, sicut sunt leones et cetera, nisi aut specialiter illa posita sunt que his pascuntur escis; aut etiamsi carnes comedunt, ex his aluntur, quia corpora eorum comedunt que his herbis aut frugibus pascuntur, sicuti serpentes, qui morantur in arenosis locis, sed mortes animantium sunt eis in escam.

uERS. 31.---uidit Deus cuncta fecit, et erant ualde bona. Cum enim superius multa creata sunt, et dictum est per singula, Et uidit Deus quod esset bonum, cur in fine dicitur, et erant ualde bona, nisi quia in suis speciebus diuisa bona sunt; iuncta autem  simul non solum bona, sed etiam in sua generalitate ualde bona sunt? uerbi gratia, laudas oculum in corpore per se, etc.; alia membra specialiter; coniuncta autem, ut sit unum corpus, non solum bona dicis, sed etiam ualde bona; et in tantum generalitas laudatur in corpore, ut etiamsi aliquod membrum inde precidatur, non solum est inutile, sed etiam fedat corpus. Seu ideo homine condito bene singulariter non dicitur, uidit Deus quod esset bonum, sicut de ceteris creaturis, sed post cuncta creata dictum est, et erant ualde bono, quia propter hominem creata sunt. Nam antea quasi singula erant bona; homine autem, propter quem condita sunt, creato, iam dicitur, ualde bona, quia omnia in decorem hominis creata sunt, homo uero in gloriam  et laudem conditoris sui factus est.




CAPUT II.

uERS. 1.---Igitur perfecti sunt celi et terra, et omnis ornatus eorum. Bene pluraliter celi ponuntur, quia, secundum auctoritatem Scripturarum, tres esse comprobantur: primum uidelicet ereum, a quo aues celi nominantur; secundum ethereum, uel sidereum, ubi luminaria continentur; tertium spiritale, quod proprium est angelorum, de quo Paulus apostolus ait: Scio hominem raptum usque ad tertium celum . Unde post pauca subdidit, raptum in paradisum. Quod enim premisit, tertium celum, hoc iterum iterauit, cum ait, in Paradisum.  Sed sciendum est quia ornatus celi spiritalis sunt angeli, archangeli, throni, etc.; ornatus uero etherei celi, sol, et luna, et stelle: ornatus autem erei celi nubes, uenti, pluuie, uolatilia diuersi generis. Terre namque ornatus est mare [Petr., ornatus in ere], iuga montium, subducta uallium, tensa [Z., densa] camporum, uicissitudines temporum, species fructuum, decursus aquarum, et cetera. Sequitur:

uERS. 2.---Compleuitque Deus die septimo opus suum quod fecerat, et requieuit die septimo, et cetera. Ideo iuxta historiam senario numero mundi creationem perfecit, quia ille numerus perfectus iuxta arithmetice discipline legitur rationem, ut ostenderet Deus omnia perfecta et ualde bona eum  condidisse. Ceterum altius requiritur quid est quod hic dicitur, requieuit, cum ipse in Euangelio ait: Pater meus usque modo operatur, et ego operor?  Sed de requie Dei trimoda [Petr., tribus modis] expositio a doctoribus ponitur. Primum quod hic ait, requieuit, id est a condendis nouarum creaturarum generibus cessauit, quia deinceps nichil noui creauit per originem. Sed tamen usque modo operatur regendo et ministrando creaturam suam, quam ex informi materia condiderat. Aliter: quod ait, requieuit, ideo dictum est quia futurum erat ut ipse, per quem facta sunt omnia, pro nostra redemptione ipso septimo die quiesceret [Z., requiesceret] in sepulcro. Seu translato genere locutionis potest referri ad membra capitis. Dicitur namque,  Deus requieuit, pro eo quod est, requiescere fecit, quia nimirum in ipso electi perfectam obtinent requiem post hanc uitam erumnosam, que per sex dies figuratur uelut in septimo die in requie celesti, que interim alia in uita suscipit animas electorum, donec tandem adueniat octaua dies future resurrectionis. Bene namque dictum est, requieuit Deus post ualde bona opera, ut ostenderet quia aliter electi non ualent pertingere ad septimam diem, ad requiem scilicet beatam, nisi post opera ualde bona. Mouet denique ad querendum qua ex causa sex diebus operari uoluit omnia opera sua, et septimo quiescere, nisi quia iste numerus magnum retinet mysterium. Si enim diuidatur in duo, id est in unum et sex, in uno signatur unitas diuinitatis, seu  unio [Z., unitas] caritatis; in sex uero perfectio bonorum operum, et in septimo eterna requies animarum. uoluit namque Deus idcirco opera sua sex diebus agere, et septimo requiescere, ostendens quod illi qui modo unitatem caritatis perfectionemque bonorum operum exhibent, peruenient ad requiem celestem, ut contemplentur unitatem diuine maiestatis, licet dicatur et altius. Senarius uero numerus primus opere et actu perfectus est, quia in sex diebus creauit Deus celum, et terram, et partibus suis impletur. Nam unus, duo, tres, fiunt sex. Significatur enim in requie diei septimi, quod Deus ante creationem mundi in seipso natura et potestate perfectus est, et eternaliter in seipso habet requiem;  creature uero actu ab ipso creationis accepto habent per ipsum in suis naturis perfectionem quamdam, quia unaqueque creatura creata est perfecta a Creatore, et requiem in operatione obedientie, et maxime rationabiles creature eo bono beate sunt ut in conditore suo requiescant. Sequitur:

uERS. 3.---Benedixitque diei septimo, et sanctificauit illum. Cur de die sabbato dicitur: Benedixit Deus diei septimo, et sanctificauit illum, dum de aliis diebus hoc non legitur eum dixisse? Ideo ut ostenderet sanctorum requiem post sex huius seculi etatum labores in eterno sabbato, et benedicta requie quieturos, sicut dicturus erit: uenite, benedicti Patris mei, et reliqua . Ideo et illa dies sine uespera legitur, quia ultima requies sanctorum  sempiterna erit. Et congrue quippe dicitur, sanctificauit et benedixit, quia sancti ex benedictione Domini eternam percipiunt requiem.

Sed, his prelibatis, notandum est quod operatio diuina quatuor modis distinguitur. Primo, quod in uerbi [Z., uerbo] Dei dispensatione omnia eterna sunt. Secundo, quod in materia informi, qui uiuit in eternum, creauit omnia simul. Tertio, quod per opera dierum sex uarias distinxit creaturas. Quarto, quod ex primordialibus seminibus non incognite nature oriuntur, sed note sepius, ne pereant, reformantur. Hactenus historiam succincte tetigimus, licet pauca intermixta sint que ad spiritalem pertinere uideantur sensum. Sed spiritalem intelligentiam pretermittimus causa breuitatis; quam si quis  cognoscere desiderat, librum Isidori legat ceterorumque doctorum campos percurrat, quia nimirum historia diuine legis non est sine mystica significatione conscripta, teste Paulo apostolo, qui ait: Lex enim figuram habet futurorum bonorum , non ipsam imaginem rerum. Et alibi: Hec omnia in figura contingebant illis . Quod etiam exponens exemplum huius historie, ubi dictum est: Propter hoc relinquet homo patrem, et matrem, et cetera, manifestauit inibi sacramentum esse, cum dicit: Sacramentum hoc magnum; ego autem dico in Christo et in Ecclesia . Sed historiam ueteris Testamenti atque prophetarum ita accipere debemus ut neque mysticam significationem in omnibus requiramus, neque etiam historialem, sed  partim mysticum sensum, partim etiam superficiem historie. Ubicunque enim historialis intelligentia ponitur, tantummodo propterea fit ut in ea contineatur spiritalis intellectus, sicut in uasis musicorum agitur. Ponuntur enim ibi ligna, ponuntur et chorde, ut his contineantur et suauiter sonare possint. Sic et historia ponitur, ut in connectendo spiritalem intelligentiam contineat. Sequitur:

uERS. 4.---Iste generationes celi et terre, quando create sunt in die quo fecit Dominus Deus celum et terram. Sequitur hic recapitulatio sex dierum operum Dei propter illos qui mundum ceternum dixerunt, et sine initio eum semper fuisse affirmant, ut ore conticescant atque penitus confundantur.  Sed requirendum est quid est quod hic ait, in die quo fecit celum et terram, cum superius sex diebus omnia opera sua distincte patrasse legitur, nisi quod rerum omnium origo simul creata est in substantia, que uarias restabat producenda formarum in species, iuxta quod scriptum est: Qui uiuit in eternum, creauit omnia simul . Potest et altius intelligi. Diem namque quo tempore primordialis creature posuit, sicut et Apostolus [Z., sicut dicit Ap.]: Ecce nunc dies salutis , diem totum tempus intelligi uoluit quo sancti in hac uita pro eterna salute laborant. Sequitur:

uERS. 5.---Et omne uirgultum agri, antequam oriretur in terra, omnemque herbam regionis, priusquam germinaret. Quomodo herba et uirentia agri  antequam exorirentur, condita sunt? Et si non erant exorta, quomodo erant facta [Petr., sexta], nisi quod causaliter et originaliter tunc condita sunt quando dictum est: Producat terra herbam uirentem? Tunc eam constat producendi accepisse uirtutem, et in ea uirtute tanquam in radicibus, ut ita dixerim, temporum facta erant, que tempora erant orienda. Et bene ait, omne uirgultum agri, et reliqua, ut celeritatem operis Dei insinuaret; id est antequam aliqui fructus ex terra crescendo orirentur aut germinarent, repente omnes campi et colles herbis erant et arboribus cooperti. Non enim pluerat Dominus super terram, et homo non erat qui operaretur terram. Cur de homine, qui iam sexta die factus fuerat, hoc recapitulatur, nisi quando fecit Deus  omne uirgultum agri, nondum pluerat et nondum homo factus erat?

uERS. 6.---Sed fons ascendebat e terra irrigans uniuersam superficiem terre. Hic merito queritur si fons irrigabat extensa camporum superficiemque uniuersam terrarum, cacumina montium non irrigabat [Z., irrigabantur]: et si iuga ac cacumina montium infundebat, ergo non fons, sed diluuium erat. Sed quod ait, fons ascendebat de terra, et reliqua, iuxta litteram tale est ac si dixisset: Nondum pluerat, sed fontes per uniuersam terram, siue in planitie camporum, siue [Z., siue in] uerticibus montium, suis quibusque locis erumpentes, regiones proprias irrigabant. Sed fontem more Scripturarum singulari numero pro plurali posuit propter unitatem  nature, eo quod omnes unam originem habent.

uERS. 7.---Formauit igitur Deus hominem de Iimo terre, et inspirauit in faciem eius spiraculum uite, et reliqua. Quid est enim quod hominem de limo terre formauit, et non de angelica creatura, nisi quia ideo uoluit de limo terre creare, ut semper humilitatem teneret, et non superbiret, puluerem se cineremque iuxta exemplum Abrahe conspiceret, et ageret gratias conditori suo eo quod de tam fragili materia conditum ad tantam gratiam crexit, ut, si subditus ei foret, regna cum angelis obtineret celorum? Et inspirauit in faciem eius, etc. Inspiratio Dei in faciem hominis conditio est anime rationalis. Sed in hoc quod ait, inspirauit in faciem  eius spiraculum uite, questio oritur: utrum Deus animam insufflando fecit, an eam quam fecerat, corpori dando potius insufflauit? Sed utrumque unum est, et nichil habet questionis; quoniam siue insufflando fecit animam siue creando, uel dando corpori insufflauit, tamen credendum est, quia spiraculum diuinum non est in animam uiuentem conuersum, sed operatum est animam uiuentem: et non habet anima participationem cum Diuinitate, nec de aliquo flatu suo, nec de seipso condidit, ut cogamur dicere naturam Dei esse mutabilem, sicut anima, que modo proficit, modo sapit, modo dissipit. Nam de seipso si animam fecisset Deus, nunquam uitiosa, aut mutabilis, uel misera potuisset esse. Etiam sciendum quia non est de elementis uisibilibus facta, quia si  esset, haberet aliquam communionem cum eis, uidelicet ex terra soliditatem, ex aqua humorem, ex ere flatum, ex igne calorem. Sed quoniam his omnibus caret, apparet eam inde non esse, que cum illis nil habere probatur; sed ex nichilo, sicut superius diximus, aut insufflando creauit, aut creando corpori insufflauit. Et factus est homo in animam uiuentem. Non enim spiritalem hominem debemus intelligere, qui factus est in animam uiuentem, sed adhuc animalem. Tunc enim spiritalis effectus est, quando in paradiso positus precepta perfectionis accepit. Itaque postquam peccauit, et emissus est de paradiso, in eo remansit ut esset animalis. Et ideo omnes qui de illo nascimur, prius animales efficimur, donec renati per fontem baptismatis assequamur  spiritalem Adam, id est Christum, per quem simus spiritales, iuxta quod Paulus apostolus ait: Non prius quod spiritale est, sed quod animale; deinde quod spiritale .

uERS. 8.---Plantauerat autem Dominus Deus paradisum uoluptatis, etc. Paradisus hortus, siue uoluptas, uel delicie interpretatur. Sciendum est quia quatuor modis in diuinis libris paradisus legitur. Est enim paradisus, de quo in hoc loco Moyses loquitur, qui tamen, in quo loco, quaue prouincia uel regione situs fuerit, soli Deo cognitum est, presertim cum toto [Z., in toto] orbe terrarum nusquam reperiri potest. Sed tamen, ut nonnulli autumant, in Oriente est positus; quia, inquiunt, opportunum erat ut locus pre ceteris amenissimus in excellentiori parte  mundi plantaretur. Unde nonnulli transtulerunt: In Eden contra Orientem. Dicitur et paradisus mundus propter ornatum suum, ut in Ezechiele, ubi Dominus de regno Assyriorum locutus est: Cedri non fuerunt altiores illo in paradiso Dei . Legitur etiam et paradisus spiritalis, in quem Paulus se raptum commemorat dicens: Scio raptum hominem in paradisum , id est in celestem amenitatem. Iuxta anagogen uero paradisus Ecclesia est. Unde Salomon in Cantico canticorum ait: Hortus conclusus soror mea, hortus conclusus, fons signatus, emissiones tue paradisus . Ait enim: Plantauerat autem Dominus Deus paradisum uoluptatis a principio. Nam quod ait, a principio,  nonnulli intelligi uolunt ab initio terre, id est ab Oriente. Sed quod dicit, a principio, id est ab exordio, siue ab initio celi et terre, sicuti Symmachus et Theodotion transtulerunt, intelligitur. Et ideo non Orientem, sed exordium, et initium significat. Unde intelligitur quod antequam celum et terram faceret Deus, paradisum condiderat. Lege librum Locorum beati Hieronymi. Legitur enim in Hebreo: Plantauerat autem Dominus Deus paradisum in Eden a principio. Eden delicie interpretatur. Bene dicit in Eden, id est, in loco deliciarum. Unde et quod hic dicitur uoluptatis, Symmachus paradisum florentem transtulit.

uERS. 9.---Produxitque Deus de humo omne lignum pulchrum uisu, et ad uescendum suaue. Quid est  ergo quod hic dicitur produxisse lignum pulchrum de humo, etc., cum supra legitur, Germinet terra herbam uirentem, et lignum pomiferum faciens, et reliqua? Sed sciendum est non propterea edictum [Z., dicitur] lignum pulchrum productum, ut nouum aliquid condiderit, sed ex his generibus que iam terra tertia die produxerat, exorta sunt postmodum, et ex illa uirtute quam antea terra acceperat, producta sunt. Et hic etiam recapitulatio est, sicuti et de homine superius. Sequitur: Lignum etiam uite in medio paradisi. Quidam tantum allegorice intelligi uolunt lignum uite diuinam sapientiam, de qua Salomon ait: Lignum uite est his qui apprehenderint eam; et qui tenuerit eam, beatus . Sed credendum est quia sicut petra percussa a Moyse  prebuit aquas, quanquam significaret Christum, historialiter uera petra fuit: ita et lignum uite, quamuis eumdem significat [Z., significet] Christum, tamen erat corporaliter euidentissime lignum; quod propterea lignum uite nuncupatur, quia si inde sumerent primi parentes, nec morbo, nec aliqua senectute deficerent, et si in obedientia permanerent, nec morerentur, sed propter obedientiam corpus eorum in spiritale conuerteretur, sicut sanctorum in resurrectione erit, et a terreno ad celestem transirent immortales paradisum. Denique in ceteris erat alimentum, in isto autem sacramentum, lignumque scientie boni et mali. Deus enim omnia bona fecit, nec aliquid mali in paradiso instituere potuit. Sed quare dicitur, lignum scientie boni et  mali, nisi propterea appellatur lignum scientie boni et mali, non quod illud lignum in sua natura rationabile exstitit, ut haberet scientiam boni uel mali, sed quia homo in eo experiri et scire potuerit [Z. potuit], quid interesset inter bonum obedientie, et malum inobedientie? Et ideo in paradiso lignum uite, et lignum scientie boni et mali creatum est, ut per illud potuisset immortalis esse, per hoc uero mortalis: ligno uite quasi medicina, ut incorruptibilis esset, utebatur; ligno autem scientie boni et mali quasi ueneno, ut moreretur.

uERS. 10.---Et fluuius egrediebatur de loco uoluptatis ad irrigandum paradisum, qui inde diuiditur in quatuor capita. Sciendum est quia nec per hoc paradisus  disus declaratur euidenter ubi sit, quasi per flumina inueniri possit locus ipsius. Qui sicuti nonnulli dicunt, et beatus Augustinus autumat, licet ab uno fonte Scriptura teste procedant, tamen subtus terra profluunt, et post longos tractus suis locis erumpunt et celantur interim amnes.

uERS. 11-12.---Nomen uni Phison, ipse est Ganges fluuius Indie, qui circuit omnem terram Euilat, ubi nascitur aurum, et aurum terre illius optimum est, ibique inuenitur bdellium et lapis onychinus. Bdellium nonnulli dicunt lignum esse pretiosissimum, alii uero lapidem pretiosum. Unde nonnulli pro bdellio et onychino carbunculum et lapidem prasinum transtulerunt. Interpretatur autem Phison inflatio iuxta historiam, quia uento tumente inflatur:  seu os pupille, quod melius est.

uERS. 13.---Nomen fluuio secundo Geon, ipse est et Nilus fluuius Aegypti, ipse est qui circuit omnem terram Aethiopie. Qui ab oriente fluens, a radicibus uidelicet Atlantis montis, sicut autumant, et ad septentrionem flexus, autumnalibus pluuiis auctus, plana Aegypti irrigat, usque dum in littore maris Rubri sub terra celatur, deinde irrumpens Aegyptum ad occidentem fluit. Interpretatur quippe tenebrosus, quia per Aethiopiam et Aegyptum currit; sed melius terre gratia, uel fertilitas, quia felices homines reddit, quod magis ad spiritalem intelligentiam pertinet.

uERS. 14.---Nomen uero fluminis tertii Tigris, ipse uadit contra Assyrios. Qui propter uelocitatem a  bestia nomen accepit, et interpretatur sagitta. Fluuius autem quartus, ipse est Euphrates, fluuius Mesopotamie; sed propterea terram quam circumit non nominat Scriptura, quia prope erat terre Iudeorum, et notus erat eis, et interpretatur ubertas. Hactenus historiam succincte descripsimus. Hinc uero breuiter, maxime propter interpretationes nominum, aliqua que ad spiritalem significationem pertinent, inserere nitimur, licet contra morem nostre descriptionis conemur.

Fluuius qui egrediebatur de paradiso significat Dominum ac Redemptorem nostrum, de paterno fonte procedentem, a quo origo est omnium creaturarum. De quo per Psalmistam dicitur: Apud te est fons uite; et de quo Propheta ait: Dominus Deus  noster fluuius gloriosus [Z., gloriosus est], exsiliens in terram sitientem. A quo procedunt quatuor flumina que irrigant paradisum. Quatuor ista flumina quatuor significant Euangelia, que habent originem ab ipso Domino Iesu Christo, quibus irrigat Ecclesiam suam, que per paradisum figuratur, sicut paulo superius prelibauimus, ubi paradisum tripliciter inseruimus. Unde et interpretationes eorum nominum sacris Euangeliis congruunt. Phison, qui interpretatur os pupiile, significat Euangelium Ioannis; os enim ad locutionem pertinet, pupilla ad uisum; quia quod ipse per attributam sibi gratiam per oculum mentis de diuinitate Saluatoris pre ceteris altius intellexit, loquendo cructauit dicens: In  principio erat uerbum, et reliqua. Qui circuit omnem terram Euilat, id est terram orientalem, quia ibi maxime legitur de excellentia Diuinitatis ipsius, qui Oriens uocatur, propheta attestante, qui ait: Ecce uir, Oriens nomen eius . Ubi nascitur aurum, etc., quia ibi pre ceteris sensus refulget spiritalis sapientie. Aurum namque sapientiam significat, Salomone attestante, qui ait: Thesaurus desiderabilis requiescit in ore sapientis . Ibique inuenitur bdellium. Bdellium, si ad lignum refertur, significat mysterium crucis, quod in hoc Euangelio plenissime declaratur. Si autem ad lapidem, qui alio nomine carbunculus uocatur, significat Diuinitatis excellentiam. Et lapis onychinus, qui in quibusdam codicibus prasinus inuenitur, significat  humanitatem Saluatoris, que inibi euidenter declaratur, de qua plenissime in hoc legitur Euangelio. Geon uero, qui interpretatur terre gratia, prefigurat Euangelium Matthei, quia ibidem continetur qualiter Dominus sua gratia, nullis nostris meritis exigentibus, terram carnis nostre assumere dignatus est, de qua et Isaias ad Iudeos loquitur dicens: Interficiet te Dominus Deus tuus, et seruos suos uocabit nomine alio, in quo, qui benedicetur super terram, benedicetur in Deo, amen, et qui iurat in terra, iurat in Deo amen .

Tigris, qui uadit contra Assyrios, quem sagittam interpretari dicunt, significat Euangelium Marci, qui ueloci et breui sermone comprehendit Euangelium suum. Qui bene contra Assyrios, qui feroces,  et captiuantes, uel quasi demones interpretantur, ire dicitur, quia contra ereas potestates, que genus humanum captiuare non cessant, disputat. Euphrates fluuius Mesopotamie, qui interpretatur ubertas, significat Euangelium Luce, quod in magna prolixitate conscriptum est, in quo non solum Christi natiuitas, uerum etiam sui precursoris tenetur ascripta, et multe parabole inibi leguntur que in aliis non habentur.

Nonnulli etiam moraliter hec quatuor flumina quatuor uirtutes principales significare uoluerunt, uidelicet prudentiam, fortitudinem, temperantiam, iustitiam. Per Phison intelligitur prudentia. Prudentia ergo significat ipsam contemplationem ueritatis, ab omni ore humano alienam, quia est ineffabilis.  Unde Phison oris mutatio interpretatur, quam si eloqui uelis, parturis eam potius quam paris [Z., parias], quia ibi audiuit Paulus ineffabilia uerba, que non licet homini loqui . Et ideo Euilat interpretatur parturiens, siue labor, quam circuit; quia cum labore per prudentiam magis parturis ipsam contemplationem ueritatis quam parias quia pleniter nullus eam comprehendere ualet. Ibi nascitur aurum, disciplina uidelicet uiuendi, quoniam [Z., que] aliena est, atque decocta nitescit ab omni sorde, uelut aurum purum. Ibi inuenitur bdellium, qui alio nomine carbunculus inscribitur. Significat uero ueritatem, quam nulla falsitas uincit, sicut carbunculi fulgur nullis tenebris noctis superatur. Et lapis onychinus,  qui alio nomine prasinus [Z., prasius] inuenitur, significat uitam eternam sua uiriditate propter uigorem uite, quia non arescit. Geon, qui circuit omnem terram Aethiopum calidam feruentemque significat [Z., figurat] fortitudinem calore actionis alacrem atque impigram, que superat omnem segnitiem, et peruenit ad feruorem dilectionis. Tertius Tigris uadit contra Assyrios, et significat temperantiam, que resistit libidini, et uoluptuosas frenat concupiscentias, quibus immundi spiritus, qui significantur per Assyrios, qui interpretantur feroces, uel quasi demones, decipere miseros satagunt, sed hac uirtute superantur. Quartus Euphrates non est dictus quo uadat, aut quam terram circumeat. Significat autem iustitiam, que ad uniuersas anime pertinet  partes; quia ipse ordo, et equitas anime est, qua sibi tria ista concorditer copulantur, et in ista tota copulatione atque ordinatione iustitia est. Sed notandum est quia philosophi et nonnulli doctores secundum ethicam disciplinam supradictas uirtutes ita ordinant: prudentiam, iustitiam, fortitudinem, et temperantiam. Prudentia, inquiunt, in agnitionem ueritatis inducit hominem; iustitia dilectionem Dei et proximi seruat; fortitudo uincit aduersa, mortemque contemnit; temperantia uitiosas uoluptates reprimit, et omnia moderatur. He sunt quatuor uirtutes principales, que mores ornant, merita prebent, diabolum uincunt, celum aperiunt. Prima intelligit, secunda diligit, tertia uictoriam dat, quarta modum imponit. Quisquis enim quatuor Euangeliis instructus  fuerit, et his quatuor uirtutibus cor infusum habuerit, ab omni carnalium tentationum estu temperatur, et habitabit inter ligna paradisi, uidelicet sancte Ecclesie, et percipiet fructus lignorum atque perueniet ad lignum uite. Ligna paradisi fructifera, utiles discipline uel sancti sunt; lignorum fructus, mores uel opera sunt ipsorum; lignum uite ipsa bonorum omnium mater sapientia est, de qua Salomon ait: Lignum uite est his qui apprehenderint eam; et qui tenuerit eam, beatus . uel ipse Sanctus sanctorum Christus, ad quem quisquis [Petr., si quisque] porrexerit manum, uiuet in eternum. Sequitur:

uERS. 15.---Tulit ergo Dominus Deus hominem, et posuit eum in paradiso uoluptatis. Hic enim ostenditur  quia extra paradisum conditus est. Quidam enim dixerunt quod in Hebron [Petr., quod Hebron] conditus sit, ubi et sepultus iacet, et subito illuc positus. Hoc historia diuine legis non narrat. Ut operaretur et custodiret illum. Quid operaretur, cum nondum erat laboris defectio? uel quid custodiret, cum nullus erat aggressor uel predo? An propter bestias dicit? Minime. Quia bestie nociue non fuerunt, nisi post peccatum. Sed quod ait, ut operaretur et custodiret illum, non pertinet ad seruilem laborem, sed ad exercitium iucunditatis, et honestam animi uoluptatem, sicut potentes, cum nullis indigent, propter iucunditatem tamen laboribus se exercent. Seu etiam propterea dictum est, ut operaretur,  et custodiret illum, id est, operaretur precepta iustitie, et perseueraret in mandato, et custodiret semetipsum, ne perderet paradisum. Dicunt et aliter: Tulit ergo Deus hominem, et posuit eum in paradiso, ut operaretur et custodiret illum, id est ut ipsum hominem Deus operaretur, et custodiret illum; operaretur, ut iustus esset; et custodiret, ut tutus esset; sicut terra operari dicitur ab hominibus non creando, sed exercendo, ut fructum ferat, quem sensum nonnulli reprehendere uoluerunt, quia, inquiunt, si eum custodiret, non peccaret. Sequitur:

uERS. 16.---Precepitque ei dicens: Ex omni ligno paradisi comede, etc. Queritur quomodo loquebatur Ade Deus? Aut per celestem substantiam, quomodo  nunc loquitur angelis; aut per corporalem speciem, id est ex ere celesti sumpta imagine, sicut olim patriarchis; aut inspirando in mente, quomodo prophetis, sicut scriptum est: Dixit mihi, qui loquebatur in me? Sed sciendum est quia prius, antequam peccaret, loquebatur ei per celestem substantiam, sicut angelis; postquam uero peccauit, per subiectam creaturam, id est per angelum.

uERS. 17.---In quacunque die comederitis ex eo, morte moriemini. Queritur de qua morte dicatur, utrum de morte corporis, an de morte anime, an de morte gehenne? Sed sciendum est quia de utraque morte sentiendum est, anime uidelicet et corporis. Anime mors est, dum propter peccatum quodlibet  Deus deseritur [Z., eum Deus deserit], qui est uita eius. Mors corporis est, dum propter necessitatem quamlibet corpus deseritur ab anima. Quia sicut Deus est uita anime, ita anima est uita corporis, quam mortem corporis peccando promeruerunt, quoniam immortales forent si non peccassent; et licet non statim fuissent mortui, sed post longum tempus, tamen quia iam spes immortalitatis amissa erat, futura mors presens dicta est, quoniam hec cepit in spe haberi. Unde Symmachus transtulit, mortales eritis. Et hanc duplam hominis mortem Christus sua simpla morte destruxit. Nam sola carne mortuus est ad tempus, anima uero nunquam, quoniam nunquam peccauit. Possumus etiam mortem gehenne intelligere, qua nunc cruciatur anima priuata societate  sanctorum, que post iudicium recepto corpore pariter penam sustinebit. Unde nonnulli, auctoritate Scripturarum fulciti, quatuor mortes ostendunt: prima mors est, inquiunt, anime, que deserit suum creatorem. Cum enim deserit, peccat. Hinc Dominus in Euangelio ait: Dimitte mortuos sepelire mortuos suos . Hec namque sententia duas mortes, anime uidelicet et corporis ostendit. Tertia est solius anime, quam, dum ex hoc corpore [Z., que, dum a corp.] exierit, patitur, quam sustinebat diues in inferno, qui guttam aque petiit. Quarta, cum anima in futuro receperit corpus suum, et in ignem mittetur, quando Dominus dicturus est: Ite in ignem eternum . Quando quippe peccauit  Adam, est mortuus in anima. Hec prima precessit desertio Dei, tres postea secute sunt mortes.

uERS. 18.---Dixit quoque Deus: Non est bonum esse hominem solum. Faciamus ei adiutorem similem sui. Hic enim ostenditur quia uxor propter solatium et adiutorium creata est uiro, et ideo solatium ei prebere debet atque subdita esse [Z., ideo ut solatium ei preberet, atque subdita esset], teste Apostolo: Mulier sui corporis potestatem non habet [Z., habeat], sed uir. Sed requirendum uidetur quare Adam mundi dominus legem acceperit. Ideo, ne se extolleret dominio, sed in obseruatione mandati sciret se subiectum esse Conditori.

uERS. 19.---Formatis igitur de humo cunctis animantibus terre, adduxit ea ad Adam. Sciendum  est non circuitu locali adducens, sicut aucupes et uenatores, sed occulto nutu sue potentie uoluit ut uenirent, ut uideret quid uocaret ea. uideret, id est discerneret et intelligeret quid uocaret ea.

uERS. 20.---Appellauitque Adam nominibus suis cuncta animantia, et reliqua. Hic enim iuxta litteram ostenditur quanta [Z., in quanta] dignitate homo pecoribus et animalibus irrationabilibus antecellit, qui intellectu suo cuncta distinguere et nominatim discernere potuit, et secundum qualitates, mores et iras bestiarum nomina imposuit; cui hanc dignitatem Dominus ideo conferre uoluit, ut intelligeret seipsum et quanto melior esset animantibus, tanto suum auctorem potius diligeret [Z., addit: quo se meliorem aliis uiuentibus intelligeret]. Adam uero  non inueniebatur adiutor similis eius, id est, quia inter omnia animantia nullum rationale inueniebatur nisi ille solus. Adam interpretatur homo, siue terrenus, siue terra rubra, ex terra enim facta est caro, et humus hominis faciendi materies fuit. Nam spiritaliter quod terra rubra dicitur, significat Christum ex eius semine carnem suscepturum, qui ab Apostolo secundus Adam dicitur, cuius caro proprio sanguine in passione erat rubricanda [Z., rubicunda], iuxta quod Isaias interrogat dicens: Quare ergo rubrum est indumentum tuum? et reliqua. 

uERS. 21.---Immisit ergo Dominus soporem in Adam, et reliqua. Quid est quod dicitur: Immisit soporem, ut mulierem formaret? Nunquid non poterat Deus uigilanti costam educere feminamque formare?  An forte ne doleret latus, quando costa detracta est, propter hoc oportebat ut ille dormiret? Quis est qui sic dormiat, ut ossa non euigilanti euellantur? An quia Deus euellebat, propterea homo non sentiebat? Poterat ergo uigilanti sine dolore euellere, qui poterat dormienti. Sed causa mysterii actum est. Ideo mulier non de terra plasmata est sicut uir, sed de latere uiri dormientis, quia futurum erat ut Christus propter Ecclesiam in cruce dormiret, ex cuius latere fons salutis nostre emanaret et formaretur Ecclesia. Et repleuit carnem pro ea. Quid hoc est, nisi quia Christus posuit carnem suam in passione pro Ecclesia? Unde enim Adam infirmatus est, inde mulier fortis effecta [Z., effecta est]; quia  per hoc quod Christus infirmari dignatus est in passione, inde Ecclesia corroborata est.

uERS. 22, 23, etc.---Et edificauit Dominus Deus costam quam tulerat de Adam in mulierem, et reliqua, usque quo ait: et uocabitur uirago, quoniam de uiro sumpta est. Quomodo hic feminam edificatam dicit, qui superius ab omni opere suo requieuit? Non enim hic creauit in materia, sed expressit in forma. Dixitque Adam: Hoc nunc os ex ossibus meis, et reliqua. uocauit ergo uxorem suam uir tanquam potior inferiorem, et dixit: Hoc os ex ossibus meis, etc. Os de ossibus meis fortassis propter fortitudinem, et caro de carne propter temperantiam. He namque due uirtutes ad inferiorem anime partem, quam prudentia rationalis regit, docentur pertinere allegorice.  Hec uocabitur uirago. In quibusdam codicibus inuenitur, hec uocabitur mulier. Non enim uidetur in Greco et in Latino resonare cur mulier appelletur, quia ex uiro sumpta sit; sed etymologia in Hebreo sermone seruatur [Z., seruetur]: uir quippe uocatur Is et mulier Issa. Recte igitur ab Is appellata est mulier Issa. Et hoc est quod hic ait, hec uocabitur uirago, quoniam de uiro sumpta est.

uERS. 24.---Quamobrem relinquet homo patrem suum, et matrem suam, et adherebit uxori sue, et reliqua. Hic primum Adam prophetauit de Christo et Ecclesia. Quod exemplum [Z. om. exemplum] exponens Paulus apostolus ait: Mysterium hoc magnum est; ego autem dico in Christo et Ecclesia . Quod si quis spiritaliter nosse desiderat, Augustini  et Isidori dicta strenue legat. Bene ait, in carne una, hoc est in una uoluntate et consensu, seu quia ex duobus una caro procreatur in prole.

uERS. 25.---Erant autem uterque nudi [Z., nudus], Adam scilicet et uxor eius, et non erubescebant. Non quod eis sua nuditas esset incognita, sed turpis nuditas nondum erat, quia nondum libido membra illa mouebat ad concupiscendum. Si enim non peccarent, non erubescerent, quod in paruulis fieri uidemus, qui antequam tempus libidinis et motus fragilitatis adueniat, non erubescunt ex nuditate. Et idcirco erant nudi, ut dictum est, sed non erubescebant, quia non uidebant aliam legem in membris suis repugnantem legi mentis sue, et captiuos eos ducentem in lege peccati . Nihil enim putabant  uelandum, quia nichil sentiebant refrenandum. Sed post peccatum erubescebant, quia propter inobedientiam caro quodammodo uerecundie testimonium perhibebat, et peccando promeruerunt ut eis rebellis esset.




CAPUT III.

uERS. 1.---Sed et serpens erat callidior cunctis animantibus, et cetera. Non ut serpens aliquam astutiam aut sapientiam haberet, sed propter astutiam diabolus intelligitur, qui per illum agebat dolum. Nam Aquila et Theodotion interpretati sunt, nequam et uersipellem; ut per hoc magis uersutia et calliditas quam sapientia demonstraretur. Quia  quamuis preuaricator angelus per superbiam fuisset deiectus de celestibus, natura tamen excellentior et callidior est omnibus animantibus; quia si dignitatem amisit, subtilitatem non perdidit. Elegitque sibi diabolus animal nature sue aptum, tortuosum, lubricum, per quod [Petr., quem] loqueretur, ut per hoc sua dolositas et tortuositas designaretur. uerum ipse serpens loqui non poterat, quia hoc a Creatore non acceperat. Assumpsit illum diabolus, utens eo uelut organo, per quem articulatum sonum emitteret ad perpetrandam malitiam suam. Per illum quippe uerba faciebat. Sed ille nesciebat nature rationalis [Petr., rationis] expers, sicut demoniacus et mente captus loquitur que [Petr., quia] nescit, sed tantum per eum non quantum uoluit, sed quantum a Creatore  concessum est, peregit. Unde nonnulli querunt si non intellexit, non sensit serpens, quomodo audiunt uerba marsorum incantantium, ut ad eorum incantationes de cauernis egrediantur? Quibus respondendum est: Licet intellectum non habeant, tamen sensibus corporis nullatenus carent. Habent enim uisum, auditum, odoratum, gustum et tactum. Et ideo quamuis audiant uerba marsorum, nequaquam tamen intelligunt. Non enim obediunt intelligendo, sed ut de antris ad incantationes exeant, permittente Deo, coguntur a diabolo. Sequitur: Qui dixit ad mulierem: Cur precepit uobis Deus ne comederetis de omni ligno paradisi? Idcirco ad mulierem loquitur, quia uidit quod mulierem seducere posset, et non uirum; seu quia uirum tantum ad similitudinem  Dei conditum putauit et non illam. Hic mouet aliquos cur tentari Deus hominem permisit, quem consentire presciebat, nisi quia magne laudis homo non esset, si ita condidisset eum ut malum facere non potuisset, sed foret tanquam animal. Sed condidit in proprio arbitrio, ut, si fortiter perseueraret in preceptis, remuneraretur; sin autem consentiendo corrueret, damnaretur, sicuti actum est. Nam et hodie sine intermissione per uniuersum genus humanum ex insidiis diaboli homines tentantur, ut ex eo uirtus tentati probetur, et palma non consentientis gloriosior appareat.

uERS. 2, 3.---Cui respondit mulier: De fructu lignorum que sunt in paradiso uescimur, et reliqua. Cur mulier ad interrogata serpenti [Z., serpentis]  respondit? Ut preuaricatio eius esset inexcusabilis, cum nullo modo dicere potuit se oblitam esse mandati, quod serpenti prodidit.

uERS. 4, 5.---Dixit autem serpens ad mulierem: Nequaquam morte moriemini. Scit enim Deus quod in quacunque die comederitis ex eo, aperientur oculi uestri, et eritis sicut dii, scientes bonum et malum. Ac si dixisset: Non est ita ut dicitis. Inuidit itaque uobis Deus suam gloriam, et dignitatem, propterea uobis ista precepit. Scit enim quia, si comederitis, similes ei eritis, scientes bonum et malum. Melius consilium dabo: Comedite, et aperientur oculi uestri, et reliqua. Magna promittit, ut facilius decipiat. Ait enim: et aperientur oculi uestri. Ad hoc persuasit ut  sub Deo esse nollent, sicut ipse esse contempsit. Libet inquirere quare diabolus tam infestus exstitit hominum saluti? uidelicet propter odium in Creatorem, et inuidiam in hominem, et desperationem sue salutis. Sequitur:

uERS. 6.---uidit igitur mulier quod bonum esset lignum ad uescendum, et reliqua. Cur mulier considerauit lignum post serpentis persuasionem? Ut exploraret si quid in eo mortiferum esset, et dum nichil in eo tale aspectu reperit, confidentius gustauit. Tulit de fructu illius, et comedit deditque uiro suo. Ideo uir consensit femine, ut nonnulli dicunt, quia forte illam mortuam non uidit ex cibo. Et potuit fieri ut putauerint alicuius significationis causa dixisse Creatorem: Si manducaueritis ex eo, morte  moriemini, et ideo comederunt.

uERS. 7.---Qui comedit, et aperti sunt oculi amborum. Ad quid aperti sunt? Nunquid antea ceci erant? Minime. Sed aperti sunt non ad uidendum, sed ad discernendum inter bonum quod amiserant, et malum ad quod ceciderant. Seu etiam aperti sunt oculi eorum ad inuicem concupiscendum, quod etiam ad penam mox post peccatum euenit. Culpa quippe oculos concupiscentie aperuit, quos innocentia clausos tenebat. Hic enim ostenditur qualiter diabolus contra primum hominem in tribus tentationibus se erexit; quia hunc uidelicet gula, uana gloria, auaritia, tentauit, sed tentando prostrauit. Ex gula tentauit, cum cibum ligni [Z., lignum] uetitum ostendit, atque ad comedendum suasit, cum ait: Comedite.  Ex uana autem gloria tentauit, cum dixit: Eritis sicut dii. Et ex auaritia tentauit, cum subiunxit, scientes bonum et malum. Auaritia non solum pecunie est, sed etiam altitudinis. In hoc diabolus ad-superbiam traxit, quod eum ad auaritiam sublimitatis excitauit. Unde postea secundum Adam, Dominum uidelicet ac Redemptorem nostrum, his tentationibus aggredi conatus est, sed eisdem modis deuictus succubuit. Nos etiam quotidie his tribus suggestionibus pulsamur: suggestione, delectatione, consensu; et cum tentamur, plerumque in delectationem, aut etiam in consensum, sicuti parentes nostri, labimur, quia de carnis peccato propagati in nobis ipsis gerimus, unde certamina tentationum toleramus. Sed ideo, ut dictum est, Dominus tentari  uoluit iuxta fidem Euangeliorum, ut nostras tentationes suis tentationibus deuinceret, et ipsum quoque hostem humani generis a fastu sue superbie prostraret. Denique hic notandum est quia ante preuaricationem hominis, priusquam se morti manciparet, non erat inimico potestas, ad [Petr., se ad] interiora hominis accedere, et cogitationes aduersas inserere. Sed postquam eum per serpentem circumuenit, potestatem in eum accepit ut interius pulsaret. Nam iuxta metaphoram, potest callidus serpens hereticorum astutiam designare, qui illicita curiositate secreta Dei, que a nostris sensibus sunt remota, tangenda suadent, tanquam serpens, qui dicebat: Cur precepit Deus scientiam habere latentem?  Noua semper inquirere, et boni malique scientiam penetrare debetis.

Cumque cognouissent se esse nudos, consuerunt folia ficus, et fecerunt sibi perizomata, uel subcinctoria, uel campestria, sicut alia translatio dicit. Cognouerunt se nudos, a gratia scilicet, qua illis fiebat ut nuditas corporis nulla eorum mentem lege peccati repugnantem confunderet. Consuerunt folia ficus, utique inobedientia sue carnis confusi. Bene itaque ex foliis ficus se tegunt [Z., tenuerunt]; folia ficus quippe designant pruritum carnis, quo iam urebantur post peccatum. Amiserunt enim gloriam simplicis castitatis [Z., simplicitatis et cast.], et ideo ad duplicem libidinis pruriginem confugerunt, id est, quia estum ardoris quem patiebantur in mente,  ex foliis fici, ex quibus probatur ardor excitari in corpore, tegendo duplicauerunt. Tradunt namque si uirgulta, seu folia ficus quis inciderit, quod liquor quasi lac emanat in modum uirus, hominis etiam incendit cutem atque urit humanam. Et ideo, inquiunt, significant pruriginem et ardorem libidinis. Unde estimant quod ex hac arbore uetitum pomum attigerunt. Possunt etiam, iuxta nonnullos, folia ficus amara amaritudinem uindicte significare. Spiritaliter foliis ficus se contegunt, qui seculum asperum amplectuntur, qui prurigine uoluptatis carnalis utuntur, quique decepti heretica prauitate, et gratia Christi nudati, tegumenta mendaciorum tanquam folia ficus colligunt, facientes succinctoria prauitatis, cum de Domino uel Ecclesia mentiuntur.  Sequitur:

uERS. 8.---Et cum audissent uocem Domini Dei deambulantis in paradiso ad auram, et reliqua. Quid est enim quod post peccatum hominis in paradiso Dominus non stare, sed ambulasse [Z., ambulare] dicitur, nisi quod irruente culpa se a corde hominis recessisse ostendebat? Etiam per hoc instabilem eiectionem eorum de paradiso ad mortalitatem demonstrabat. Tropice uero deambulat Deus illis, et non stat, qui stabiles in eius preceptis non perseuerant. Unde consequenter adiunctum est ad auram post meridiem. Solet enim sacra Scriptura per statum temporis merita causarum distinguere. Bene enim ad auram post meridiem, quia ardor caritatis abundante iniquitate in eis refriguerat, et lux feruentior  ueritatis abscesserat, appropinquantibus uidelicet tenebris errorum, et peccatricem animam iam culpe sue frigore constringebant, et sub peccati umbra, quasi sub frigore aure torpebat; sicut de eodem peccante homine scriptum est quia secutus est umbram. Ecce hic ostenditur quod Adam meridie transgressionis mortem huic mundo intulit. Unde Dominus hora sexta pro mundi uita crucifixus est, hoc est, recessuro a centro mundi sole, quando et latroni ait: Hodie mecum eris in paradiso . Rationis igitur, imo diuine pietatis ordo poscebat, ut eodem temporis articulo quo tunc Ade peccanti obcluserat, nunc latroni Dominus penitenti ianuam paradisi reseraret, et qua  hora primus Adam peccando huic mundo mortem inuexerat, eadem hora secundus Adam mortem moriendo destrueret.

Sed queritur quare Dominus hominis peccatum per seipsum expiare uoluit, et non per angelum? Ideo, quia non sufficiebat unius angeli meritum ad redemptionem totius humani generis. Nec tantum sceleris incurrisset diabolus in nece angeli, quantum incurrit in nece Creatoris. Abscondit se Adam, et uxor eius in medio ligni paradisi. Iuxta litteram, pre nimio pudore uel timore hoc fecerunt. Sed quid est quod post meridiem, nisi quia post lucem paradisi ac felicitatis in huius seculi caliginosa miseria se absconderunt? [Z., paradisiace felicitatis huius sec. se absc.] Spiritaliter uero in medio ligni paradisi se  abscondit, qui auersus a preceptis Creatoris in erroris sui atque arbitrii uoluptatibus uiuit.

uERS. 9.---uocauitque Dominus Deus Adam, et dixit ei: Ubi es? et reliqua. Nunquidnam diuina potentia nesciebat post culpam seruus ad que latibula fugerat? Sed quia uidit in culpam lapsum iam sub peccato, uelut ab oculis ueritatis absconditum; quia tenebras erroris eius non approbat, quasi ubi sit peccator, ignorat. Eumque et uocat et requirit, dicens: Adam, ubi es? Per hoc quod uocat, signum dat quod ad penitentiam reuocat. Per hoc uero quod requirit, aperte insinuat quia peccatores iure damnandos non ignorat. Et ideo illum increpando admonere uoluit, ut attenderet ubi esset et unde cecidisset. Ait enim: Ubi es? ac si aperte diceret: uide  a quanta dignitate ad quod malum corruisti? Increpauit ergo Adam Dominus deambulans, ut dictum est, ut cecis mentibus nequitiam suam non clausis sermonibus, sed etiam rebus aperiret, quatenus peccator homo uerbis malum quod gesserat audiret; et per ambulationem amisso eternitatis statu, mutabilitatis sue inconstantiam cerneret, et per auram feruore caritatis expulso, torporem suum animaduerteret, et per declinationem solis, quod ad tenebras appropinquaret, agnosceret. Sed notandum est quia si [Z., om. si] prius cum illis loquebatur, fortassis sicut angelis, nunc iam per subiectam creaturam apparuisse eis credendum est. Neque enim Adam post culpam Deum in substantia diuinitatis uidere potuit, sed increpationis uerba per angelum audiuit.  Sed sciendum est quia uocauit, sed non statim eiecit. Hic itaque figuraliter ostenditur quia quicunque a fide uel bonis operibus ad mendacia sua et desideria labitur, non debet desperare, licet immensitate criminum sit oppressus. Non despicit Deus peccatores, sed adhuc ut redeant per penitentiam, uocat, qui non uult mortem peccatoris, sed ut conuertatur et uiuat . Et ideo non desperandum, dum ipsi [Z., desperandum. Ipsi, etc.] impii, qui mortem intulerunt, ad spem indulgentie prouocantur.

uERS. 10.---Qui ait: uocem tuam audiui in paradiso, et timui, eo quod nudus essem, et abscondi me. Miserrimo genere respondit, quasi ideo possit displicere nudus, sicut eum fecerat. Ante peccatum  enim nuditatem suam non aduertebat, quia eius intentio in supernis erat. Nam quod se a Dei presentia abscondi posse putabat, ei de insipientia pena peccati accidit, eum latere uelle quem latere nichil potest.

uERS. 11.---Cui dixit Deus: Quis enim indicauit tibi quod nudus esses? etc. Ideo sic peccatum illius examinare uoluit, ut culpam suam respiceret, et confitendo cognosceret quam longe a Conditoris sui facie abesset. Sed adhibere sibimet utrique [Z., utique] defensionis solatium quam confessionis elegerunt. Unde et sequitur:

uERS. 12.---Dixitque Adam: Mulier quam dedisti sociam, dedit mihi de ligno, et comedi. Heu, ubi peccatum finem habere debuit, ibi augmentum cepit!  Non enim culpam ad se retulit, sed quodam modo ad mulierem, quam Dominus dederat, et reatum suum oblique in Auctorem redegit [Z., rediit], qui ei talem sociam dederat, unde occasio peccati esset. Unde nunc quoque humani generis rami ex hac adhuc radice amaritudinem trahunt, et cum de uitio suo quisque arguitur, sub defensionum umbra, quasi sub quedam se arborum folia abscondit. In qua uidelicet occultatione non se Domino, sed Dominum abscondit sibi.

uERS. 13.---Et dixit Dominus ad mulierem: Quare hoc fecisti? Que respondens ait: Serpens decepit me. Similiter et mulier culpam oblique ad Creatorem retorquere uoluit, eo quod illic intrare serpentem permisisset. Ecce! Qui ore diaboli fallentis  audierant: Eritis sicut dii, peccatum excusant; et quando Deo similes esse in diuinitate nequiuerunt, ad erroris sui cumulum, Deum sibi similem facere in culpa conati sunt. Sic ergo, ut iam superius descripsimus, dum defendere peccatum suum moliuntur, uir per mulierem, mulier per serpentem, auferunt, quod humilitatis confessione delere poterant. Unde nunc usque in usu peccantium agitur, ut culpa cum arguitur, defendatur, et unde finiri debuit, reatus inde cumuletur [Z., peccatum trahitur, ut culpa, dum agitur, defendatur, et unde finiri debuit, reatus inde cumuletur]. Hic notandum est quod omne peccatum quatuor modis perpetratur in corde, quatuor etiam modis consummatur in opere. In corde namque suggestione, delectatione, consensu,  et defensionis audacia perpetratur, sicut hic demonstratur. Fit enim suggestio per aduersarium, delectatio per carnem, consensus per spiritum, defensionis audacia per elationem. Culpa enim, que terrere mentem debuit, extollit, et deiiciendo eleuat, sed grauius eleuando supplantat. Unde et illam primi hominis rectitudinem diabolus his quatuor ictibus fregit. Nam serpens suasit, Eua delectata est, Adam consensit, qui etiam requisitus confiteri culpam per audaciam noluit. Hoc uerum in humano genere quotidie agitur, quod actum in primo parente non ignoratur. Serpens suadet, quia occultus hostis mala cordibus hominum latenter suggerit. Eua delectata est, quia carnalis sensus ad  uerba serpentis mox delectationi substernit. Adam uero assensum prebuit, quia dum caro in delectationem rapitur, etiam a sua rectitudine spiritus infirmatus inclinatur. Et requisitus Adam confiteri culpam noluit, quia uidelicet spiritus quo peccando a ueritate disiungitur, eo in ruine sue audacia nequius obduratur. Iisdem etiam quatuor modis peccatum consummatur in opere: prius enim latens culpa agitur; postmodum uero etiam ante oculos hominum sine confusione reatus aperitur: dehinc et in consuetudinem ducitur; ad extremum quoque uel false spei seductionibus uel obstinatione misere desperationis enutritur. Hos itaque peccati modos, qui uel in corde latenter fiunt, uel patenter in opere perpetrantur, hic nobis historia primi hominis manifestat  [Z., manifestatur].

uERS. 14.---Qui dixit ad serpentem: Quia fecisti hoc, maledictus eris inter omnia animantia et bestias terre. Super pectus tuum et uentrem gradieris. uentrem septuaginta addiderunt Interpretes. Ceterum in Hebreo pectus tantum habetur. Ecce! Serpens non est interrogatus; quia forte non hoc sua natura, uel uoluntate fecerat, sed diabolus de illo et per illum fuerat operatus. Ideoque consequenter neque ipse est interrogatus, quia nec confiteri peccatum est diabolo, nec habet omnino unde se excuset. Sed statim excepit penam maledictionis, et non eam que ultimo iudicio reseruatur, que preparata est sibi et angelis eius; sed pena eius hoc in loco dicitur, ut in potestate  habeat eos qui Dei precepta contemnunt. Et inde [Z., in die iudicii] maior pena est illi, quia de tali infelicitate letatur. Ait enim: Super pectus tuum et uentrem gradieris. Nomine pectoris significatur superbia mentis, nomine uero uentris significantur desideria carnis. His enim duabus rebus serpit diabolus in eos quos uult decipere, id est aut terrena cupiditate et luxuria, aut superbia et insana doctrina. Dum enim quis luxuriam iam perpetrat actione, huic serpens repit ex uentre. Alius uero dum perpetranda uersat in mente, huic serpens repit ex pectore. Sed quia per cogitationem ad opera explenda peruenitur, recte serpens prius pectore, et postmodum repere uentre describitur. Et terram comedes. Id est ad te pertinebunt quos terrena cupiditate  deceperis. Omnibus diebus uite tue. Hoc est, omni tempore quo agis hanc potestatem ante ultimam iudicii diem.

uERS. 15.---Inimicitias ponam inter te et mulierem, et semen tuum et semen illius. Semen diaboli peruersa est suggestio, semen mulieris est totum genus humanum. Que duo semina ex precepto diuino continuum inter se gerere odium debent, ut non faciamus que diabolus uult, quia ille nunquam uult nobis profutura. Licet nonnulli uelint intelligi mulierem mentem, semen mulieris fructum boni operis. Potest etiam et de beata Maria uirgine, ex qua natus est Dominus, non incongrue accipi. Lege Augustinum et Isidorum. Ipsa conteret caput tuum,  et tu insidiaberis calcaneo eius. Caput itaque serpentis est cogitatio illicite suggestionis, quam nos omni intentione atque manu sollicite considerationis a cordis auditu funditus exstirpare, et ad petram, qui est Christus, allidere debemus. Calcaneum uero mulieris extremum est uite nostre tempus, quo diabolus nos acrius impugnare satagit, qui cum ab initio deprehenditur [Z., reprehenditur], percutere calcaneum molitur. Quia etsi suggestione prime intentionis non percutit, decipere in fine intendit. Cui, si uiriliter resistimus, uictoriam perseuerantie cum salute nostra accipiemus. Notandum est quia in hoc quod ait: Maledictus eris inter omnia animantia et bestias terre, ad diabolum refertur, qui maledictus dicitur, quia penitentiam  agere non potest. Inter omnia animantia, id est que suam seruauerunt naturam. Et bestias terre, hoc est inter homines, siue uniuersalem Ecclesiam.

uERS. 16.---Mulieri quoque dixit: Multiplicabo erumnas tuas, et cetera usque: et sub uiri potestate eris, et reliqua. Quid est quod ait, sub uiri potestate eris? Nunquid ante peccatum sub eius potestate non erat? Fuit utique; sed ea seruitute que per dilectionem operatur et foras mittit timorem. Postea uero timore conditionalis seruitutis, qui [Z., que] per disciplinam operatur. Spiritaliter mulier significat mentem, et ideo quod ait, in dolore paries filios, hoc designat quia uoluptas carnalis, cum aliquam consuetudinem malam uult uincere, patitur in  exordio dolores, atque ita per meliorem consuetudinem parit bonum opus quasi filios. Quod uero adiecit, et sub uiri potestate eris, et reliqua, hoc significat quod illa uoluptas carnalis, que cum dolore reluctauerat ut faceret consuetudinem bonam, iam ipsis erudita doloribus cautior fit, et ne corruat obtemperat rationi, et libenter paret [Z., seruit], quasi uiro iubenti.

uERS. 17.---Ade uero dixit: Quia audisti uocem mulieris, et comedisti de ligno, et reliqua. Non enim opera, ut plerique putant, hic ruris colendi, sed peccata significat. Sed libet inquirere quare Creator in delicto Ade terre maledixit, et non aquis? Ideo uidelicet quia de terre fructu contra interdictum manducauit homo, non de aquis bibit, et quia predestinauit  Deus in aquis abluere peccatum quod de fructu terre contraxit homo. Et terrestria animalia plus maledictionis habent quam aquatilia, quia plus de maledicta terra uiuunt quam aquatilia. Et ideo Christus post resurrectionem de pisce manducare uoluit, non de aliquo animali terrestri. Ecce! Per peccatum hominis terra maledicitur, ut spinas pareret et uenenosas herbas, ad penam uidelicet uel ad exercitationem mortalium, et ut ante oculos haberet homo originale peccatum, et uel sic admonitus aliquando auerteretur a peccatis, sicut longe superius dictum est. Dicit enim, maledicta terra, et reliqua. Cum certo nouimus quod maledictum Scriptura sacra prohibet, quid est quod nunc peccanti homini  terre maledictione hoc, quod homo diuina uoce facere prohibetur, infertur? Sed sciendum est quod Scriptura duobus modis maledictum commemorat: aliud uidelicet quod approbat, aliud quod damnat. Aliter enim maledictum profertur iudicio iustitie, aliter liuore uindicte. Maledictum quippe iudicio iustitie peccanti homini probatum est, cum audiuit: Maledicta terra in opere tuo. Maledictum iudicio iustitie profertur, cum ad Abraham dicitur: Maledicam maledicentibus tibi. Rursum quia maledictum non iudicio iustitie, sed liuore uindicte promitur, uoce Pauli predicantis admonemur, qui ait: Benedicite et nolite maledicere . Et rursum: Neque maledici regnum Dei possidebunt . Deus ergo maledicere dicitur, et tamen maledicere  homo prohibetur, quia quod homo agit malitia uindicte, Deus non facit nisi [Z., ait, malitia uindicte est; Deus autem non facit nisi, etc.], examine et uirtute iustitie. Cum uero sancti uiri maledictionis sententiam proferunt, non hanc ex uoto ultionis, sed ex iustitie examine erumpunt. Intus enim subtile Dei iudicium aspiciunt, et mala foras exsurgentia, quia maledicto debeant feriri, cognoscunt, et eo in maledicto non peccant, quo ab interno iudicio non discordant. Allegorice quoque spine in significatione peccatorum ponuntur. Ait enim:

uERS. 18.---Terra spinas et tribulos germinabit tibi. Quod est aperte dicere: Conscientia tua punctiones tibi et aculeos uitiorum procreare non desistet. uerumtamen per sententiam que in uirum infertur,  ratio nostra arguitur, que, peccati concupiscentia seducta, a paradiso beatitudinis remota habet maledictiones terrene operationis pro concupiscentia peccati: habet et dolores temporalium curarum quasi spinas et tribulos. Sic tamen dimittitur a paradiso beatitudinis ut operetur terram, id est ut in corpore isto laboret et collocet sibi meritum redeundi ad uitam beatam, que paradisi nomine significatur, possitque manum porrigere ad arborem uite et uiuere in eternum. Manus autem porrectio bene significat crucem, uel cruciatum penitentie, per quem [Z., quam] uita eterna recuperatur. Ait enim:

uERS. 19.---Puluis es, et in puluerem reuerteris. Quod alia translatio manifestius ponit: Terra es, et  in terram ibis. Primus homo ita conditus fuit ut, manente illo, decederent tempora, ne cum temporibus ipse transiret. Stabat enim momentis decurrentibus, quia nequaquam ad uite terminum per incrementa tendebat. At ubi uitium contigit, mox offenso Creatore cepit ire cum tempore, et ideo audiuit: Terra es, et in terram ibis; statu uidelicet inmortalitatis amisso, cursus [Z., mox eum cursus, etc.] eum mortalitatis absorbuit, et dum in iuuentute ad senium, a senio traheretur ad mortem, transeundo didicit stando quid fuit. Cuius nos, quia de propagine nascimur, radicis amaritudinem quasi in uirgulto retinemus; quia dum infantia ad pueritiam, pueritia ad adolescentiam, adolescentia ad iuuentutem, iuuentus  ad senectutem, senectus transit ad mortem, sic suis augmentis ad detrimenta impellitur. Et comedes herbas terre, et reliqua. Hic ostenditur quia hominibus ante diluuium non carnes, sed herbe fructusque arborum date sunt ad edendum. Hinc est quod quidam sapiens uersibus alludens ait: Felix nimium prior etas contenta fidelibus aruis, nec inerti perdita luxu, facilique sera solebat ieiunia soluere glande. Hic quoque notandum est quia septem sunt peccata Ade, et ideo totidem, sicut aliqui describunt, subsecute sunt maledictiones. Primum peccatum superbia, quia dilexit esse in sua potestate plus quam Dei. Secundum, sacrilegium, quia Deo non credidit. Tertium, homicidium, quia semetipsum peccando occidit. Quartum, quod fornicationem  spiritaliter [Z., spiritalem] habuit, quia integritatem mentis corrupit, Quintum, furtum, quia cibum prohibitum attigit. Sextum, auaritia, quia plus quam debuit appetiuit. Septimum, gula, quia uetitum fructum comedit. Quanquam septem sint uitia, et ideo septem pene subsecute sunt. Prima, maledictio terre eius. Secunda, eiectio de paradiso. Tertia, aduentus in terram uilem. Quarta, mors filii. Quinta, labor. Sexta, mors corporis. Septima, descensio eius in [Z., ad] infernum. Et quia septies peccauit, septem uindictas recepit. Sed hic placet inquirere quare angelicum [Z., angeli] peccatum silentio in hoc libro absconditum est, et hominis patefactum [Z., esset, hominis uero pate], et cur summi angeli scelus insanabile fuit, et hominis  sanabile? Nisi quia angelicum uulnus Deus non predestinauit curare, hominis uero sanare predestinauit. Et quia angelus sui sceleris inuentor fuit, homo uero alterius fraude seductus. Item quanto sublimior [Petr. om. est hic et infra] est angelus in gloria, tanto maior in ruina. Homo uero quanto fragilior est in natura, tanto facilior ad ueniam.

uERS. 20.---Et uocauit Adam nomen uxoris sue Eua, eo quod mater esset cunctorum uiuentium. Eua interpretatur uita, siue calamitas, siue ue. uita, quia origo fuit nascendi, et ideo mater cunctorum dicitur. Calamitas et ue, quia per preuaricationem causa exstitit moriendi; a cadendo enim calamitas nomen sumpsit. Alii autem dicunt: Ob hoc Eua uita et calamitas est appellata, quia sepe mulier uiro  causa salutis est, sepe calamitatis, et mortis, quod est ue. Spiritaliter in hoc quod uita interpretatur, significat Ecclesiam, que mater uiuorum, id est recte factorum uocatur, quibus contraria sunt peccata, que nomine mortuorum significantur.

uERS. 21.---Fecit quoque Dominus Deus Ade et uxori eius tunicas pelliceas, et induit eos, et ait. Quid est quod eis tunicas pelliceas contexit? Ut eos [Z., nisi ut eos] mortales fuisse insinuaret.

uERS. 22.---Ecce Adam factus est quasi unus ex nobis, sciens bonum et malum. Ait enim, quasi unus ex nobis. Sic loquitur quasi esset Deus, quod pertinet ad irrisionem insultantis, uel deterrentis ad exemplum timoris, ne quis [Z., om. quis] peccaret,  quia non solum ita factus est ut fieri uoluit, [a 1Kb] sed nec illud quod factus fuerat, conseruauit. Bene dixit, quasi unus ex nobis, pluraliter propter Trinitatem, et illud: faciamus hominem, et reliqua. Sciens bonum et malum, uidelicet per experimentum, quod Deus nouit per sapientiam. uidete ne forte sumat de ligno uite, et uiuat in eternum. Ideo noluit sua pietate ut iterum sumeret de ligno uite, quia si inde comederet, immortalis cum suo peccato tanquam diabolus, ut aliqui uolunt, permaneret, et non rediret per penitentiam. Unde putant quod nunquam de ligno uite comedisset, quia si edisset, inquiunt, non peccaret. Aliter. uoluit Deus ut sumeret, et per penitentiam recuperaret; et est ambigua locutio. Loquimur enim sic cum dicimus: Ideo moneo te ne  iterum facias quod fecisti, uolentes enim ut faciat. Et iterum: Ideo moneo te ne sis bonus, uolentes utique ut sit. Ideo moneo te ne desperes quod bonus possis esse. Tali enim modo ait Apostolus: Ne forte det illis Deus penitentiam ad cognoscendam ueritatem , cum hoc utique cupiebat.

uERS. 23.---Emisit eum Dominus Deus de paradiso uoluptatis, ut operaretur terram, de qua sumptus est. Potest ergo uideri [Petr. fieri] ut propterea homo in labore huius uite esset dimissus, ut aliquando manum porrigeret ad arborem uite.

uERS. 24.---Et eiecit Adam. Haud dubium quin Dominus. Et habitare fecit ante paradisum uoluptatis cherubim, et flammeum gladium atque uersatilem ad custodiendam uiam ligni uite. Non quod ipsum Adam,  quem eiecerat, Deus habitare fecerit contra paradisum uoluptatis, sed quod illo eiecto ante fores paradisi cherubim et flammeum gladium posuerit ad custodiendum paradisum, ne quis possit intrare. Bene cherubim, uel flammeum gladium atque uersatilem, ad custodiendum posuit, id est per angelicum ministerium igneam quamdam custodiam [Z., ignea quedam custodia], que tamen congrue uersatilis esse dicitur pro eo quod quandoque ueniret tempus ut etiam remoueri potuisset, uidelicet per aduentum illius qui sue incarnationis mysterio iter nobis paradisi aperuit. Ceterum ante aduentum ipsius omnes mortui ad inferni claustra descendebant: quoniam [Z., omnes quanquam munde probateque uite fuerint, ad inferni cl. desc. Dubium uero non est quoniam,  etc]. homo, qui per se cecidit, ad paradisum redire, nisi per Dominum, non potuit. uerumtamen, sicut nonnullis uidetur, potest intelligi quia Adam ante paradisum posuit, ante paradisum collocauit, scilicet propter spem penitentie, ut aspiciens semper beatitudinis locum fortassis peniteret, et per ueram emendationem rediret ad beatam uitam, quam spiritaliter paradisum nominauit. Sed, heu! proh dolor! noluit, sed in sua miseria peccator remansit. Porro in hoc quod superius dicitur accepisse tunicam pelliceam, et modo sistitur ante paradisum, ubi positum est cherubim, et framea ignea, allegorice hoc significatur  [Z., significat], quod a carnalibus sensibus abstracte uoluptates, qui [b 1Kb] carnaliter uiuentes sunt; quia sicut pelles abstrahuntur a corpore, ita praue uoluptates a mente, et diuinam legem consequuntur; et dum conuertuntur ad Deum per flammeam frameam, id est per tribulationes temporales, peccata sua cognoscendo et gemendo, et per cherubim, id est per plenitudinem scientie, quod est caritas, perueniant ad arborem uite Christum, et uiuant in eternum. Cherubim namque plenitudo scientie interpretatur: framea uersatilis, posita ad custodiendam uiam ligni uite, temporales pene intelliguntur. Nemo enim potest peruenire ad arborem uite, nisi per has duas res, tolerantiam uidelicet molestiarum, et plenitudinem scientie, id est per  caritatem Dei et proximi. Plenitudo legis, inquit Apostolus, est caritas .




CAPUT Iu.

uERS. 1.---Adam uero cognouit Euam, uxorem suam, que concepit, et peperit Cain, et cetera. Cain interpretatur acquisitio siue possessio, unde etymologiam ipsius exprimens mater ait: Possedi hominem per Deum. A nonnullis etiam lamentatio dicitur, eo quod post interfectum Abel interfectus sit, et penam sui sceleris dederit.

uERS. 2.---Rursumque peperit fratrem eius Abel. Abel luctus interpretatur. Quo nomine significabatur occidendus. Idem [Z., Item] et uanitas, sicut aliqui uolunt, quia cito solutus est atque subtractus. Hic notandum est quia due dicuntur ciuitates, diaboli  uidelicet atque Dei, que ab initio mundi, sicuti hic ostenditur, construi ceperunt, sicut et due generationes, carnalis scilicet et spiritalis. Unde regula Scripturarum est [Z., regule Scripturarum dicunt] duas generationes malorum et bonorum [F., esse] nosse, sicut multa exempla constant. Natus igitur Cain prior ex illis duobus generis humani parentibus pertinens ad diaboli ciuitatem, et ad carnalem generationem, de qua per Salomonem dicitur: Generatio que patri suo maledicit, et matri sue non benedicit, et generatio que sibi munda uidetur, et non est lota a sordibus suis, etc. ; et in Euangelio: Generatio uiperarum . Et: Requirentur omnia a generatione ista. Et multa alia. Posterior Abel pertinens ad ciuitatem Dei et ad spiritalem  generationem. Unde Apostolus: Non prius, quod spiritale est, sed quod animale, deinde quod spiritale . Quapropter unusquisque, quoniam ex damnata massa exoritur, primo sit necesse est ex Adam malus atque carnalis. Quod si in Christum renascendo profecerit, postea erit bonus et spiritalis. Sic in uniuerso genere humano primum due iste ceperunt nascendo et moriendo percurrere ciuitates. Prior qui est natus, ciues huius seculi designat, unde et ciuitatem primus construxisse legitur. Posterior autem isto peregrinus in seculo, et pertinens ad ciuitatem Dei, de qua Psalmista: Generatio  rectorum benedicetur . Et: Hec est generatio querentium Dominum ; et his similia. Gratia predestinatus, gratia electus, gratia peregrinus deorsum, gratia ciues sursum.

uERS. 3-5.---Factum est autem post multos dies ut offerret Cain de fructibus terre munera Domino, et reliqua usque: non respexit Dominus ad Cain, et ad munera eius, iratusque est Cain uehementer, et concidit uultus eius. Unde scire potuit Cain quod fratris munera suscepisset, et sua repudiasset, nisi quia uera est illa Theodotionis interpretatio, qua dicit: Inflammauit Dominus super Abel et super sacrificium eius: super Cain uero et sacrificium eius non inflammauit? Unde creditur quia ignis missus est de celo, qui illud sacrificium suscepit, ut sepissime uiris sanctis  offerentibus factum legitur, sicut in dedicatione templi sub Salomone legimus, et quando Elias in monte Carmelo construxit altare.

uERS. 6, 7.---Ait enim Dominus ad Cain: Quare iratus es? et reliqua. Hoc est, quare irasceris, et inuidie in fratrem liuore iratum uultum dimittis in terram? Nonne si bene egeris, recipies, id est si pura mente obtuleris sacrificium, recipies, respiciente Deo ad te et ad sacrificium tuum? uel sicut in quibusdam codicibus inuenitur: Nonne si bene feceris, dimittetur tibi omne delictum? siue ut Theodotion ait: acceptum erit? hoc est: munus tuum suscipiam, sicut suscepi fratris tui. Quod si male egeris, statim in foribus peccatum tuum aderit. uel, sicut quidam codices habent; illico peccatum ante uestibulum  num sedebit. Scilicet intrantem et exeuntem te semper peccatum tuum comitabitur, et desinet Dominus custodire introitum [Z., intr. tuum] et exitum tuum. Sed sub te erit appetitus tuus, subauditur, si uolueris; Et tu dominaberis illius. Ac si apertius dixisset: Quia .iberi arbitrii es, non habet peccatum super te dominium, sed tu [Pert., non habes peccatum super dominium, sed tu, etc.] super illud, et in tua potestate est siue compescere, siue concupiscere illud. uerumtamen moneo te ut non tibi [Z., tui] peccatum, sed tu peccato domineris. Nam Septuaginta ita transtulerunt: Nonne si recte offeras, non recte autem diuidas, peccasti? Quiesce [Z., quiescet a te conuersio eius], ad te conuersio eius, et cetera. Sed multo aliter [Z., altius] in Hebreo est quam in his translationibus  sensus. Itaque necessitate compellimur in singulis diutius immorari. Recte autem offertur sacrificium, cum offertur Deo uero, cui uni tantummodo sacrificandum est. Non autem recte diuiditur, dum non recte discernitur uel loca, uel tempora, uel res ipsa que offertur, uel qui offert, et cui offertur. Recte offerunt Iudei Deum Patrem credendo; sed non recte diuidunt Filium negando. Recte uetus Testamentum offerunt recipiendo; sed non recte diuidunt Nouum respuendo. Sic quoque qui rapacitate, uel de qualibet re fraudulenter acquisita, opus eleemosynarum facit, rectum opus facit, sed mala discretione. Datur propterea intelligi, Deum non respexisse in [Z., ad] munus Cain, quia hoc ipse male  diuidebat. Recte namque offerebat Deo, cui soli offerendum est, bonum opus exhibendo; sed non recte diuidebat, non bona uoluntate faciendo, dans Deo aliquid suum, sibi autem seipsum, quod omnes qui non Dei, sed suam sectantes uoluntatem faciunt, id est non recto corde, sed peruerso uiuentes. uel quia fortassis Cain meliora sibi reseruabat, et deteriora Deo tribuebat, et humana inuentione excogitata, ut putatur, et ideo non recte diuidebat, Abel uero optima Deo et naturalia offerebat, et ideo sacrificium ipsius susceptum est. Unde in Euangelio singulariter iustus inscribitur, quia uidelicet tria maxima iustitie preconia in eo esse leguntur: uirginitas, sacerdotium, et martyrium, in quibus Christum prefigurauit. Nos etiam recte offerimus, cum  bono studio bonum opus agimus, sed recte non diuidimus, si habere discretionem in bono opere postponamus. Quia nisi discretio fuerit, quod putatur causa uirtutis, reatus est criminis [Z., fit reat. crim.]. Ait enim: Quiesce, peccasti. Sed ad te erit conuersio eius, subauditur, peccati, si penitentiam agere uolueris [Z., nolueris], et tibi tribuere quod gessisti. Ex hoc quod ait, ad te erit conuersio eius, potest intelligi ad ipsum hominem conuersionem esse debere peccati, ut nulli alii quam sibi sciat tribuere quod peccat. Hoc est enim salubris penitentie medicina et uenie petitio. Tunc enim dominabitur quisque peccato, si id sibi non differendo preposuerit, sed penitendo subiecerit.

uERS. 8.---Et dixit Cain ad Abel fratrem suum:  Egrediamur foras. In dolo namque ei locutus est et non est dominatus peccato suo. Cumque essent in agro, consurrexit aduersus eum, et interfecit eum. Ecce! Qui primum hominem mortem docuit, ipse et istum secundum occisionem. Denique si obtemperasset Deo quando audiuit, peccasti, quiesce, uel sicut in nostra translatione legitur: Si bene egeris, recipies; sin autem, in foribus peccatum tuum aderit, et tu dominaberis illius, adiutus a Domino non peccaret. In foribus peccatum adest, cum in cogitationibus pulsat. Appetitus subter est, eique homo dominatur, si cordis nequitia inspecta citius premitur, et priusquam ad duritiam crescat, reluctanti menti subigatur. Quod quia Cain facere contempsit, fratricidium commisit.

 uERS. 9. 10.---Dixitque ei Dominus: Ubi est Abel frater tuus? et reliqua. Non tanquam ignarus, sed tanquam iudex, reum quem puniat, interrogat. Cui Cain ad cumulum damnationis sue fallaciter ac superbe respondit dicens: Nescio. Nunquid custos fratris mei sum? Dixitque Dominus: Quid est, quod fecisti? Ecce uox sanguinis fratris tui clamat ad me de terra. Queritur quomodo sanguis Abel clamat ad Deum? Clamat namque ad Deum, quia homicidii illius reatus in conspectu iusti iudicis apparebit.

uERS. 11, 12.---Nunc igitur maledictus eris super terram, que aperuit os suum, etc. Terra in Adam maledictionem promeruit; sed Cain in peccato suo,  uidelicet quia sciebat ipse damnationem preuaricationis prime [Z., proprie], et non timuit originali peccato fratricidii superaddere scelus, ideo maiore maledictione dignus habebatur.

uERS. 13, 14.---Dixitque Cain ad Dominum: Maior est iniquitas mea quam ut ueniam merear. Ecce desperando locutus est, quod est peccatum maximum. Non enim est confessus scelus suum, sed ad desperationis malum proruit. Unde et subiunxit: Ecce! Eiicis me hodie a facie terre, et a facie tua abscondar, et ero uagus et profugus. uel sicut Septuaginta transtulerunt: Gemens et tremens in terra. Omnis igitur qui inuenerit me, occidet me. Ideo taliter se damnauit, ut compendio mortis cruciatus euaderet presentes.

 uERS. 15.---Dixitque Dominus: Nequaquam ita fiet; sed omnis qui occiderit Cain, septuplum punietur. Hic oritur ualde complexa questio, quia alia translatio ait, septem uindictas exsoluet. Sed antequam de questione disseramus, rectum uidetur ut editiones interpretum singulorum digeramus, quibus facilius sensus Scripture possit intelligi. Porro Aquila interpretatus est: Et dixit ei Dominus: Propterea omnis, qui occiderit Cain, septempliciter ulciscetur. Symmachus uero: Propterea omnis qui occiderit Cain, hebdomadas [Z., Cain post septem hebdomadas, aut, etc.] exsoluet, aut, septimus uindicabitur. Septuaginta quippe [Z., quoque], ut dictum est, et Theodotion: Et dixit Dominus: Non sic omnis qui occiderit Cain septem uindictas exsoluet. Iam tandem ad  elucidandam questionem stylum uertamus. Postquam enim Cain fratrem interfecit, interrogatus a Domino ubi esset, contumeliose respondit: Nescio, etc.; quam ob rem maledictione damnatus est, ut gemens, et tremens uiueret super terram, noluit ueniam deprecari; sed peccatis peccata congeminans tantum putauit nefas, cui a Domino non possit ignosci. Denique respondit ad Dominum: Maior est iniquitas mea quam ut ueniam merear, id est plus peccaui quam ut merear absolui. Eiicior, inquit, hodie a conspectu tuo, et conscientia sceleris lucem ipsam ferre non sustinens, abscondar et latitem, eritque omnis qui inuenerit me, occidet me; dum ex tremore corporis et furia mentis agitatus eum se esse intelligeret qui mereatur interfici. uerum  Deus, nolens eum compendio mortis finire cruciatus, nec tradi pene qua se ipse damnauerat, ait: Non sic, id est, non, ut tu estimas, morieris, et mortem pro remedio accipies. uerum uiues usque ad septimam generationem, et conscientie tue igne torqueberis, ita ut qui te occiderit secundum duplicem intelligentiam, aut in septima generatione, aut a magno te liberet cruciatu; non quod ipse qui percusserit Cain, septem ultionibus subiiciendus sit; sed quod septem uindictas, que in Cain tanto tempore concurrerunt, soluat in interfecto, occidens eum qui uite fuerat derelictus ad penam.

Ut autem quod dicimus manifestius fiat, quotidiane  consuetudinis ponamus exemplum: loquatur inter uerbera seruus ad dominum: Quia incendi domum tuam, et uniuersam substantiam dissipaui, interfice me; dominusque respondeat: Non ut tu uis, morieris, et finies mortem supplicio; uerum longo tempore custodieris ad uitam, et tam infeliciter in hac luce uersaberis, ut quicunque te occiderit, beneficium prestet occiso, dum de tam multis te liberet cruciatibus. Secundum Septuaginta quidem editionem hic nobis sensus uidetur. De eo autem quod Aquila posuit, semptempliciter, et Symmachus, hebdomadas exsoluet, siue, septimus ulciscetur, maiorum nostrorum ista sententia est quod putent in septima generatione a Lamech interfectum Cain. Adam quippe genuit Cain, Cain genuit Henoch, Henoch genuit  Irat, et Irat genuit Malalehel, Malalehel genuit Mathusalem, Mathusalem genuit Lamech, qui interfecit Cain, ut ipse postea confitetur: Quia occidi uirum in uulnere meo, et iuuenem in liuore meo, et reliqua. Et quidem de Cain, quod septima generatione interfectus sit, et iuxta aliam translationem penam sui sceleris dederit, nichil obscure arbitror remansisse. Alii de septem uindictis Cain uaria suspicantur. Et primum asserunt fuisse peccatum quod non recte diuiserit; secundum, quod inuiderit fratri suo; tertium, quod dolose egerit dicens: Egrediamur foras; quartum, quod interfecerit eum; quintum, quod procaciter negauerit: Nescio. Sextum, quod seipsum damnauerit: Maior est iniquitas mea, quam ut dimittar. Septimum, quod nec damnatus  egerit penitentiam secundum Niniuitas, et Ezechiam, regem Iude, qui imminentem mortem lacrymis distulerunt. Et dicunt illud a clementissimo Deo ideo usque ad septem generationes fuisse dilatum, ut saltem malis ipsis et longe uite merore compulsus penitentiam ageret ut mereretur absolui: et hunc esse sensum, quem supra prestrinximus, quod qui interfecerit Cain, ab ingenti eum pena et omnibus suppliciis liberaret. Ceterum quod noster interpres secundum Hebraicam ueritatem posuit, dicens: Qui occiderit Cain, septuplum punietur, aliqui intelligunt [Z., alii sunt qui intelligunt ita] ita: solet enim septenarius numerus sepissime in Scripturis sanctis pro plenitudine cuiuslibet rei poni. Ait ergo, septuplum punietur, quasi dixisset: Grauissima  ultione puniendus erit ille qui te occiderit, qui nec tanto damnationis comminatione admonitus, a sanguinis effusione uoluit manus cohibere. Itaque terrorem intulit Dominus, ne quis homicidium perpetraret. Ecce, quantum ad historie superficiem pertinet, ne longius sermo procedat, super hoc enucleatum fore sufficiat. uerumtamen ne modum libelli excedere uideremur, ad allegoricam intelligentiam apostropham facere distulimus. At uero si plenius tropice discere uolueris, quid duorum filiorum natiuitas, quidue Cain Abelque significent, iam sepe prefati uiri ceterorumque tegmine sublato doctorum percurre libellos. Nos igitur, ut cepimus,  historie uela, Domino fauente, pandamus. Ait enim legislator Moyses:

Posuitque Dominus Cain signum [Z., in signum], et reliqua. uarie quippe de hoc signo Hebrei et nonnulli fidelium suspicantur; sed quale posuerit, ne occideretur, Scriptura innuit, uidelicet ut semper tremens et gemens, uagus et profugus uiueret, nec auderet [Z., audiret] eum uspiam orbis terrarum sedes habere quietas. Et fortassis idcirco ciuitatem condidit, in qua saluari possit.

uERS. 16.---Egressusque Cain a facie Domini, habitauit in terra profugus ad orientalem plagam Eden. Septuaginta transtulerunt, habitauit in terra Naid, Quod Septuaginta Naid transtulerunt, in Hebreo non dicitur. Non est igitur terra Naid, ut uulgus nostrorum  putat, sed expletur sententia Dei, quod huc atque illuc uagus et profugus oberrauit. Unde Naid interpretatur instabilis, et fluctuans, ac sedes incerte, uel commotio.

uERS. 17.---Cognouit autem Cain uxorem suam, et peperit Henoch. Aliqui dicunt in hoc quod dicit, cognouit uxorem suam, significare quod [Z., ut significaret quod] uindicta desineret, si uxorem non accepisset. Et edificauit ciuitatem, uocauitque nomen eius ex nomine filii sui Henoch. Henoch dedicatio interpretatur. In ipsius enim nomine ciuitatem postea edificauit Cain. Hic primus ciuitatem construxisse describitur, ut aperte monstraretur quia ipse in terra fundamentum posuit, qui a soliditate eterne  patrie alienus fuit. Peregrinus quippe a summis, fundamentum in imis posuit, qui stationem cordis in terrena delectatione collocauit. Unde in stirpe eius Henoch, qui dedicatio interpretatur, primus nascitur; in electorum uero progenie Henoch septimus fuisse memoratur. Quia uidelicet reprobi in hac uita, que ante est, semetipsos edificando dedicant. Electi uero edificationis sue dedicationem in fine [Pert., finem] temporis, id est in septimo exspectant. Hinc est quod Paulo attestante Abraham in casulis habitauit, quia habentem fundamenta ciuitatem, quam super nos [Z., supernus] artifex construit, exspectabat.

uERS. 18-22.---Porro Henoch genuit Irat, et reliqua usque: et Mathusalem genuit Lamech, qui accepit  uxores duas, nomen uni Ada, et nomen alteri Sella. Lamech quippe interpretatur percutiens. Ipse percussit et interfecit Cain. Et ipse primus adulterium commisit, eo quod se in duabus uxoribus diuisit. Hic notandum est quod in progenie Seth nulla ibi progenita femina nominatim exprimitur, nisi tantum in progenie Cain commemoratur; per quod significatur terrenam ciuitatem, qua [Z., que] Cain cepit [Petr., concepit], usque sui in finem carnales habituram generationes, que marium ac feminarum coniunctione proueniunt [Z., que per maritorum ac feminarum coniunctiones perueniunt]. Unde ad testimonium Sella umbra eius interpretatur.

uERS. 23.---Et ait Lamech uxoribus suis: Occidi  uirum in uulnus meum, et adolescentulum in liuore meo, et reliqua. Tradunt enim Hebrei quod Lamech occiderit Cain, et hoc confitetur uxoribus. Fuit, inquiunt, Lamech uir sagittarius et gnarus uenandi; sed longo senio lesus caligabant oculi eius, et clare uidere non poterat. Habebat quidem preductorem adolescentulum, qui ei ducatum prebebat. Quadam namque die pergens in siluam, ut feras uenatu caperet, preibat [Z., preibat ei] puer, uiam prebens. Cumque saltum peragrarent, aspexit adolescens Cain a longe, et discernere non ualens, putauit bestiam [Z., eum putauit esse bestiam], et ait ad Lamech: uideo, inquit, bestiam. Dixitque Lamech: Da mihi arcum, et dirige manus illuc, et sagittam, ut iaciam. Quibus directis iecit et percussit iaculo Cain. Et sentiens quod percussisset corpus, cepit palpare  quid esset quod telo peremerat. Quo palpato intellexit quod Cain occidisset. Tunc furore permotus uertit arcum, et eo percussit puerum. Et hoc est quod ait uxoribus suis: Occidi uirum, id est Cain, in uulnus meum, et adolescentulum in liuore meo.

uERS. 24.---Septuplum, ultio dabitur de Cain; de Lamech uero septuagies septies. Sed nos simpliciter uirum et adolescentulum ipsum Cain intelligimus; uirum propter etatem et fortitudinem nature; adolescentulum propter stultitiam et lasciuiam instabilitatis. uerumtamen Lamech spiritaliter Christum interpretatur, qui occidit Cain, id est diabolum. Quo occiso suis uxoribus, hoc est duabus Ecclesiis, annuntiat, quibus imperat, ut suum sermonem auscultent.  Unde quodam modo dicit occidisse se uirum, quem propter fortitudinem diabolum nuncupat. In uulnus suum, scilicet morte sua; et adolescentulum ipsum ait propter lasciuiam et eternitatem. In liuore suo, hoc est non [Z., om. non] sine dolore. Sed requirendum est quid est quod legitur dixisse Lamech cum occideret Cain: Septuplum de Cain ulciscetur, de Lamech autem septuagies septies? Quia homicidii peccatum septima generatione diluuio uindicatum esse legitur, ideo dictum est. Seu, ut Iudei tradunt, septuaginta septem anime ex Lamech progenite reperte sunt in diluuio et delete sunt. Et in hoc numero de Lamech factam esse uindictam dicunt quod genus ipsius usque ad cataclysmum perseuerauerit. Adulterii uero scelus, quod Lamech primus omnium  in duabus commisit uxoribus, non nisi sanguine Christi expiandum esse, qui septuagesima et septima generatione uenit in mundum, secundum Euangelium Luce, qui tulit peccatum mundi, qui lauit amictum suum in sanguine uue, et torcular calcauit solus.

uERS. 25.---Cognouit autem Adam uxorem suam, que concepit filium, uocauitque nomen eius Seth. Seth interpretatur resurrectio, seu positio. Resurrectio, eo quod post fratris interfectionem natus sit, quasi resurrectionem fratris ex mortuis suscitaret. Positio uero, quia posuit eum Deus pro Abel. Unde et dicitur: Suscitauit mihi Deus semen aliud pro Abel, quem occidit Cain. uel sicut Aquila transtulit: Posuit mihi Deus semen alterum pro Abel. Spiritaliter,  ut quidam uolunt, per Adam et uxorem eius Christus et Synagoga significatur. Unde natus est filius, id est populus gentium in fide. Qui recte Seth nominatur, id est positus in ueritate. Quod autem dicit: Semen aliud pro Abel, significat bonos Noui Testamenti pro patriarchis, et prophetis, et martyribus, qui occisi sunt a mala parte populi Iudeorum. Moraliter uero per Adam et uxorem suam sanctus quisque et caro demonstratur; per filium sensus perfectus; per semen aliud pro Abel boni sensus pro bonis intelliguntur.

uERS. 26.---Sed et Seth natus est filius et uocauit nomen eius Enos [Z., quem uocauit Enos]. Quomodo Adam homo interpretatur, ita et Enos iuxta Hebree lingue ueritatem homo uel uir dicitur. Et congrue  hoc uocabulum habuit. De eo enim scriptum est: Iste cepit inuocare nomen Domini; uel, sicut quidam transtulerunt: Tunc initium fuit inuocandi nomen Domini. Licet plerique Hebreorum arbitrentur quod tunc primum in nomine Domini et in similitudine eius fabricata sint idola. Aliqui [Z., alii] uero uolunt quod ideo dictum sit eo quod unum de decem nominibus Domini, quo apud Hebreos uocatur, primum Enos reperisset, quod est HEL. Allegorice [Z., uerumtamen allegorice] successores populi Christiani significantur, qui nomen Domini inuocant quod est Deus.




CAPUT u.

uERS. 1-4.---Hic est liber generationis Adam, in  die qua creauit Deus hominem; ad similitudinem Dei fecit illum, et reliqua usque: et uocauit nomen eorum Adam in die qua creati sunt. Bene ait, et uocauit nomina eorum Adam, id est, homo. Hominis autem nomen tam uiro quam femine conuenit.

uERS. 5-7.---Et factum est omne tempus quod uixit Adam, nongenti triginta anni, et mortuus est. Iuxta tropologiam, ut nonnulli interpretantur, anni Ade nongenti triginta, tres leges, uel fidem, spem et caritatem, uel tempus etatis Christi significant.

uERS. 8, 9-21.---uixitque Seth nongentorum duodecim annorum, et mortuus est. uixit quoque Enos qui [Z., postquam] genuit Cainan, nongentorum quinque annorum, et mortuus est. Cainan lamentatio  uel possessio eorum dicitur. Sicut enim Cain possessio, ita deriuatiuum nomen, quod est Cainan facit possessio eorum [Z., deriuatum est nomen, quod Cainan facit, possessio eorum]. Sed in hoc quod anni filiorum Adam decrescunt, significabat quod minuendi essent anni generis humani post se. Sequitur:

uERS. 21-27.---Porro Henoch genuit Mathusalam, et ambulauit cum Deo  et non apparuit, quia tulit eum Deus. Henoch [Z., Porro Henoch] dedicatio interpretatur, sicut superius ostendimus. Sed querendum est quare tantopere seruatus est a morte? nisi ut ostenderetur quid omnes homines potuisssent si non peccassent. Attamen moriturus erit, ut debitum soluat humane nature, et quod  Christus noluit, nullus posset, id est non mori. Henoch genuit Mathusalam, et facti sunt omnes dies Mathusale nongenti sexaginta nouem anni, et mortuus est. Hic oritur questio famosa, et disputatione multorum ecclesiasticorum uentilata, quod iuxta diligentem supputationem quatuordecim annos post diluuium Mathusala uixisse referatur. Etenim cum esset Mathusala annorum centum sexaginta septem, genuit Lamech. Rursum Lamech, cum esset annorum centum octuaginta octo, genuit Ne, et fiunt simul usque ad diem natiuitatis Ne anni uite Mathusale trecenti quinquaginta quinque. Sexcentesimo anno autem uite Ne diluuium factum est, ac per hoc habita supputatione per partes, nongentesimo quinquagesimo quinto anno Mathusale diluuium fuisse conuincatur.  Cum autem supra nongentis sexaginta nouem annis uixisse dictus sit, nulli dubium est quatuordecim annis uixisse post diluuium, sicut in Septuaginta inuenitur. Et quomodo uerum est quod octo tantum anime in arca salue facte sunt? Restat ergo ut, quomodo in plerisque, ita et in hoc sit error in numero. Siquidem in Hebreis et in Samaritanis libris, ut beatus Hieronymus scribit, ita scriptum est: Et uixit Mathusala centum octuaginta septem annis, et genuit Lamech; et uixit Mathusala, postquam genuit Lamech, septingentos octuaginta duos annos, et genuit filios et filias; et fuerunt omnes dies Mathusale, ut noster interpres transtulit, anni nongenti sexaginta nouem, et mortuus est. Et uixit Lamech centum octuaginta duos annos et genuit Ne. A die ergo natiuitatis  Mathusale usque ad diem ortus Ne sunt anni trecenti sexaginta nouem. His adde sexcentos Ne, quia in sexcentesimo anno uite eius diluuium factum est: atque ita fit ut nongentesimo sexagesimo nono anno uite sue Mathusala mortuus est, et anno quo cepit esse diluuium. Unde Mathusala interpretatur, mortuus est. Quomodo enim eum cum patre translatum fuisse, et diluuium preterisse putauerunt [Z., putabant]? Ob hoc signanter transfertur mortuus est ut ostenderetur non uixisse eum post diluuium, sed in eodem cataclysmo, ut in quodam uolumine reperi, fuisse defunctum. Soli enim, Scriptura testante , octo homines diluuium in arca euaserunt. Sed qui quatuordecim  annis eum uixisse referunt post diluuium, magis ad spiritalem intelligentiam tendunt, uidelicet super Christo interpretantur; quoniam ipse est solus cuius uita nullam sentit etatem. In maioribus quoque [F. leg. quippe] suis diluuium Ne sensisse [Z., non sensisse] uidetur.

uERS. 28-30.---uixit autem Lamech centum octoginta duobus annis, et genuit filium, uocauitque nomen eius Ne dicens: Iste consolabitur nos, et reliqua. uel sicut aliqui transtulerunt: Iste requiescere nos faciet ab omnibus operibus nostris. Unde Ne consolatio uel requies interpretatur. Consolatio, quia homines consolati sunt in diebus eius, dum a peccato exstincti sunt in diluuio. Requies uero pro eo quod sub illo omnia retro opera quieuerint per  diluuium, siue quia requiem in arca prestitit animantibus.




CAPUT uI.

uERS. 2.---uidentes filii Dei filias hominum quod essent pulchre, et reliqua. Filios Dei filios Seth, et filios hominum progeniem Cain dicit. Sed postquam filii Seth, concupiscentia uicti, ex filiabus Cain semine indignissimo connubia iunxerunt, ex tali coniunctione homines immensi corpore, uiribus superbi, moribus inconditi, quos Scriptura Gigantes uocat, procreati sunt. Displicuit Deo, et abbreuiauit illis tempus uite. Gigantes enim uocant Greci iuxta sermonis etymologiam fabulose quasi terrigenas, id est terra genitos, eo quod immensa mole, et similes sibi terra genuerit; ge enim terra dicitur. Falso  opinantur, qui putant preuaricatores angelos cum filiabus hominum ante diluuium concubuisse, et exinde natos gigantes, id est nimirum grandes et fortes uiros de quibus terra completa est.

uERS. 3.---Dixitque Deus: Non permanebit Spiritus meus in homine in eternum, quia caro est, et reliqua. In Hebreo scriptum est: Non iudicabit Spiritus meus homines istos in sempiternum quoniam caro sunt. Spiritus enim iram in hoc loco significat, et caro fragilitatem humane nature, quasi dixisset: Quia fragilis est in hominibus conditio, non eos ad eternos seruabo cruciatus [Z., eternum seruabo cruciatum], sed hic illis restituam quod merentur. Ergo ira non seueritatem, ut frequenter in nostris libris legitur, significat; sed clementiam Dei sonat, dum  peccator hic pro suo scelere uisitatur. Unde et iratus Deus loquitur ad quosdam: Non uisitabo filias eorum, cum fuerint fornicate, et sponsas eorum, cum adulterauerint . Et in alio loco: uisitabo in uirga iniquitates eorum, et in flagellis peccata eorum; misericordiam autem meam non auferam ab eis . Porro ne uideretur in eo esse crudelis, quod peccantibus locum penitentie non dedisset, adiecit, eruntque dies illius centum uiginti annorum, hoc est habebunt centum uiginti annos ad agendam penitentiam. Sed quia genus humanum illius temporis agere penitentiam contempsit, noluit Deus tempus exspectare decretum, sed uiginti annorum spatiis amputatis, anno centesimo induxit diluuium. Potest etiam spiritus anima intelligi, et  ideo quod ait: Non permanebit spiritus meus in homine in eternum, tale est quasi dixisset: Non permanebit anima in carne in eternum, quia homo non spiritalis, sed carnalis est. Sequitur:

uERS. 5-8.---uidens autem Deus quod multa malitia hominum esset in terra, et cetera usquequo ait: Penituit eum quod hominem fecisset in terra, et reliqua. Queritur quid est quod de Deo dicitur penituisse eum hominem fecisse. Et iterum, tactus dolore cordis intrinsecus? Nunquid in Deum penitentia aut dolor cordis cadere potest? Sed sciendum est quia Deus non de facto suo penitet aut dolet, sicut dolet homo, cui est de omnibus rebus omnino tam fixa sententia quam certa presentia [F. prescientia].  Sed utitur Scriptura sacra usitatis nobis uerbis intelligentibus, ut coaptet se nostre paruitati, quatenus ex cognitis incognita cognoscamus.

uERS. 9-12.---He generationes Ne. Ne uir iustus atque perfectus in generationibus suis. Si nullus sine peccato, quomodo aliquis perfectus esse potest? Perfecti aliqui dicuntur, non sicut perficiendi sunt, sicut in illa immortalitate qua equabuntur angelis Dei, sed sicut esse possunt in hac peregrinatione perfecti. Unde signanter additum est in generatione sua, ut ostenderet non iuxta iustitiam consummatam, sed iuxta generationis sue iustitiam eum fuisse iustum. Et hoc est quod in Hebreo dicitur: Ne uir iustus, perfectus erat in generationibus suis, cum Deo ambulabat, hoc est illius uestigia sequebatur.

 uERS. 13.---Dixitque Dominus ad Ne: Finis uniuerse carnis uenit coram me. Uniuerse enim carnis significatur omnium mortalium, preter illos qui in arca saluandi erant. Illi igitur quasi seminarium secunde originis seruati sunt. Sequitur: Et disperdam eos cum terra. Quomodo cum terra, cum terra postea remansit? Tradunt enim doctores terre uigorem et fecunditatem longe inferiorem esse post diluuium quam ante, et idcirco hominibus carnem edere licentiam esse datam, et ante etiam diluuium fructibus terre solummodo uictitasse.

uERS. 14.---Fac tibi arcam de lignis leuigatis. Ligna leuigata, fortia et insolubilia, de quibus alia translatio dicit quadrata, ut arca nec uentorum ui  nec aquarum inundatione solueretur. Et bitumine facies intrinsecus et extrinsecus. Bitumen est feruentissimum et inuiolatissimum gluten, cuius est uirtus ut ligna ex eo linita nec uermibus exedi, nec solis ardore, uel uentorum flatibus, uel aquarum possint inundationibus dissolui.

uERS. 15.---Trecentorum cubitorum erit longitudo arce; quinquaginta cubitorum latitudo et triginta cubitorum altitudo illius. Qualem ergo arce speciem uel formam debemus intelligere? Ut uidetur, quatuor angulis eam ex imo assurgentem, et eisdem paulatim usque ad sinum in angustum attractis, in spatium unius cubiti fuisse collectam. Sic enim dicitur, quia in fundamentis trecenti cubiti, in longitudine quinquaginta sint, et in altitudine triginta, sed collecta in cacumen  angustum, ita ut cubitum sit longitudinis et latitudinis. Et uere nulla potuit tam conueniens et congrua arce species dari, quam ut summo uelut e tecto quodam angusto culmen defenderet imbrium ruinas, et ima in aquis quadrata stabilitate consistens nec impulsu uentorum, nec impetu fluctuum, nec inquietudine animalium que intrinsecus erant, aut inclinari possit aut mergi.

uERS. 16.---Cenacula et tristega facies in ea. Quod alia translatio, uidelicet bicamerata in inferioribus, tricamerata in superioribus dicit; ita ut quinque habitationum distinctiones in ea esse aduertamus: inferiora eius loca stercoribus et spurcitiis esse deputata, ne animalia, et precipue homines, fimi fetore  uexarentur. Huic autem superior et contigua camera conseruandis pabulis animalium deputaretur. In hos ergo usus inferiores partes, que bicamerate dicuntur, tradunt fuisse distinctas. Superiores uero partes, que tricamerate dicuntur, ad habitaculum primo bestiis uel animalibus immitioribus uel serpentibus deputatas esse. Ab his uero congrua in superioribus loca mitioribus animantibus stabula fuisse. Supra omnia uero in excelso hominibus sedem locatam, ut pote sicut honore et sapientia antecellit, ita et loco cunctis precellere animalibus; et sic quinque mansiones in ea esse intelliguntur. Prima stercorina, secunda apothecaria, tertia feris animantibus, quarta mansuetis, quinta hominibus. Fenestram in arca facies, et in cubito consummabis summitatem eius. Fenestra  ideo in consummitate [Z., summitate] arce fieri iubetur, ut haberet unde emittere potuisset aues ad explorandam terre siccitatem. Ostium autem arce pones ex latere deorsum. Tradunt enim etiam ostium quod ex latere factum dicitur, eo loco fuisse, ut inferiora, que dixit bicamerata, infra se haberet, et que dixit tricamerata superiora a loco ostii appellata sunt. Et inde ingressa animalia per sua queque loca secundum que supra diximus, congrua discretione diuisa sunt.

Sed forte querit aliquis si habet aliquod sacramentum mensura istius arce? Habet igitur mysterium perfectum corporis Christi. Sexies enim trecenti habent infra se quinquaginta et decies triginta. Sic quippe humanum corpus, si iacentem metieris hominem,  sexies habet longitudo latitudinem, et decies altitudinem. Nam longitudo iacentis hominis a uertice usque ad uestigia metienda est, et latitudo a latere usque in latus, et altitudo a dorso ad uentrem. Que figura apte Christo conuenit propter longanimitatem omnia sufferentis fidei, et amplitudinem caritatis, et sublimitatem spei eterne. Sequitur:

uERS. 19.---Ex omnibus animantibus mundis tolle septena et septena in arca, de immundis uero duo et duo, masculum et feminam. Sed et de uolatilibus celi septena et septena, masculum et feminam, ut saluetur semen super terram. Quid sibi uult, duo et duo, septena et septena? An quatuor ex immundis, et quatuordecim ex mundis animalibus intelligere debemus introducta fuisse? Minime. Non duo et duo propter  quatuor, sed propter masculum et feminam. Nam de immundis tantummodo duo, et de mundis solummodo septem. Ideo immunda pari numero posuit, munda uero impari, ut haberet unde hostias Deo de mundis immolaret. Et bene pluriora fuerunt munda quam immunda propter futurum usum humano generi, qui ex mundis debebatur hominibus, ut pluriora essent que prodessent quam que nocerent. De quibusque animantibus dictum est, in quibus erat spiritus uite. Non solum de hominibus, sed etiam de ceteris omnibus qui uitali aura uescuntur. Notandum est quod mouere solet quosdam utrum tanta capacitate arca describitur, ut esse animalia tanta et tot cum mansiunculis conuenientium sibi et escis  eorum ferre potuerit? Tradunt enim Hebrei quod Moyses, ut de illo Scriptura dicit, omni sapientia Aegyptiorum eruditus fuit, et secundum artem geometricam, in qua precipue Aegyptii callent, cubitorum numero in hoc loco posuerit. Asserunt enim cubitum geometricum tantum ualere quantum nostra cubita sex ualent. Lege Origenem super hac re contra Apellem disputantem. Denique quod refert Scriptura, ingressa fuisse animalia omnia arcam, non Ne colligente, sed iubente Domino actum est, et eius nutu coacta sponte prefinito numero ueniebant ad arcam.

Sed querunt aliqui quid de piscibus uel alitibus [Z., altilibus], que in aquis uel super aquas uiuere possunt, intelligendum sit? uel si ciniphes minutissimi  et musce, mures et stelliones, et cetera talia in arcam introducta fuissent? et utrum amplior eorum numerus fuerit quam qui est definitus, et ubi fuissent [Z., si ibi fuissent]? Sed admonendi sunt, quos hec mouent, sic accipiendum quia dictum est, qui et repunt super terram, et necesse non fuerit conseruari in arca que possunt [Z., solent] in aquis uiuere, non solum mersa, sicut pisces, uerum etiam supernatantia, sicut multe alites. Deinde cum dicitur, masculus et femina erunt, profecto intelligitur ad reparandum dici. Ac per hoc nec illa necesse fuerat ibi esse que possunt, sine concubitu, de quibusque rebus uel rerum corruptionibus nasci. uel si fuerunt, sicut in domibus consueuerunt esse, sine ullo numero definito esse potuisse. Aut si mysterium sacratissimum  quod agebatur, et tante rei figura etiam ueritate faciliter [Uterq. cod., faccialiter] non posset impleri, nisi ut omnia ibi certo illo numero essent que uiuere in aquis, illius natura prohibente, non possunt; non fuit illius hominis cura ista, uel illorum hominum, sed diuina. Non enim ea Ne capiens intromittebat, sed uenientia et intrantia permittebat. Ea porro que sic habent sexum ut non habeant fetum, sicut muli et mule, mirum si fuerunt [Z., fuerint] ibi, ac non potius parentes eorum ibi fuisse suffecerit, equinum uidelicet atque asininum genus, et si qua alias sunt, que commixtione diuersi generis genus aliquod gignunt. Sed et hoc ad mysterium pertinebat. Habet enim et hoc genus masculum et feminam. Quid enim de pace, et unde se inuicem  non debellarent diuisi generis animantia, sentiendum est? Sicut enim Dei nutu adducebantur in arcam, ita et Dei nutu conseruabantur in arca. Seu enim secundum genera sua mansiunculis diuidebantur, aut seiuncti [Z., si iunctim] manerent, Dei tamen potentia gubernabantur. Lege librum beati Augustini quintum decimum de Ciuitate Dei de arca disertum.

Solent etiam nonnulli questionem facere quomodo leones et aquile, et cetera huiusmodi que carnibus uiuere consueuerunt, in arca pasci potuerint? Forte, ut doctores opinantur, et alia animalia preter numerum definitum propter aliorum escam in arcam fuerunt intromissa, uel aliqua cibaria preter carnes  a uiro sapienti, uel Deo demonstrante, que talium quoque animantium escis conuenirent, quod magis credibile est. Nam scimus multa animalia, quibus caro cibus est, etiam pomis uesci [Z., et poma uesci]. Quid [Z., Quid uero] de potu animalium sentiendum, de quo nichil dicit Scriptura? Sunt quidam qui putant unius diei escam in arca uel potum in multos prodesse dies illatum animantibus, uel forsitan ad totum annum quod uerius esse potest. Sed dimittamus incertas coniecturas, et concedamus diuine potentie de creaturis suis facere quod uoluerit [Petr., uoluit].




CAPUT uII.

uERS. 1-19.---Et inclusit eum Dominus deforis. Quomodo enim posteaquam clausum est, ut [Z., et]  nullus hominum extra arcam fuit, imbituminari extrinsecus ostium potuit? Hoc enim sine dubio diuinum opus fuit, ne ingrederentur aque per aditum, quem humana non munierat manus. Sequitur:

uERS. 20.---Quindecim cubitis altior fuit aqua super montes quos operuerat. Queritur, si aqua transcendit quindecim cubitis, altitudo [Z., cubitis, cuius altitudo] hunc erem turbulentum, ut fertur, transcendit, ubi dicitur nec nubes uideri, nec uentus [Z., dicuntur nubes uideri, nec uentus, etc.] sentiri, sicut de Olympo opinantur? Sed sciendum est, si terra spatium illius tranquilli etheris inuadere potuit, cur et non aqua crescendo illum montem et erem etiam transcendere potuit? Sunt tamen quidam qui putant nec terre inequalitatem [Z., equalitatem]  talem esse, nec montium altitudinem tantam ante diluuium esse sicut nunc est.

uERS. 21.---Consumptaque est omnis caro que mouebatur super terram, et in quibus spiraculum uite est in terra, mortua sunt. Si enim ita est, quid dicendum de animalibus quorum natura nec semper in aridis, nec semper in humidis uiuere potest, sicut sunt lutri et uituli marini; et multa auium genera in aquis uictum requirunt, sed in arduis dormiunt, nutriuntur et requiescunt? Dicendum est quia potuit uirtus diuina utramque eorum naturam, donec diluuium transiret, temperare; ut aut in humido tantum, aut in arido uiuere possent. Nisi forte extra arcam in aliqua eius parte loca illis preparata essent unde et in aquis uiuere et in aridis requiescere  potuissent.




CAPUT uIII.

uERS. 12.---Recordatus autem Dominus Ne, adduxit spiritum super terram, et imminute sunt aque. De illo spiritu intelligi potest de quo dictum est: Spiritus Dei ferebatur super aquas. Tunc enim ferebatur ut, congregatis aquis, in suum [Z., in unum] locum terra apparuisset. Nunc autem adductus dicitur, ut ablatis de medio aquis diluuii faciem terre reuelaret. Potest et spiritus nomine uentus intelligi, iuxta illud Psalmiste: Et stetit spiritus procelle , cuius flatibus crebris aqua cogeretur recedere.

uERS. 3-5.---Et reuerse sunt aque de terra euntes  et redeuntes. Dum dicitur: Reuerse sunt aque de terra euntes et redeuntes, uidetur, iuxta litteram, quia omnes fluuiorum ac riuorum decursus per occultas terre uenas ad matricem abyssi redeunt, iuxta illud Salomonis: Ad locum unde exeunt flumina, reuertuntur, ut iterum fluant .

uERS. 6.---Post quadraginta dies aperuit Ne fenestram, et emisit coruum, qui egrediebatur et non reuertebatur. In Hebreo scriptum est exiens et reuertens, donec siccarentur aque de terra. Sed ideo, ut nostra translatio innuit, non est reuersus, quia aut ab aquis est absorptus et interemptus, aut aliquo cadauere supernatante est illectus, et desuper sedere est delectatus, quod columba naturaliter refugit, de qua dicitur: que cum non inuenisset ubi requiesceret  pes eius, reuersa est ad eum in arcam. uerumtamen requirendum est cur quadragenario numero pluuia inundabat, et iterum post quadraginta dies dicitur Ne fenestram arce aperuisse? Quadragenarius enim iste spiritaliter tribulationem penitentie ostendit. Quod uero post quadraginta dies fenestram aperuit, significat ieiunio celum reserari. Ideo Moyses et Elias, etiam et ipse Saluator, ieiunia consecrauit, tanquam tribus temporibus necessaria ante legem, sub lege, sub gratia. Sequitur:

uERS. 11---At illa uenit ad eum ad uesperam portans ramum oliue, et reliqua. Quare ramum oliue portat, nisi quia typum Spiritus sancti adumbrabat? Que columba Spiritus sancti, expulso alite teterrimo, ad Ne post diluuium, quasi ad Christum post baptismum  deuolat, et ramos refectionis ac luminis pacem orbi annuntiat. Sed antequam descriptio huius arce ad calcem perueniat, notandum est: si Deus omnia fecerat bona, etiam et ualde bona, quid est quod munda et immunda nominantur in ea animalia? Nunquid immundum bonum potest esse? Sed sciendum est quia etiam quod immundum dicitur, in sua natura bonum est. Ad comparationem igitur alterius nature melioris, quasi immundum putatur. Denique bos est melior leone, uidelicet quia magis eius natura conuenit hominis necessitati subuenire, propter quem omnia creata sunt animalia, de quo etiam subditur: Et ut terror uester, et tremor sit super cuncta animantia terre. Ideo homo terrore ceteris animantibus prepositus est, ut esset in solatium uindicte transacte,  et ne pauci homines a pluribus opprimerentur bestiis, et ut scirent se irrationabilibus dominari debere, non rationabilibus. Unde et primi parentes nostri pastores pecorum, non reges hominum esse leguntur. Ceterum spiritaliter in hoc quod Ne dicit: Fac tibi arcam, consilium Patris ad Filium potest intelligi de acceptione carnis. De lignis leuigatis, id est de Iudeis lege fabricatis. Ne cum filiis suis in superiori loco Christus est cum apostolis suis; aues in secundo, sancti designantur; pecora in tertio, innocentes figurantur; bestie in quarto, mundiales innuuntur. Quintus uero locus cum stercoribus infernus exprimitur. Aliter: per hec quinque loca quinque ascensiones Ecclesie ostenduntur, id  est catechumen, baptizati, coniugati, penitentes, sancti. Quod autem post septem dies pluuia descendit, pluuia uoluntaria post ueterem legem potest intelligi, de qua dicitur: Pluuiam uoluntariam segregabis, Deus, et reliqua  uocant, Riphath Paphlagones, Togorma Phrygas.

uERS. 4, 5.---Filii Iaban Elisa, et Tharsis, Cethim, et Dodanim. Ab his diuise sunt insule nationum in terris suis, uir secundum linguam suam, et cognitionem, et gentem suam. De Ionibus, id est Grecis, nascuntur Helisei, qui uocantur Aeolides, unde et quinta lingua Grecie Aeolis appellatur. Denique Tharsis Iosephus Cilicias arbitratur. Unde et metropolis ciuitas eorum Tharsis appellatur Paulo apostolo gloriosa. Cethim Cithii [Z., Scitii,] a quibus hodieque urbs Cypri nominatur. Dodanim, Rhodii.  Denique, sicut in Antiquitatum libris inuenitur, omnes pene insulas et totius orbis littora, terrasque mari uicinas, a Grecis accolis occupatas usque Oceanum possedere Britannicum, uidelicet a Tauro et Amano montibus, ut supra diximus.

uERS. 6.---Filii Cham, Chus et Mesraim, et Fut et Chanaan. Chus hodieque ab Hebreis Aethiopia nuncupatur, Mesraim, Aegyptus, Fut Libyes, a quo et Mauritanie fluuius usque in presens Fut dicitur. Porro Chanaan obtinuit terram quam Iudei deinceps possederunt.

uERS. 7.---Filii Chus: Saba, et Euila, et Sabatha, et Regma, et Sabathaca. Saba, a quo Sabei, de quibus uirgilius:

 . . . Solis est thurea uirga Sabeis.
Euila, Getuli in parte remotioris Africe, eremo coherentes. Sabatha, Sabathem, qui nunc Astabari nuncupantur. Regma uero et Sabathaca paulatim antiqua uocabula perdiderunt, et que nunc pro ueteribus habeant, ignoratur.

Filii Saba, et Dadan [Z., filius Saba, Dadan. uulg., Filii Regma: Saba et Dadan]. Hic Saba per sin litteram scribitur, supra uero per samech, a quo diximus appellatos Sabeos. Interpretatur ergo Saba Arabia. Nam in septuagesimo primo psalmo, ubi nos habemus: Reges Arabum et Saba munero offerent, in Hebreo scriptum est: Reges Saba, primum nomen per sin, ut Hieronymus ait, secundum  per samech. Dadan quippe gens est Aethiopie in occidentali plaga.

uERS. 8.---Porro Chus genuit Nemrod. Iste cepit esse potens in terra, et erat robustus uenator coram Domino, et reliqua. Nemrod iste arripuit insuetam prius in populos [Z., populis,] tyrannidem, regnauitque in Babylon [Z., Babylone,] quia ab eo ibi confuse sunt lingue turrem edificantium, et Babel appellata est, que interpretatur confusio. Regnauit autem et in Arach, hoc est in Edissa, et in Archad, que nunc dicitur Nibisis [Z., Nobilis. Leg. Nisibis], et in Chalanne, que postea a Seleuco rege dicta est Seleucia. Qui congrue robustus uenator coram Domino dicitur, seu, sicut in quibusdam codicibus inuenitur, quod melius nobis uidetur, robustus uenator  contra Dominum, id est hominum terrenorum suppressor et exstinctor. Erigebat ergo [Z., iste igitur erig.] cum suis populis turrem contra Dominum, in qua est impia significata superbia; quoniam dominatio imperantis in lingua est, et ibi est damnata superbia, ut non intelligeretur iubens homini, que noluit intelligere, ut obediret Deo iubenti. Sic illa coniuratio dissoluta est, cum quisque ab eo quem intelligebat, abscederet, nec se nisi ei cum quo loqui poterat aggregaret, et per linguas diuise sunt gentes disperseque per terras. Sequitur:

uERS. 11.---De terra illa egressus est Assur, et edificauit Niniuen, et Roboot ciuitatem, sicut in quibusdam codicibus inuenitur. De hac terra Assyriorum pullulauit imperium, qui ex nomine Nini, Belis filii,  Ninum condiderunt, urbem magnam, quam Hebrei appellant Niniuen. Quod autem ait, edificauit Niniuen et Roboot ciuitatem, non putemus duas esse urbes; sed quia Roboot platee interpretantur, ita legendum est, et edificauit Niniuen et plateas ciuitatis.

uERS. 13, 14.---At uero Mesraim genuit Ludim, et Anamim [Z., Ananim], et Laabim, Neptuim, et Petrosim, et Cesloim, de quibus egressi sunt Philistiim, et Capturim. Exceptis Laabim, a quibus Libyes postea nominati sunt, qui prius Futei uocabantur, et Cesloim, qui deinceps Philistiim appellati sunt, quos non corrupte Palestinos dicimus, cetere gentes sex ignote sunt, quia bello Aethiopico subuerse usque ad obliuionem pretentorum [Z., preteritorum] nominum.  Possederunt autem terram a Gaza usque ad extremos fines Aegypti.

uERS. 15-18.---Chanaan genuit Sidonem primogenitum suum, et Hetheum, et Gebuseum, et Amorrheum, et Gergeseum, et Heueum, et Araceum, Asineum, et Aradium, et Samariten, et Amatheum. De Chanaan primus natus est Sidon [Z., Sidona], a quo urbs Phenicie Sidon uocatur. Dein Araceus, qui Arcas condidit, oppidum contra Tripolim in radicibus Libani. Aradii sunt qui Aradum insulam possederunt, angusto freto a Phenicis littore separatam. Samariten, emissa nobilis Syrie Celes ciuitas. Amath tam a Syris quam ab Hebreis, ita ut apud ueteres dicta fuerat, appellatur. Hanc Macedones Epiphaniam  uocant. Nonnulli Antiochiam ita appellatam putant.

uERS. 19-21.---Et fuit terminus Chananeorum uenientibus a Sidone Geraram usque Gazam, donec egrediaris Sodomam, et Gomorrham, et Adamam, et Seboim, usque Lesam. Cetere propria nomina retinent. Hoc tantum adnotandum uidetur quod Lesa ipsa sit que nunc Callirhe dicitur, ubi aque calide prorumpentes in mare Mortuum defluunt.

uERS. 22.---Filii Sem: Elam, et Assur, et Arphaxad, et Lud, et Aram. Hi ab Euphrate fluuio partem Asie usque ad Indicum oceanum tenent. Est autem Elam, a quo Elamite, principes Persidis. De Assur iam dictum est, quod Ninum urbem condiderit. Arphaxad, a quo Chaldei, Lud, a quo Lydia. Aram, a quo Syri,  quorum metropolis est Damascus.

uERS. 23.---Filii Aram Hus, et Hul, et Gether et Mes. Hus, Trachonitidis et Damasci, conditor, inter Palestinam et Cele-Syriam tenuit principatum, a quo Septuaginta interpretes in libro Iob, ubi in Hebreo scribitur, terram Hus, regionem Ausitidem transtulerunt. Hul, a quo Armenii. Gether, a quo Arcanii siue Carii. Porro Mes, pro quo Septuaginta interpretes Mosoch dixerunt, hi sunt qui nunc uocantur Meones.

uERS. 24, 25.---At uero Arphaxad genuit Sala [Z., Sela], et Sala genuit Heber. Et Heber nati sunt duo filii; nomen uni Phaleg et nomen fratris eius Iectan. Heber, a quo Hebrei, uaticinio quodam filio suo Phaleg nomen imposuit, qui interpretatur diuisio, ab  eo quod in diebus eius lingue in Babylone diuise sunt.

uERS. 26, seq.---Iectan genuit Elmodad, et Saleph, et Asarmoth, Iare, et Aduram, et Uzal de Debal [Z., Dedabal], et Abimalech, Seba, Ophir, Euila, Iobab. Harum gentium posteriora nomina inuenire non potui; uel ita uocantur ut primum, uel que immutata sint, ignoratur. Possederunt autem a Cofene fluuio omnem Indie regionem que uocatur Heria.




CAPUT XI.

uERS. 1-4.---Erat autem terra labii unius, et sermonum eorumdem, et reliqua, usque et dixerunt: uenite, faciamus nobis ciuitatem, et turrem, cuius culmen pertingat ad celum, etc. Ideo turrem sua superbia  construere uoluerunt, ut celebrarent nomen suum antequam diuiderentur, sicut Scriptura testatur, seu ut explorarent quid esset super celum, siue, ut quibusdam uidetur, ut haberent ubi fugerent, quia putabant iterum cataclysmo mundum deleri sicuti prius. Sed queritur utrum credibile sit tante stultitie esse homines, ut in celum altitudinem edificii cuiuslibet exigere se posse putarent? Quia solet superbiam stultitia sequi, et humilitatem sapientia, ideo turris hic superbie loco posita est, et quia sua stultitia atque superbia alta penetrare studuerunt, ideo confusi sunt. Fecit ergo superbia diuersitates linguarum; humilitas Christi congregauit diuersitates linguarum, ut quos turris dissociauerat, Ecclesia colligeret; de  qua dissolutione superius prelibauimus, ubi de Nembrot mentionem fecimus, qui [Z., quia] ipse quidem auctor huius turris exstitit, et primo omnium hominibus dominari et regnum dilatare studuit. Solet enim multos mouere, an unum opus fuerit turris, et ciuitatis, uel duo? A multis enim estimatur arcem esse et ciuitatis Babylonie turrem illam. Huius enim ciuitatis mirabilem constructionem gentium commendat historia, cuius nimia disponebatur altitudo, que in campestribus per situm quadratum ab angulo usque ad angulum muri sedecim millia tenuisse passuum, simul per circuitum sexaginta quatuor [Z., sexaginta tres], ut Herodotus historiographus dicit. Aliqui uero turrem unam uolunt intelligi, quam precipuam [Z., precipue] inter alias erigere moliebantur,  que in altitudine quatuor millia dicitur tenuisse passuum, quod capitolium, ut idem doctor dicit, de lato in angustias coarctatur, ut pondus imminens facilius a latioribus sustentaretur, in qua describunt templa marmorea, aureas statuas, plateas lapideas auroque fulgentes, et multa alia, que pene uidentur incredibilia. Unde ait Scriptura:

uERS. 5.---Descendit autem Dominus ut uideret ciuitatem et turrem quam edificabant. Nonnulli autem omnes turres illius ciuitatis dixerunt, que per numerum singularem ita significate sunt, ut dicitur millies, et intelliguntur millia millium. Hinc Scriptura subinfert: et cessauerunt edificare ciuitatem. Sequitur:

uERS. 7.---uenite igitur et descendamus, et confundamus  ibi linguam eorum. Descendere Dei est humanos actus inspicere, uel eorum sensibus propinquare [Z., appropinquare]. Siue descendere dicitur tam ad auxilium quam ad uindictam, quando curam humano generi prestat per obsequia angelorum. Angelis enim qui aderant, ut beatus Gregorius dicit, Dominus ait: uenite, descendamus, et reliqua. Qui ascendunt in eo quod Creatorem conspiciunt, descendunt in eo quod creaturam sese illicitis erigentem examine districtionis premunt. Dicere ergo est: Descendamus et confundamus linguam eorum, in seipso eis hoc quod recte agatur, ostendere, et per uim interne uisionis eorum mentibus exhibenda iudicia occultis motibus inspirare. Quod uero plurali numero dixit, descendamus, et iterum singulari,  confudit Dominus labium uniuerse terre, distinctione personarum sanctam Trinitatem, et operationis unitatem in maiestate diuina uoluit ostendere, sicut in exordio humane creationis dictum est: Faciamus ominem ad imaginem et similitudinem nostram; ut trinitas in personis, et unitas in potentia diuinitatis esse credatur.

uERS. 9.---Et idcirco uocatum nomen eius Babel, quia ibi confusum est labium uniuerse terre, et reliqua. Si Deus requieuit ab omnibus operibus suis die septimo, unde subito tanta apparuit diuersitas linguarum? Sed sciendum est quia non in hac diuisione inguarum nouum aliquid condidit Creator, sed dicendi modos et formas in diuersis loquelarum generibus  diuisit. Unde easdem syllabas et eiusdem potestatis litteras aliter coniunctas, a diuersis inuenimus gentium linguis; sepe etiam et eadem nomina, uel uerba aliud aliquid significantia in alia lingua, atque aliud in alia. Ubi dicimus in psalmo: In uirga ferrea , in Greco habetur: en rabdo sidera [ ]. Igitur in Latino sidera non ferrea significat sicut in Greco, sed astra. Sed notandum est quia illa lingua in sola familia Heber remansit, ex quo Hebrei dicti sunt, in ea parte hominum que Dei portio permansit, in qua et Christus nasciturus erat. Oportebat enim ut in ea lingua salus mundo primo predicaretur, per quam primum mors intrauit in mundum. Ostendit quoque titulus in cruce Saluatoris scriptus, hanc esse omnium linguarum primam.

 uERS. 10.---He generationes Sem: Sem centum erat annorum, quando genuit Arphaxad, et reliqua. Idcirco Sem repetit, ut ostenderet Abraham ex semine eius duxisse originem, quia Hebreorum consuetudo est ut tantummodo primogenitos nominent.

uERS. 14-28.---Sale quoque genuit Heber, et reliqua, usquequo ait: mortuusque est Aran ante Thare patrem suum in terra natiuitatis sue in Ur Chaldeorum. Heber interpretatur transitor, quod significabat Ecclesiam futuram, que transiit ab infidelitate ad fidem, a uitiis ad uirtutes. Sed requirendum est quid est quod de Aran legitur fratre Abraham; mortuusque est Aran ante Thare patrem suum in Ur Chaldeorum; Ur enim ignis dicitur.  Unde et in Hebreo legitur: in Ur Chesdi , id est: in igne Chaldeorum. Et Chaldei ignem colunt pro Deo. Thare uero, ut Chaldei tradunt , cum filiis suis missus est a Chaldeis in ignem, quia ignem adorare nolebat, in quo igne Aran consumptus est. Et hoc est quod ait mortuum eum esse ante conspectum Thare patris sui, quod in sequentibus plenius dicemus.

uERS. 29.---Duxerunt autem Abram et Nachor uxores. Nomen autem uxoris Abram Sarai, et nomen uxoris Nachor Melcha filia Aran, patris Melche et patris Iesche. Iescha ipsa est Sarai. Denique Aran filius Thare frater Abram, et Nachor duas genuit filias: Melcham, et Sarai cognomento Iescham, e quibus Melcham  accepit uxorem Nachor, et Sarai Abram. Necdum quippe inter patruos, et fratrum filios nuptie fuerant lege prohibite, que in primis hominibus etiam inter fratres et sorores inite sunt.




CAPUT XII.

uERS. 1.---Dixit autem Dominus ad Abram: Egredere de terra tua, et de cognatione tua, et de domo patris tui, et reliqua. Queritur cur eum precepit de terra sua egredi, cum ipse de terra natiuitatis, id est de terra Chaldeorum, egressus fuerat cum patre? Nisi, ut quibusdam uidetur, hec egressio non ad egressionem corporis pertinet, sed ad egressum mentis, ne illuc uoluntatem mentis haberet redeundi unde corporaliter  iam exierat. Moraliter ad exemplum illius nobis exeundum est de terra nostra, id est de facultatibus huius mundi, uel de terreno homine, et de cognatione nostra, de conuersatione  et moribus, uitiisque prioribus, que nobis a natiuitate uelut consanguinitate coniuncta sunt. Et de domo patris nostri, uidelicet de omni memoria mundi huius, que domus diaboli dicitur, ut in psalmo: Obliuiscere populum tuum et domum patris tui , ueluti gentilitati renuntiantes possimus dilatari in terra quam monstrat nobis idem in populo Dei, et in congregatione fidelium, et in terra celestis repromissionis, cum aduenerit tempus introduci. Sed notandum est quia due repromissiones ad Abraham facte sunt; una, quod  terram Chanaam possessurus esset in semine suo, quod significatur ubi dictum est: uade in terram quam monstrauero tibi, etc. Alia uero, longe prestantior, quod pater esset non unius gentis Isrelitice, sed omnium gentium que fidei eius uestigia sequuntur, quod his uerbis promittitur: Et benedicentur in te omnes gentes. Illi scilicet in semine Abraham benedicentur, qui Abrahe fidem imitantur. Sed iuxta historiam ostenditur quod multi in exemplis sanctorum benedictionem consequuntur. Ceterum quod ait: faciamque te in gentem magnam, uirtutes ostendit. Magna gens est numerus uirtutum. uerumtamen quod dicitur: Egredere de terra tua, etc., in cuiusdam dictis ita reperi: Egredere de terra tua, id est de lege nature, de cognatione uero,  de lege littere; de domo quippe patris, hoc est de lege Noui Testamenti; in terram quam monstrauero tibi, id est in celum, de qua Isaias ait: Oculi tui cernent terram de longe .

Animaduertendum est quod instabilitas Abre instabilitatem gentis illius significat . Gens enim ipsius maior futura erat de instabilitate sua quam quando habitauit in terra sua. Ita et Ecclesia de itinere suo, uidelicet de carnali habitatione et resurrectione, ut aliquibus uidetur, maiora premia habebit.

uERS. 4.---Septuaginta quinque annorum erat Abram cum egrederetur de Charran. Hic indissolubilis nascitur questio: si enim Thara, pater Abram, cum esset in regione Chaldea, septuaginta annorum  genuit Abram, et postea in Charan  ducentesimo quinto etatis sue anno mortuus est, quomodo nunc post mortem Thare Abram exiens de Chara septuaginta quinque annorum fuisse memoratur, cum a natiuitate Abram usque ad mortem patris eius centum triginta quinque annorum fuisse doceantur ? Nisi quia uera est illa traditio Hebreorum, quam supra diximus, quod egressus sit Thara cum filiis suis de igne Chaldeorum, et quod Abram Babylonio uallatus incendio, quia illud adorare nolebat, Dei sit auxilio liberatus. Unde et Dominus postea ait Ego Dominus, qui eduxi te de Ur Chaldeorum, et ex illo tempore ei dies uite et tempus reputatur etatis, ex quo confessus  est Dominum, spernens idola Chaldeorum. Potest autem fieri ut, quia Scriptura reliquit incertum, ante paucos annos Thara de Chaldea profectus, uenerit in Charran, quam morte obiret, uel certe statim post persecutionem Charran ueniret, et ibi diutius sit moratus. Si quis ergo huic solutioni contrarius est, querat aliam solutionem, et tunc recte ea que a nobis dicta sunt, improbabit.

uERS. 5, 6.---Et egressus ut iret in terram Chanaan, et reliqua. Hoc enim in figura Christi, cuius typum tenuit, actum est, qui obediens Patri usque ad mortem peruenit. Quodque dicitur: Pertransiuit Abram usque ad locum  Sichem, et usque ad conuallem illustrem, ipsum Christum ostendit per patriarchas et prophetas ad Ecclesiam peruenisse,  que uallis est illustris, uidelicet fertilis uel egregia uirtutibus, atque in humilitate sita. Unde et congrue subiungitur: Chananeus autem tunc erat in terra, mundiales uidelicet atque gentiles; quanquam super diabolo possit intelligi. Chanaan quoque motus eorum interpretatur.

uERS. 7-9.---Semini tuo dabo terram hanc. Iuxta illud Psalmographi [Z. Psalmigraphl]: Postula a me, et dabo tibi gentes, et reliqua , ubi edificauit altare, unitatem scilicet fidei in Ecclesia. Tetendit igitur tabernaculum suum, ab occidente habens Bethel, et ab oriente Hai. Bethel interpretatur domus Dei. Significat Iudeos, qui aliquando fuerant domus Dei per cognitionem, et quasi in oriente, dum sub lege fuerant, hoc est usque ad aduentum Christi,  sed [Z., et] propter incredulitatem suam deciderunt ad occidentem non credendo in Christum. Hai interpretatur chaos, id est uorago intransmeabilis. Significat gentes que in uoragine et profunditate peccatorum detinebantur usque ad aduentum Christi, que relicto errore crediderunt in Christum [Z., in Deum], qui est uerus Oriens.

uERS. 10-20.---Descenditque Abram in Aegyptum. Christus uidelicet in hunc mundum, iuxta quod scriptum est: Ecce enim Dominus ascendet super nubem leuem, et ingredietur Aegyptum ,---ut peregrinaretur ibi. Sicut ipse ait in Euangelio: uulpes foueas habent, et uolucres celi nidos; Filius autem hominis non habet ubi caput reclinet . ---Preualuerat enim fames in terra illa, de qua dicitur:  Mittam in uobis famem, non famem panis, neque sitim aque, sed audiendi uerbum Domini . Deinde sequitur qualiter Abram descendens in Aegyptum Sarai uxorem sororem suam esse dixit; nec mentitus, quia propinqua erat sanguine, sicut ipse ait. Quam tamen Pharao, rex Aegypti, uxorem uolens accipere, sed territus nimis, ubi eius esse cognouit uxorem, illesam reddidit. Hic enim innuendum est utrum conueniret Abram, tam sancto uiro, ut celaret Sarai uxorem suam esse, et cur non magis poneret in Deo spem suam ne occideretur a rege? Ostenditur itaque in hoc eius facto quod homo non debet tentare Dominum Deum suum, quando habet quod faciat ex rationabili [Petr., rationali]  consilio pro anima sua. Fecit enim quod potuit pro uita sua; quod autem non potuit, illi commisit in quem sperauit, cui et pudicitiam coniugis commendauit. Nec eum fides ac spes fefellit. Namque Pharao a Deo territus, multisque propterea malis afflictus, ubi eius uxorem diuinitus didicit, illesam cum honore reddidit uiro suo. Sed mouet forte quomodo, cum Sarai a Pharaone rapta fuerit, inuiolata permanserit, licet corpus sanctarum mulierum non uis maculat [Z., maculet], sed uoluntas et excusare possit [Z., posset] Sarai, quod famis tempore sola regi in peregrinis locis, marito conniuente [Z., uiuente], resistere nequiuerit; tamen potest et aliter feda necessitas excusari, quod iuxta librum Esther quecunque mulierum placuisset regi apud ueteres,  sex mensibus ungebatur oleo myrteo, et sex mensibus in pigmentis uariis erat, et curationibus feminarum, et tunc demum ingrediebantur ad regem. Itaque ita potest fieri ut Sarai, postquam placuerat regi, dum per annum eius ad regem preparatur introitus, et Abrahe multa donauerit, et Pharao postea sit percussus a Domino, illa adhuc intacta ab eius concubitu permansit. Sequitur:




CAPUT XIII.

uERS. 1-3.---Ascendit ergo Abram de Aegypto, ipse et uxor eius, et omnia que habebat, et Lot cum eo ad australem plagam. Erat autem diues ualde in possessione argenti et auri; reuersusque per iter quo uenerat a meridie in Bethel. Pulchre de Aegypto liberatus  ascendisse dicitur ad australem plagam, id est ad meridiem; non enim legitur declinasse aliquando ad occidentem. Sed occurrit huic sensui illud quod sequitur, quomodo potuerit exiens de Aegypto fuisse diues ualde? Quod soluitur illa Hebraica ueritate, in qua scribitur: Abram grauis uehementer. Aegypti enim pondere grauabatur. Et licet uideantur esse diuitie pecoris, auri et argenti, tamen si Aegyptie sint, uiro sancto, cuius typum tenuit, graues sunt. Denique non, ut in LXX legitur, abiit unde uenerat, in desertum usque Bethel, sed sicut in Hebreo scriptum est, abiit itinere suo per austrum usque Bethel. Idcirco enim de Aegypto profectus est, ut non desertum ingrederetur, quod cum Aegypto reliquerat, sed per austrum, qui aquiloni contrarius est, ueniret ad domum  Dei, ubi fuerat tabernaculum eius inter Bethel et Hai. Igitur Abram in hoc quod ascendit de Aegypto, Dominum ac Redemptorem nostrum significat, qui, ut superius diximus, descendit in Aegyptum, uidelicet in hunc mundum, expleto mysterio nostre redemptionis, ascendit ad Patrem. Unde bene dicitur de Abram quod reuersus sit per iter quo uenerat in Bethel a meridie; quia ipse unigenitus Filius in suis predicatoribus in fine seculi reuersurus est ad Iudaicam plebem iuxta illud: Cum plenitudo temporis subintrauerit, tunc omnis Isrel saluus fiet .

uERS. 5-12.---Sed et Lot, qui erat cum Abram, fuerunt greges ouium, et armenta, et tabernacula; nec poterat  eos capere terra, et cetera, usquequo ait, diuisi sunt alterutrum a fratre suo. Lot, qui interpretatur declinans, significat Iudeos qui non credendo declinauerunt a Deo. Abram, prout sepe descripsimus, Dominum significat. Greges Lot et armenta, plebes et diuersa conuenticula Iudeorum infidelium interpretantur. Unde et bene dicitur: Et facta est rixa inter pastores gregum Abram et Lot. Per pastores Abram significantur apostoli Christi. Per pastores Lot Sadducei intelliguntur et Pharisei, qui multum inter se altercati sunt. Sed in hoc quod ait: Chananeus autem et Pherezeus habitabant in terra illa, super immundis spiritibus interpretantur, qui potestatem habebant in Iudeis. Seu etiam Lot significat hereticos, quos cum Christiano populo terra, id est  Ecclesia, non capit. Sed pastores Christi et hereticorum seductores, qui pastores se dicunt esse, suis ouibus rixas et contentiones semper excitant in Ecclesia, et ideo diuiduntur ab inuicem. Recede a me, inquit Abram, obsecro, ad Lot. Si ad sinistram ieris, ego dexteram tenebo; si dexteram elegeris, ego ad sistram pergam. Proprium itaque concedit in hoc Dominus, tanquam Abram arbitrium [Z., om. arbitrium] fratri suo, Iudaico uidelicet populo, ex quo carnem assumere dignatus est. Denique per dexteram fides uel uita futura, de qua Ecclesia ait: Leua eius sub capite meo, et dextera illius amplexabitur me . Per sinistram uita presens, quam elegerunt Iudei. Unde et dicitur: Eleuatis autem Lot oculis uidit omnem circa Iordanis regionem, et reliqua.  Aliter. Bene ait: si tu ad sinistram ieris, ego dexteram tenebo, etc.; quia in die iudicii multi ex Iudeis credituri erunt in Deum, et multi ex credentibus recessuri. Et hoc est quod ait, ego ad sinistram pergam. Tunc enim Christus tanquam Abram in credentibus, qui uidebantur esse eius membra, ad sinistram declinabit. Si autem ad hereticos referre uolueris, tunc adimplebitur hoc quod Scriptura dicit, recede a me, obsecro, quando dicturus est eis: Discedite a me, maledicti, in ignem eternum . Unde consequenter subiungitur, si ad sinistram ieris, ego dexteram tenebo, etc. Per dexteram prosperitatem mundialem, quam heretici eligunt, interpretantur; per sinistram infidelitatem uel infernum. Quod uero Abram dexteram plagam elegit, fidem,  uel regnum sanctorum; quod autem sinistram, confractionem uoluntatis, qua in membris suis condescendit his qui in amorem presentis uite, que significatur, ut supra diximus, per sinistram, commemorantur. Unde et Iordanis, ut quidam uolunt, in hoc loco doctrinam hereticorum ostendit, a quo irrigabantur uniuersa, quia sic uidetur suis, ut bene doctrina ipsorum irrigetur. Quapropter rite [Z., recte] subinfertur, uenientibus in Segor. Segor paruula interpretatur, quia illi qui ab hereticis decipiuntur, in magnis uidentur esse, sed in exiguitate ac miseria detinentur et ad nichilum tendunt.

uERS. 13.---Homines autem Sodomite pessimi erant, et peccatores coram Domino nimis. Superflue  additum est, coram Domino, sicut in LXX etiam inuenitur; siquidem Sodomorum coloni apud homines mali et peccatores erant. Ille autem dicitur in conspectu Dei peccator, qui potest apud homines iustus uideri, quomodo de Zacaria et Elisabeth in preconio ponitur, quod fuerint iusti ambo in conspectu Dei, et in psalmo dicitur: Non iustificabitur in conspectu tuo omnis uiuens .

uERS. 14-17.---Dixit ergo Deus ad Abram: Leua oculos tuos, et uide a loco in quo tu nunc es, ad aquilonem, et ad austrum, ad orientem, et ad mare, quia omnem terram quam tu uides, tibi dabo et semini tuo. Si enim terra tantum promittebatur ei, quam tunc in uno loco stans uidere potuit per quatuor climata mundi, angusta uidetur esse terra repromissionis.  Non hoc solum terre promissum est quam uidere potuit. Non enim dictum est: Tantum terre tibi dabo quantum uides; sed, Tibi dabo terram quam uides, eum et ulterior undique dabatur. Et idcirco subiunxit: Surge et perambula terram in latitudine et longitudine, ut perambulando perueniret ad ea que oculis uno loco stans uidere non posset. Significabatur autem ea terra, quam carnale semen eius accepturum erat. Nam illud spiritale totius mundi latitudinem possessurum erat. Dum dixit, ad orientem et ad mare, quid dictum est? Solet enim Scriptura sancta, dum de plagis terre repromissionis loquitur, mare pro occidente ponere, ab eo quod Palestina regio mare occidentis plage habeat. uerumtamen, ut quibusdam placet, spiritaliter Christus  cum Ecclesia dicitur leuare oculos a mundo ad quatuor partes terre, per quas quatuor Euangelia figurantur, cuique omnis terra datur, ut alibi: Postula a me, et dabo tibi gentes, et cetera . Usque in sempiternum, id est in longitudine temporis.




CAPUT XIu.

uERS. 1-6.---Deinde sequitur qualiter reges gentium percusserunt Raphaim in Astarothcarnaim quoque, et Zozim cum eis, et reliqua. Raphaim gigantes interpretantur; Zozim, terribiles et horrendi; Astaroth ciuitas, que usque hodie sic uocatur, significat quod quatuor reges interfecerunt gigantes, et robustos quoque Arabie; Astarothcarnaim, terram gigantum quamdam in supercilio Sodomorum.

 uERS. 7.---Et reuersi uenerunt ad fontem Mesfat, ipsa est Cades. Fons Mesfat fons est iudicii, hoc est Cades; per anticipationem dicitur quod postea sic uocatum est. Significat autem locum apud petram, qui fons iudicii nominatur, quia ibi Deus populum iudicauerit. Et percusserunt omnem regionem Amalecitarum, et Amorrheum sedentem in Assasonthamar. Hoc est oppidum quod nunc uocatur Engaddi, balsami et palmarum fertile, sicut in libris Locorum reperi. Assason autem thamar interpretatur urbs palmarum. Thamar quippe palma dicitur. Sequitur:

uERS. 8, 13.---Et egressi sunt rex Sodomorum, et rex Gomorrhe, rexque Adame, etc., usquequo ait: Quatuor reges aduersus quinque. uallis autem siluestris  habebat puteos bituminis multos. Itaque rex Sodomorum, et Gomorrhe terga uerterunt, cecideruntque ibi, et qui remanserunt, fugerunt ad montes, tuleruntque omnem substantiam eorum, nec non et Lot, et substantiam eius, et reliqua. Notandum est quod Bale, que et Segor, tradunt Hebrei, quia sicut in alio loco ostenditur Scripture hanc eamdem esse Salisa, et interpretantur uitulam consternantem, quod scilicet tertio motu terre absorpta sit, et ex eo tempore quo Sodoma et Gomorrha, Adama, et Seboim diuino igni subuerse sunt, illa paruula nuncupatur; si quidem Segor transfertur in paruulam. uallis autem Salinarum, que et uallis siluestris dicitur, sicut in hoc eodem libro scribitur, in qua fuerunt antea putei bituminis, post Dei iram et sulphuris pluuiam  in mare Mortuum uersa est, quod a Grecis stagnum bituminis appellatur. Idipsum est asphaltum. Mortuum autem appellatur mare, quod nichil recipit generum uiuentium, neque assuetas aquis aues, tauri camelique fluitent. Denique si Iordanis auctus imbribus pisces illuc influens rapuerit, statim moriuntur et pinguibus aquis subnatant. Lucernam accensam fertur supernatare sine ulla conuersione, exstincto demergi lumine, et uas demersum arte, quod bibat, difficile herere in profundo, omniaque uiuentia, demersa licet et uehementer illisa, statim resilire. Denique uespasianum precepisse natandi ignaros reuinctis manibus in profundum deiici, eosque omnes illico supernatasse. Aqua ipsa sterilis et amara, ceterisque aquis obscurior, et quasi aduste [Z.,  adustam] preferens similitudinem. uagari super aquas bituminis glebas certum est atro liquore, quas scaphis appropinquantes colligunt, herere bitumen, et nequaquam ferro precidi fertur. Sanguine tantum mulierum menstruo uel urina cedere, utilis ad compagem nauium, uel corporibus hominum medendis. Seruat adhuc regio speciem pene. Nascuntur enim poma pulcherrima, que et edendi cupiditatem exspectantibus generent; si carpas, fatiscunt ac resoluuntur in cinerem, fumumque excitant quasi assidue ardeant. Sane in diebus estatis immodicus [Z., non modicus] per spatia campi exestuat uapor, unde et coalescente uitio nimie siccitatis, atque humi arido [Z., humo arida] corruptior er miserandas incolis conficit egritudines. Denique  quinque isti reges, allegorice, a quatuor regibus deuicti qui uenerunt de Babylone, significant quinque sensus corporis, uidelicet uisum, auditum, gustum, odoratum et tactum. Quatuor reges quatuor uitia principalia intelliguntur, id est cupiditas, gaudium, timor et tristitia. Per hec quatuor uitia expugnauit diabolus non solum Sodomitas, per quos significabantur gentiles, sed etiam et Lot, qui interpretatur declinans, per quem significantur Iudei, qui declinauerunt a rectitudine fidei. Per uallem siluestrem presentem mundum interpretantur [Z., presens mundus interpretatur]; per puteos homines in profunditate uitiorum demersos; per bitumen conglutinationem peccatorum, qua sunt uniti in iniquitate.

 Potest et aliter intelligi: quatuor reges qui quinque superauerunt, possunt nimirum contraria uitia uirtutibus significare: heresim scilicet, gentilitatem, hypocrisin, auaritiam, que est idolorum seruitus. Que reges nuncupantur, quia in multo ius regni [Z., regis] exercent. Quinque autem reges qui superantur ab his, quinque sensus possunt intelligi, ut diximus; quia et ipsi reges, quia ex his homo noster exterior regitur, terga uertuntur, donec Abram, pater excelsus, uictis quatuor regibus supradictis, spolia reuocet, et Lot propinquum suum, declinantem utique a malo, ex eorum potestate eripiat.

Quod autem recedere quinque reges a quatuor dicuntur, significat quod illos maxime persequitur  contraria potestas, quos ante in seruitutem retinuit. Quod autem in trecentis decem et octo Pater ille excelsus, cui in Oratione Dominica dicimus. Pater noster, significat quod per electos, qui in persecutione uirtutum constituti sunt, fundati fide Trinitatis, et habentes plenitudinem Decalogi octaua die que sabbato sequitur, cum Christo resurgentes [a 1Kb] .

uERS. 14.---Quod cum audisset Abram, captum uidelicet Lot fratrem suum, numerauit expeditos uernaculos trecentos decem et octo. Expeditos dixit iuuenes, ad bellum promptos, et qui non fuerunt uxorati, de quibus in sequentibus dixit, exceptis his, que comederunt iuuenes. Et persecutus est usque Dan. Dan Phenicis oppidum est, quod nunc Paneas dicitur, ubi unus de fontibus Iordanis oritur, qui dicitur  Dan, alter uero Ior. Ex his duobus fontibus, qui haud procul a se distant, in unum riuulum federatis, Iordanis appellatur, sicut ex duobus fontibus unus fluuius, ita ex nominibus una appellatio creatur [Z., procreatur].

uERS. 18.---Deinde legitur qualiter Abram occurrit Melchisedech rex Salem [Z., regi Salem]. Mouere solet quosdam quis fuerit iste Melchisedech, rex Salem, quem Apostolus dicit  sine patre et matre, esse? Ideo Apostolus eum dixit absque patre et absque matre esse, quia genealogiam eius sacra Scriptura non narrat. uerumtamen, ut in cuiusdam [Z., quodam] reperi uetusto uolumine, tradunt Hebrei non absque patre et matre fuisse; sed quia nomen eius non commemoratur, nisi quando  occurrerit Abram, et nec pater nec mater legitur in diuinis Scripturis. Melchi uidelicet pater, et Sedech mater. Et inquiunt; quia pater eius Melchi mortuus fuit, antequam fuisset Melchisedech natus. Item mater eius Sedech mortua fuit de parturiendo habens in utero Melchisedech, et ex his duobus nominibus Melchisedech filius eorum sit dictus. Propterea, ut Hebrei aiunt, sine patre et matre fuerit, quia mortui fuerunt antequam natus esset. Tradunt etiam hunc, mutato nomine, Sem esse filium Ne, et supputantes annos uite ipsius, ostendunt eum ad Isaac usque uixisse, omnesque primogenitos pontifices fuisse, hostias Deo immolasse usque ad tempora  Aaron, et legis cerimonias, et hec esse primogenita que uendidit Esau fratri suo Iacob, qui etiam Melchisedech iure de triumphis abnepotis sui decimas accepisset.

Porro Salem ipsam esse uolunt que postea Hierusalem dicebatur. Hec etiam primo Iebus, ut ferunt, postea Salem, deinde Hierusalem, sed postea a Salomone plenius instaurata Ierosolymis est dicta, quasi Hierosolymonia. Ceterum, ut quidam dicunt, Salem non Hierusalem, sed oppidum Satophoim [Z., Socaphoim], quod usque nunc dicitur Salem, et uidetur ibi palatium esse Melchisedech. Unde agitur: transiuit Iacob in Salem, ciuitatem regionis Sichem, que est in terra Chanaan. Inde dicit Ioannes euangelista: Erat Ioannes baptizans in Ennon  iuxta Salim, quia multe sunt ibi aque . Nec differt utrum Salem an Salim dicatur, cum uocalibus in medium perraro utuntur Hebrei, et pro uoluntate lectorum ac diuersitate regionum eadem uerba diuersis sonis et accentibus proferunt [Z., proferuntur]. Nos enim opiniones diuersorum ponimus; sed prudenti lectori, quid horum uerius elegerit, derelinquimus. Sed quantum ad figuram pertinet, iste Melchisedech Christum significat secundum Apostolum, quia Christus sine matre in celis, sine patre in terris, offerens Deo pro nobis in terris sui corporis panem et sui sanguinis uinum, ad quem dicitur: Tu es sacerdos in eternum secundum ordinem Melchisedech . Quod si quis plenius nosse desiderat, beati Hieronymi et Isidori dicta  perlustret. Sequitur:




CAPUT Xu.

uERS. 2-4.---Dixitque Abram: Domine Deus, quid dabis mihi? ego uadam absque liberis, et filius procuratoris domus mee iste Damascus Eliezer, et reliqua. Non quasi dubius, an fieret, de promissione Dei, cum ait: Domine Deus, quid dabis mihi? sed quomodo futurum [Z., uenturum] esset, exquirens. Sed requirendum est quis fuerit iste Eliezer Damascus, de quo dixit Abram, heres meus erit? Ille utique fuit filius procuratoris Abrahe, qui postea, ut aiunt Hebrei, Damascum condidit, et nomen ciuitatis dedit regnumque in ea obtinuit. Attamen notandum, ubi nos habemus, filius procuratoris, nonnulli transtulerunt: filius Masech uernaculi mei.  Aquila uero, filius potum dantis domui mee. Theodotion, filius eius qui super domum meam est, id est uillici, qui uniuersa dispensat, et distribuit cibaria familie; uocaturque Damascus Eliezer. Porro Eliezer Deus meus adiutor interpretatur, qui, ut diximus, Damascum condidit. Sequitur:

uERS. 5, 6.---Suspice celum, et numera stellas, si potes. Et dixit ei: Sic erit semen tuum. Unde in consequentibus dicit: Sicut stelle celi, et sicut arena que est in littore maris. In stellis celi pauciores, firmiores, clariores intelliguntur; in arena autem maritimi littoris magna multitudo infirmorum atque carnalium.

uERS. 7.--- Ego Dominus qui eduxi te de Ur Chaldeorum. Hoc est quod paulo ante diximus, in Hebreo haberi, qui eduxi te de Chesdim, id est de incendio Chaldeorum,

uERS. 8, 9.---At ille ait: Domine Deus, unde scire possum quod possessurus sim eam? Respondens Dominus: Sume, inquit, mihi uaccam triennem, et capram trimam [Cod., trinam], et arietem annorum trium: turturem quoque et columbam. Qui tollens uniuersa hec, diuisit ea per medium, et reliqua. Quid igitur in illo mystico signo de posteritate generis sui Abrahe intelligendum erat, uel cur trium annorum animalia illi erant sumenda? uel cur animalia diuidit, et uolucres non diuidit? Trium enim annorum animalia tres temporum articulos designant,  quibus populus ad summum honoris culmen adoleuit. A temporibus uero patriarche Abrahe per repromissiones usque ad tempora Moysi coniunctus est Deo; a tempore autem Moysi legislatoris, a Deo legis acceptione, et miraculorum ostensione, triumphis et terre repromissionis ingressione glorificatus; a temporibus uero Dauid regio honore et templi ciuitatisque Hierusalem instructione eleuatus est. Aries autem regiam et sacerdotalem dignitatem; uacca sub legis littera seruientem; capra etiam eumdem populum peccatorem esse designat. Aues uero spiritales et Deo electos prefigurabant. Diuisiones namque animalium schismata inter carnales semper esse ostendunt. Ideo uero quod aues non diuisit, pax et unitas spiritalium intelligitur. Quod  circa uesperam pauor irruit super Abram, terrorem in die iudicii, qui separabit ad inuicem spiritales et carnales, alios statuens in dexteram, alios in sinistram. Aues uero, que super cadauera uolitant, demoniace sunt potestates, que carnalibus insidere querunt, quas deuotus doctor sedula admonitione abigere debet.

Intelligitur et aliter iste modus figure. Per uaccam enim significata est plebs posita sub iugo; per capram criminatrix multitudo gentium; per arietem duces populi gentium. Trium enim annorum animalia tria tempora significant, quia in tertium tempus [Z., tertio tempore] ista diuisio facta est, segregatio uidelicet fidelium ab infidelibus. Per turturem enim et columbam spiritales et heredes ex  utroque populo regni futuri [Z., regni Dei futuri] prefigurati sunt. uolucres autem descendentes super cadauera immundi sunt spiritus, qui mentibus carnalium semper insidere querunt, quos deuotus doctor sedula admonitione abigere debet, ut supra ostendimus. Unde et sequitur:

uERS. 10-12.---Et abigebat eas Abram. Quod hoc moraliter intelligi uolunt. Sepe corda iustorum suborte cogitationes polluunt, et terrenarum rerum delectationibus tangunt; sed dum citius manu sancte discretionis abiguntur, quasi aues repelluntur, ne cordis faciem caligo tentationis operiat, que hanc iam ex illicita delectatione tangebat. Nam sepe in ipso orationis nostre sacrificio importune cogitationes  se ingerunt, que hoc rapere uel maculare ualeant, quod in nobis Deo flentes immolamus. Unde et Abram, cum ad occasum solis sacrificium offerret, insistentes aues pertulit, quas studiose, ne oblatum sacrificium raperent, abegit. Sic nos, dum in ara cordis holocausta Deo offerimus, ab immundis hec uolucribus custodimus, ne maligni spiritus et peruerse cogitationes rapiant quod mens nostra offerre Domino utiliter poterat.

uERS. 13-17.---Dixitque Dominus ad eum: Scito prenoscens quod peregrinum futurum sit semen tuum in terra non sua, et subiicient eos seruituti et affligent quadringentis annis, et reliqua. Non sic accipiendum est tanquam in illa durissima seruitute quadringentis annis Dei populus fuerit; sed quia  scriptum est: In Isaac uocabitur tibi semen, ex anno natiuitatis Isaac usque ad annum egressionis ex Aegypto computantur anni quadringenti quinque. Cum ergo de quadringentis triginta detraxeris uiginti quinque, qui sunt a promissione usque ad natum [Z., natiuitatem] Isaac, non mirum est si quadragintos et quinque annos summa solida [Z., solidate] quadringentos uoluit appellare Scriptura, que solet tempora ita nuncupare, ut quod de summa perfectionis numeri paululum excrescit, aut infra est, non computetur. Non itaque quod ait, in seruitutem redigent eos, et nocebunt illis, ad quadringentos annos referendum est, tanquam per tot annos eos habuerint in seruitutem; sed referendi sunt quadringenti anni ad id quod dictum est, peregrinum  erit semen tuum in terra non propria. Quia siue in terra Chanaan, siue in Aegypto peregrinum erat illud semen, antequam hereditatem sumerent in terra, ex promissione Dei, quod factum est posteaquam ex Aegypto liberati sunt, ut hyperbaton hic intelligatur, ut ordo uerborum sit: Sciendo scies quia peregrinum erit semen tuum in terra non propria quadringentis annis; illud autem interpositum intelligatur, et in seruitutem redigent eos, et nocebunt illis, ita ut in quadringentos annos ista interpositio non pertineat. In extrema enim parte summe huius, hoc est post mortem Ioseph, factum est ut in Aegypto populus Dei duram perageret seruitutem. Sed quare dictum est de filiis Abram: Quarta progenie reuertentur huc? et in Exodo legitur:  Quinta generatione ascenderunt filii Isrel de terra Aegypti? Replica genealogiam Leui. Leui genuit Cath, Cath genuit Amram, Amram genuit Aaron, Aaron genuit Eleazar, Eleazar genuit Phinees. Cath cum patre suo Leui ingressus est Aegyptum. Rursum Eleazar cum patre suo Aaron egressus est ab Aegypto. A Cath usque ad Eleazar computantur quatuor. Quod autem secundum Exodum quinta generatione egressi sunt filii Isrel de terra, tribus tibi Iude ordo numeretur. Iuda genuit Phares, Phares genuit Esrom, Esrom genuit Aran, Aran genuit Aminadab, Aminadab genuit Naason, Naason genuit Salmon. Phares cum patre suo Iuda ingressus est Aegyptum. Naason princeps Iuda in deserto describitur,  cuius filius Salmon terram repromissionis introiuit. Computa a Phares usque ad Naason, et inuenies generationes quinque.

uERS. 18.---Semini tuo dabo terram hanc a flumine Aegypti usque ad flumen Euphratem. De quo flumine Aegypti dixit? Non ergo a flumine magno Aegypti, hoc est, Nilo, sed a paruo, quod diuidit inter Aegyptum et Palestinam [Z., diuidit Aegypt. et Pal.], ubi est ciuitas Rhina curura [Rhinocorura]. Quod uero adiungitur: Cum sol occubuisset, facta est caligo tenebrosa, et apparuit clibanus fumans, et lampas ignis, transiens inter media illa, que diuisa erant, significat post finem seculi futurum diem iudicii, quando per ignem segregabuntur sanctorum populi et iniquorum.




CAPUT XuI.


Deinde legitur qualiter Abram ad Agar ancillam Aegyptiam ingressus est, et genuit ex ea filium, uocauitque nomen eius Ismel, de quo dicitur: Hic erit ferus homo: manus eius contra omnes, et reliqua.

Quomodo defenditur Abram adulterii reus non esse, dum uiuente legitima uxore coniunctus sit ancille sue? Necdum promulgata erat unius uxoris Euangelica lex. Habebat quoque promissionem a Deo multiplicandi [Petr., multiplicati] seminis sui; sed necdum sciebat ex qua uxore, quia postea dictum ei de Sara habere filium. Nam propterea sic propagandi uoluntas pia fuit, quia concumbendi uoluntas libidinosa non fuit, etiam et Sarai prolem,  quam de se habere non potuit, de ancilla habere uoluit, consentiebat uterque in facto, quia uterque Sarai sterilem esse sciebat. Sed quomodo manus omnium contra Ismel, uel manus eius contra omnes? Inuenit enim angelus Domini Agar super fontem aque in deserto ad fontem in uia Assur, que per eremum ducit, quando ad Aegyptum ire festinabat, et uocauit nomen eius Ismel; quia exaudiuit Dominus humilitatem eius. Ismel interpretatur exauditio Dei. Hic erit ferus homo; manus eius super omnes, et manus omnium super eum, et contra faciem omnium fratrum suorum habitabit. Significabat autem semen eius habitaturum in eremo, id est, Saracenos uagos incertisque sedibus, qui uniuersas gentes quibus desertum ex latere iungitur, incursant,  et impugnantur ab omnibus. Potest et in loco Iudeorum et hereticorum e regione Ecclesie tabernacula figentium, ferox et uaga infidelitatis incursio intelligi.

uERS. 13.---Dixitque Agar: Profecto hic uidi posteriora uidentis me. Id est angeli, per que intellecta [Z., intelligitur] est incarnatio Domini, sicut et Moysi dictum est: Posteriora mea uidebis.

uERS. 14.---Propterea appellauit puteum illum uiuentis, et uidentis, et reliqua. Hic enim puteus significat gratiam baptismi, siue scientiam Scripturarum. Quicunque enim regenerantur ad uitam, per gratiam baptismatis uiuunt et uident gratia Dei illustrati.  Quidam codices habent, bibentis et uidentis, quia unusquisque quanto magis sorbuerit scientiam Scripturarum bibendo, tanto magis uidet intelligendo.




CAPUT XuII.

uERS. 1-14.---Dixitque Dominus ad Abram: Ecce testamentum meum tecum, et eris pater multitudinis gentium, et non uocabitur nomen tuum Abram, sed erit nomen tuum Abraham, quia patrem multarum gentium posui te. Dicunt autem Hebrei quod ex nomine suo Deus, quod apud illos tetragrammum est, id est: Iot, et he, uau, [a 1Kb] e litteram Abre et Sare addiderat. Dicebatur enim primum Abram, quod interpretatur pater excelsus, et postea uocatus est Abraham, pater multarum; nam quod gentium non habetur,  in nomine subauditur. Nec mirandum quare, cum apud Grecos et quosdam a littera uideatur addita, nos e litteram Hebream additam dixerimus. Idioma enim lingue est per e quidem scribere, sed per a legere; sicut e contra per a scribere et per e legere.

uERS. 15.---Et dixit Deus ad Abraham: Sarai uxor tua, non uocabis eam Sarai, sed Sara erit nomen eius. Erant qui putant primum Saram, per unum r scriptum fuisse, et postea ei alterum r additum, quia r apud Grecos centenarius numerus est. Sari igitur primum uocatum est per sin, res, iod; sublato iod, id est i elemento, addita est e, que per a legitur, et uocata est Sara. Causa autem nominis mutati hec est, quod antea dicebatur, princeps mea,  unius tantummodo domus materfamilie; postea uero dicitur absolute princeps. Sed notandum est quia de uocabulo istius nominis Sare diuersi diuerse legunt. Nonnulli Sari prius uocatam, et postmodum Saram dicunt, eo quod per sin, res, et iod, sicut supra descripsimus, beato Hieronymo propalante, apud Hebreos describatur, quasi sine uno r, quia non dicit duo res, sed unum; et ideo legendum putant Sari, atque post mutationem Saram. Unde existimant, si ita fuerit, antiquam [Z. om. antiquam] permansisse consuetudinem in Ecclesia, ut Sarra uitio scriptorum unum r additum diceretur, quod et in authenticis libris semper ita scriptum reperies. Hinc est etiam quod sedulus peta in carmine Paschali  ait:

Saucia iam uetule marcebant uiscera Sarre.
At uero nonnulli Sarai, sicut in uetustissimis inuenies tomis, non tantum Sari pronuntiare contendunt, et addita littera e, que per a legitur, postmodum Saraam nominatam autumant; quia inquiunt, sicut Abrahe una littera, ita Sare est altera addita, prout supra ostenditur. Unde siquidem ferunt quod Pater Albinus in Bibliotheca quam Carolo principi correxit, quod nos etiam oculis diligenter inibi inspeximus, emendare curauit, uidelicet sine uno r Saraam, et duo a; et in nostris quibusdam uoluminibus ita legitur, quod et nos similiter legendum putamus.  uerumtamen prudentis lectoris arbitrio derelinquimus quid horum magis placuerit, quoniam potius alieno sensui cedere quam contentionibus uolumus deseruire. Dixitque ad Abraham: Et tu ergo custodies pactum, et reliqua usquequo ait: Circumcidetur ex uobis omne masculinnm, et circumcidetur infans octo dierum. Quare Abraham circumcisionem accepit? idcirco Abrahe circumcisio commendata est, ut sub lege esset, sicut et Adam, ne de ligno manducaret, ut probaretur si compleret hoc an non. Credens enim filium se habiturum, per cuius generationem omnibus gentibus benedictio futura esset, et in cuius nepotibus castitatis et sobrietatis unum mansisset exemplar, unde et in ea parte corporis signum fidei accepit, unde filius fidei, non carnis, nasciturus  erat, nec truncata corporis parte deformior, sed fidei in Deum signo gloriosior. Igitur pro Deo aliquid perdere lucrum est, non damnum. Ita Abraham fidei sue signum accipiens, non deformatus est, sed melioratus. Si enim Adam pactum Dei custodisset, non Abraham hoc pactum accepisset. Sed quia ille in hoc membro culpam inobedientie primo agnouit, decuit ut iste in hoc membro signum obedientie seeundo accepisset, ut ostenderetur obedientes quandoque generasse filios ad uitam, dum olim preuaricatores generarunt ad mortem. Unde etiam sciendum est quia religio et ritus circumcisionis, que a beato patriarcha sumpsit exordium, multiformis erat et typos gerebat rerum futurarum. Nam erat signaculum fidei Abrahe et semini eius, et indicium castigandi  eos qui ad hoc semen et hanc fidem pertinerent ab omni inquinamento carnis et spiritus, et prophetia nascituri de hoc semine Saluatoris, qui nos et in presenti per baptismum ab omni mortifere actionis pollutione mundaret, et in futuro per resurrectionem ab uniuersa mortis ipsius corruptione in perpetuum liberaret, et precipue donum remissionis, quod solueret a peccato preuaricationis Ade, per hanc id temporis ministrari eidem gratie legisque latori complacuit. Qui enim nunc dicit: Nisi quis renatus fuerit ex aqua et Spiritu sancto, non potest introire in regnum Dei , ipse tunc dicebat: Masculus cuius preputii caro circumcisa non fuerit, peribit anima illa de populo suo, quia pactum meum irritum fecit. Non pactum utique circumcisionis, quod non infans, qui  discernere necdum ualuit, sed maiores, qui id seruare nouerant, poterant, debuerant, irritum fecerunt, uerum pactum, quod cum primo homine Deus iniit, omnis qui uel unius diei uitam gessit in terra, preuaricasse conuincitur atque ideo remedio salutis aliquo opus habere non ignoratur.

uERS. 16-19.---Deinde sequitur qualiter Abrahe repromittitur filius, de quo ei dicitur: Eritque in nationes, et reges populorum orientur ex eo. Cecidit Abraham in faciem, et risit dicens in corde suo: Putasne, centenario nascetur filius, et cetera, usquequo ait, et uocabis nomen eius Isaac. Queritur quomodo dictum sit ad Abraham de filio eius: Et nationes et reges gentium ex illo erunt? quia non prouenit secundum regna  terrena, sed secundum Ecclesiam debet accipi. An propter Esau etiam dicit, quia de eo ad litteram contigit adimpletum? Sed sciendum est quia non dubitandi animo dixit: Putasne, centenario nascetur filius, et reliqua. Non enim hec uerba dubitantis diffidentiam ostendunt, sed admirantis gaudium. Ideo pro gaudio ridentis Abrahe filius dicebatur Isaac. Nam risus iste in bono accipi debet, ut in Euangelio: Beati qui lugent nunc quoniam ipsi ridebunt . Isaac enim interpretatur risus. Non enim pro risu Sarae dictus est Isaac, sicut aliqui existimant, sed pro risu Abrahe, quod et nos probamus. Postquam autem risit Abraham, et uocatus est Isaac, postea et risisse legimus Saraam. Inde est etiam quod in consequentibus-Saraam ridentem redarguit  Dominus, cum et Abraham riserit, et eum non redarguerit, quia illius uidelicet risus admirationis et letitie fuit, Sarae autem dubitationis et diffidentie, quod ab illo diiudicari potuit, qui corda hominum nouit. Unde hec eadem Saraa ridens corripitur, correpta protinus fecundatur, et contra spem ex diuina promissione accepit quod habituram se ex humana ratione dubitauit. Ceterum hic notandum est quia in ueteri Testamento quatuor propriis nominibus nominati sunt antequam nascerentur; Ismel uidelicet et Isaac, Salomon et Iosias, certis quibusdam ex causis. Quoties enim hominibus a Deo uel imponitur nomen, uel mutatur, singularis meriti indicium datur, magnos esse futuros, sicut Abraham, quia pater multarum gentium erat futurus, Abraham  est uocatus. Sic Iacob, quia Deum uidit, Isrel appellari meruit. Sic Iosias rex ob eximie uirtutis culmen nominatus est a Deo multo antequam natus est. Sic de ceteris sentiendum intellige. Sequitur:




CAPUT XuIII.

uERS. 1, 2.---Cumque eleuasset oculos Abraham, sedens in conualle Mambre, uidit tres uiros. Quibus tribus, sicut uni, locutus est. Unde queritur, cum tres essent, quomodo singulariter Dominum appellat dicens: Domine, si inueni gratiam ante te, ne transeas seruum tuum? An intelligebat unum ex eis Dominum, et alios angelos, an potius Dominum in angelis sentiens? Igitur intelligendum est quia in angelis Dominum sentiens, Domino potius quam angelis  loqui elegit. Aliquando imaginibus et ante corporeos oculos ad tempus ex ere assumptis per angelos loquitur Deus, sicut nunc Abraham, qui non solum tres uiros uidere potuit, sed etiam habitaculo terreno suscipere, eorum usibus etiam cibos adhibere. Nisi enim angeli, cum quedam nobis in terra nuntiant, ad tempus in ere corpus assumerent, exterioribus profecto nostris obtutibus non apparerent, nec cibos cum Abraham sumerent, nisi propter nos solidum aliquid ex celesti elemento gestarent. Nec mirum quod illic ipsi qui suscepti sunt, modo angeli, modo Dominus [Z., dominationes] uocantur, quia angelorum uocabulo exprimuntur qui exterius ministrabant; et appellatione Domini  ostenditur, qui eis interius preerat, ut per hoc presidentis imperium et per illud claresceret officium ministrantium.

Spiritaliter per hos tres uiros uolunt intelligi quidam Dominum nostrum, et Moysen, et Eliam. Quidam Patrem, et Filium, et Spiritum sanctum, sicut in sequentibus legitur: Cum deduceret eos Abraham, unus remansit cum eo, et duo missi sunt Sodomam. Unde per unum qui remansit [Z. addit cum eo], uolunt intelligi Patrem; per duos qui missi sunt, Filium, Spiritum sanctum, qui frequenter leguntur missi a Patre.

Feruor quoque diei et cursus Abrahe desiderium sanctorum significat qui desiderabant aduentum Christi, sicut Simeon, et multi alii, de quibus Dominus  apostolis ait: Multi prophete et reges uoluerunt uidere que uidetis, et reliqua . Moraliter, quid per hunc nobis cursum Abrahe innuitur, nisi quia uidelicet ut uir ac dominus domus, spiritalis noster scilicet intellectus debet in cogitatione Trinitatis claustra carnis excedere, et quasi habitationis infime ianuam exire? Cura autem carnis, ut femina, foras non appareat, et uideri iactanter erubescat; ut quasi post tergum uiri sub discretione spiritus solis necessariis intenta, nequaquam sciat procaciter detegi, sed uerecunde moderari. Cui tamen sepe cum dicitur ut de se minime presumat, et totam se in diuine spei fiduciam transferat, despicit, et cessante studio adesse sibi uite subsidia posse diffidit. Unde et hec eadem Saraa promissiones Dei audiens  ridet, sed ridens corripitur, correpta autem protinus fecundatur, et que iuuentute uigens fecundari non potuit, annis fracta senilibus utero marcente [Z., marcescente] concepit. Quia cum cura carnis sui confidentiam habere desiderat, contra spem ex diuina promissione accipit quod habituram se ex humana ratione dubitauit. Unde bene Isaac, id est risus, dicitur qui generatur, quia dum supernam spei fiduciam concipit, quid mens nostra aliud quam gaudium parit?

uERS. 10.---Reuertens ueniam ad te tempore isto, et cetera. Id est, reuertar ad te in tempore uite. Quasi dixerit, humano more loquens: Si uixero, si fuerit uita comitata. Tradunt namque medici nonnulli quod cuius corpus uiri secundum hoc cum  iam deficit, ut cum femina prouectioris etatis, quamuis adhuc menstrua patiatur, generare non possit, de iuuencula potest. Et rursus mulier que tam prouecte etatis est, quamuis adhuc menstrua fluant, et de seniore parere non possit, de iuuene potest. Unde mouet etiam quosdam quomodo cum esset Abraham prope medie etatis, secundum quam homines tunc uiuebant, et postea filios de Cethura fecerit, dicatur ab Apostolo , corpore emortuo, et pro miraculo, quia genuit, predicetur? Sed secundum hoc emortuum dixit, quod iam de prouectioris etatis muliere generare non posset. Si enim, quod ait Apostolus, corpus emortuum uerbo quis promat, quia dixit emortuum, iam ergo nec  animam habuisse, sed cadauer fuisse intelligi debet.

uERS. 20-26.---Dixitque Dominus: Clamor Sodomorum et Gomorrhe multiplicatus est, et peccatum eorum aggrauatum est nimis. Descendam, et uidebo utrum clamorem qui uenit ad me, opere compleuerint. Quis est clamor Sodomorum? uel quid est quod Dominus dixit, descendam, et uidebo utrum clamorem qui uenit ad me, opere compleuerint? Peccatum cum uoce est culpa in actione; peccatum uero etiam cum clamore et culpa cum libertate et iactantia. Quod autem dixit, descendam et uidebo, et cetera eiusmodi, omnipotens itaque Dominus, et omnia sciens, cur ante probationem quasi dubitat, nisi ut grauitatis nobis exemplum proponat, ne mala hominum ante  presumamus credere quam probare? Et ecce per angelos ad cognoscenda mala descendit, et mox facinorosos percutit, atque ille patiens, ille mitis, ille de quo scriptum est: Tu autem, Domine, cum tranquillitate iudicas , ille de quo rursum scriptum est: Dominus patiens est, cum tanto crimine inuolutos inueniens, quasi patientiam pretermisit, et diem extremi iudicii exspectare ad uindictam noluit, sed eos igne iudicii ante diem iudicii preuenit! Ecce malum et quasi cum difficultate credidit, cum audit; et tunc sine tarditate percussit, cum uerum cognoscendo reperit! Ut nobis uidelicet daret exemplum, quia maiora crimina et tarde credenda sunt cum audiuntur, et citius punienda cum ueraciter agnoscuntur.

uERS. 27.--- Dixitque Abraham: Quia semel cepi, loquar ad Dominum meum, cum sim puluis et cinis, et reliqua usquequo ait: non delebo propter decem. Quare Abraham se puluerem dixit esse et cinerem, dum tantas promissiones accepit a Deo? Sublimitatem promissionum humilitatis temperauit subiectione. Aperte enim intelligitur in quo loco se posuerat, qui puluerem se esse ac cinerem etiam dum cum Deo loqueretur, estimabat. Si igitur se ita despicit, qui usque ad honorem diuine collocutionis ascendit, sollicita intentione pensandum est qua pena illi feriendi sint, qui ad summam non proficiunt, et tamen de minimis extolluntur.

Queri solet utrum quod de Sodomis dixit Deus, non se perdere locum, si inuenirentur illic uel decem  iusti, speciali quadam sententia de illa ciuitate, an de omnibus intelligendum sit generaliter parcere Deum loco in quocunque uel decem iusti fuerint? Non est necesse ut hoc de omni loco accipere compellamur. uerumtamen de Sodomis potuit sic dici; quia sciebat Deus ibi non esse uel decem, et ideo sic respondebatur Abrahe, ut significaretur, nec tot ibi posse inueniri, ad exagerationem iniquitatis illorum [Z., inueniri ad excusationem iniq. ill.]. Sed sciendum est quia, quantum ad allegoriam pertinet, per quinquaginta significantur penitentes, per quinque quadraginta hi qui per quatuor Euangelia gradiuntur, et per quinque sensus corporis abstinent se a malo et faciunt bonum. Per uiginti uero, qui utriusque Testamenti  scientiam atque obseruantiam habent. Per triginta quoque illi designantur qui in fide consistunt sancte Trinitatis uel in spe future beatitudinis. In denario autem numero, qui sub mysterio sancte crucis se humiliter subdunt, et in dilectione Dei et proximi, que in Decalogo continetur, perfecti reperiuntur. Sequitur:




CAPUT XIX.

uERS. 1, 2.---uenerunt duo angeli Sodomam uespere, sedente Lot in foribus ciuitatis, et cetera. Quare Abraham in tribus uiris, si Deum intellexit, uel angelos, et iterum Lot in duobus eos humano cibo uesci putabat? Fortasse prius esse homines arbitrati sunt; in quibus Deum loqui intellexerunt, quibusdam diuine maiestatis existentibus et apparentibus  signis, postea fuisse angelos cognouerunt, cum eis uidentibus in celum issent.

uERS. 3-7.---Compulit illos oppido ut diuerterent ad eum. et reliqua usque: uallauerunt domum a puero usque ad senem. Hinc considerandum est quanta sit uirtus hospitalitatis. Ideo angeli quasi hospites coacti domum Lot introisse dicuntur, ut tentata esset caritas Lot, probata et remunerata, ut ostenderetur quantum esset hospitalitatis bonum. Hospitalem uero domum angeli ingressi sunt ad liberandum hospitem suum. Clausas etiam domus hospitibus ignis ingressus est ad perdendos peccatores in eis. Idcirco hospites non sunt euitandi, sed ultro inuitandi. Bene enim senes cum pueris cucurrerunt ad scelus, quia  scriptum prouerbium est: Adolescens iuxta uias suas, etiam cum senuerit, non recedet ab eis .

uERS. 8-9.---Habeo duas filias que necdum cognouerunt uirum; educam eas ad uos, et abutimini eis, et cetera. Quomodo Lot iustus dicatur, si filias suas ad tam nefas scelus tradere uoluit, nisi quia scelestius ad comparationem iudicauit peccatum quod agitur contra naturam quam quod admittitur naturaliter?

uERS. 10-18.---Clauseruntque ostium uiri, et eos qui erant foris percusserunt cecitate, etc.

Greci habent, aorosia [aorasia], quod magis dici potest, auidentia, que faciat non uidere, non omnia, sed quod opus non est. Hac enim aorosia et illi percussi sunt, qui querebant Eliseum. Moraliter uero, quid est quod, malis aduersantibus, intra domum  Lot reducitur et munitur, nisi quod iustus quisque, dum prauorum insidias sustinet, ad mentem reuertitur et imperterritus manet? Sodomite autem uiri in domo Lot inuenire ostium nequeunt, quia corruptores mentium contra uitam iusti nullum accusationis aditum deprehendunt. Percussi enim cecitate quasi domum circumeunt, qui inuidentes facta dictaque perscrutantur. Sed quia eis de uita iusti fortis undique ac laudabilis actio obuiat, errantes nil aliud quam parietem palpant.

uERS. 19-25.---Dixitque Lot ad eos: Nec possum in monte saluari, ne forte apprehendat me malum et moriar. Est ciuitas hec, ad quam possum fugere parua, et saluabor in ea, et reliqua usquequo, pluit Dominus  super Sodomam et Gomorrham sulphur et ignem de celo a Domino, et subuertit omnem regionem. Queritur quare Lot, cum iussus esset ad montem fugere, Segor pretulerit, ut ibi saluaretur, et rursum de Segor ad montem migrasse? Tradunt Hebrei quod Segor, frequenter terremotu subruta, Bale primum et postea Sallisa appellata sit, timuitque Lot dicens: Si cum cetere adhuc urbes starent, ista sepe subuersa est, quanto magis nunc in communi ruina non poterit liberari! Et hanc occasionem infidelitatis etiam in filias coitus dedisse principium. Qui enim ceteras uiderat subrui ciuitates, et hanc stare, seque Dei auxilio abreptum [Z., subreptum], utique de eo quod sibi concessum audierat, ambigere non debuit. Si iudicium Dei iustum est, quare infantes in Sodomis  simul cum parentibus cremati sunt? Ut nimis impium facinus Sodomitarum possit aduerti. Peccatum enim eorum aduenit usque ad necem filiorum, ne de origine illorum signum aliquod remaneret. Nonne prouisum est illis, ne diu uiuentes exempla sequerentur patrum, et leuius in futuro cruciarentur, uel omnino non, in aliena causa occisi? Parentes enim tam pro se quam pro eis rei sunt. Ergo mors filiorum crimen est parentum, et ideo futuri sunt accusatores parentum. Est qualecunque beneficium, reum non esse, qui gloriosus non est. Prodest pauperem non esse, qui rex esse non potest.

Moraliter ardentem Sodomam fugere est illicita carnis incendia declinare. Altitudo uero montium est munditia continentium. uel certe quasi in monte  sunt, qui etiam carnali copule inherent, sed tamen extra suscipiende prolis admistionem debitam nulla carnis uoluptate soluuntur. In monte quippe stare est fructum propaginis in carne non querere; in monte stare est carnaliter non adherere. Sed quia multi sunt qui scelera quidem carnis deserunt, nec tamen in coniugio positi usus solummodo debiti iura conseruent, exiit quidem Lot Sodoma, sed tamen mox ad montana non peruenit, quia iam damnabilis uita relinquitur, sed adhuc celsitudo coniugalis continentie subtiliter non tenetur. Est uero in medio Segor ciuitas, que fugientem saluet et infirmum; quia uidelicet cum sibi per incontinentiam miscentur coniuges, et lapsus scelerum fugiunt, et tamen uenia saluantur. Quasi paruam quippe ciuitatem inueniunt,  in qua ab ignibus defendantur; quia coniugalis hec uita non quidem in uirtutibus mira est, sed tamen a suppliciis secura. Unde idem Lot ad angelum dicit: Est ciuitas hec iuxta ad quam possum fugere, parua, et saluabor in ea. Nunquid non modica est, et uiuet in ea anima mea? Iuxta igitur dicitur, et tamen ad salutem tuta perhibetur; quia coniugalis uita nec a mundo longe diuisa est, nec tamen a gaudio salutis aliena. Sed tunc in actione hac uitam suam coniuges quasi in parua ciuitate custodiunt, quando pro se assiduis deprecationibus intercedunt. Unde et recte per angelum ad eumdem Lot dicitur: Ecce etiam in hoc suscepi preces tuas, ut non subuertam urbem pro qua locutus es. Quia uidelicet  cum Deo deprecatio funditur, nequaquam tais coniugii uita damnatur. De qua precatione quoque Paulus admonet, dicens: Nolite fraudare inuicem, nisi forte ex consensu ad tempus, ut uacetis orationi . Quid in sulphure nisi fetor carnis, et quid per ignem nisi ardor desiderii carnalis exprimitur? Cum ergo habitantium Sodomis uel Gomorrhe carnis scelera punire Dominus decreuisset, in ipsa qualitate ultionis notauit maculam criminis. Sulphur quippe fetorem habet, et ignis ardorem. Qui itaque peruersa desideria et carnis fetore arserant [Z., fetori adheserant], dignum fuit ut simul sulphure perirent, quatenus ex iusta pena discerent ex iniusto desiderio quod fecissent.

Quare diebus Ne peccatum mundi aqua ulciscitur,  hoc uero Sodomitarum igne punitur? Quia illud naturale libidinis cum feminis fuit peccatum, quasi leuiori elemento damnatur; hoc uero contra naturam cum uiris libidinis peccatum acrioris elementi uindicatur incendio, et illic terra [Z., illic uero ter.] aquis abluta reuirescit, hic flammis cremata, eterna sterilitate arescit.

Queritur, de celo quare uindicta esset super habitatores impios ciuitatum illarum? Quia clamor peccantium in celum ascendisse dicitur, idcirco de celo puniendi erant. Cur sulphureo igne puniebantur? Ut putidissimus libidinis ardor putidissimo flammarum ardore puniretur.

uERS. 26-29.---Respiciensque uxor eius post se uersa est in statuam salis. Cur autem uxor Lot in  statuam salis uersa est? Ad condimentum fidelium, quia punitio impii eruditio est iusti.

uERS. 30.---Ascenditque Lot de Segor, et mansit in monte, due quoque filie cum eo. Timuerat manere in Segor, usquequo ait, conceperunt ergo due filie Lot de patre suo. Quo enim consilio filie Lot, dum [Z., om. dum] concubitum patris petierunt, uel ab incestu purgari possunt, dum hoc scientes fecerunt, ille uero quasi nesciens? uidetur [Z., dicunt] namque filias Lot didicisse quedam de consummatione mundi, que immineret per ignem, sed tanquam [Z., nec tamen] puelle intelligere perfecte que didicerant, nescierunt quod Sodomitis igne uastatis multum adhuc spatium integrum resideret in mundo. Suspicate sunt tale aliquid factum quale in temporibus audierant  Ne, et ob reparandam mortalium posteritatem solas se esse cum parente seruatas. Recuperandi igitur, humani generis desiderium sumunt, atque restaurandi seculi ex sese dandum opinantur exordium; et quamuis grande eis crimen uideretur furari concubitum patris, grauior tamen eis uidebatur impietas, si humane, ut putabant, posteritatis spem seruata castitate delerent. Propter hoc ergo consilium ineunt, minori, ut arbitror, culpa, [Z., addit argumentoque maiore] patris mestitiam uel rigorem uino molliunt, et resoluunt, singulis ingresse noctibus, singule suscipiunt ab ignorante conceptum; ultra non repetunt [Z., nec ultra rep.] nec requirunt. Ubi hic libidinis culpa? Ubi incesti crimen arguitur?  Quomodo dabitur uitio, quod non iteratur in facto? si Lot quasi incestus in hoc facto culpandus est, an non culpandus est quidem in hoc facto Lot, quantum ebrietatis ignorantia meretur? Nam et hanc lex eterna condemnat, que cibum et potum non nisi ad salutem corporis sumere mandat. Et hic diligentius intendendum est quantum sit ebrietatis malum, et ualde timendum illis quibus hoc malum in usu est non in crimine. Ebrietas decipit, quem Sodoma non decepit. Uritur ille flammis mulierum, quem sulphurea flamma non ussit. Erat ergo Lot arte, non uoluntate deceptus. Ideo medius quidem inter peccatores et iustos, quippe qui ex Abrahe quidem cognatione descenderat, in Sodomis tamen habitauerat. Nam et hoc, quod euadit ex Sodomis, sicut Scriptura  indicat, magis ad honorem Abrahe quam ad meritum pertinet Lot.

Fugit itaque Lot a Sodoma, etc. Lot itaque figuram habuisse legis, huius uxorem illum populum ponimus, qui de Aegypto profectus, et de mari Rubro ac persecutione Pharaonis, tanquam de Sodomiticis ignibus, liberatus, rursum carnes et ollas Aegypti, et cepas cucumerosque desiderans retro respexit, et cecidit in deserto, factusque est etiam concupiscentie memoria in eremo. Ibi ergo lex primum illum populum tanquam Lot retro respicientem perdidit, ac reliquit uxorem. Inde ueniens Lot habitat in Segor, de qua dicit: Ciuitas hec parua, et saluabo animam meam in ipsa. Ergo quantum ad legem pertinet, ciuitas pusilla et non pusilla dicitur.  Ciuitas enim a conuersatione multorum est dicta pro eo quod plurimorum in unum contineat uitas. Hi ergo qui secundum litteram legis uiuunt, paruam habent conuersationem. Nihil enim grande est sabbata et neomenias, circumcisionem carnis et ciborum distinctiones obseruare carnaliter, spiritaliter uero intelligentibus non est pusilla, sed magna.

Ascendit ergo Lot post hec in montem, et habitabat in spelunca, ipse et due filie eius. Et lex ascendisse putanda est, quod ei per Hierusalem templum constructum accessit ornatus, cum facta est quidem domus Dei domus orationis; mali autem habitatores fecerunt eam speluncam latronum. Duas filias Lot euidenter propheta describit dicens Oollam et Oolibam duas sorores esse, et esse quidem Oolam  Iudam, et Oolibam esse Samariam . Iste sapientes patrem, et somnum ei inducentes [Z., patrique som. induc.], id est, tegentes et obruentes eius spiritalem sensum, solam ex eo carnis intelligentiam trahunt, et inde concipiunt, inde generant filios tales quos nec sentit nec agnoscit pater. Talis quoque posteritas non intret in Ecclesiam Dei. Ammonite, inquit, et Moabite non introibunt in Ecclesiam Domini usque in tertiam et quartam progeniem et usque in seculum , designans quod carnalis generatio legis non intret in Ecclesiam Christi [Z., Dei], nec per tertiam generationem per Trinitatem, nec per quartam per Euangelium, nec in seculum.

 Moraliter uero Lot significat rationabilem sensum, et uirilem animum eorum qui arcem contemplationis arripere conantur: uxor autem, que retro respicit, carnem concupiscentiis deditam; due filie eius, duo principalia uitia, superbiam uidelicet et uanam gloriam. Obseruandum est autem forte cum quis effugerit flammam mundi, et incendia carnis euaserit, etiam cum paruam Segor, id est actualem uitam, que est ciuilis, supergressus fuerit, et ad altitudinem scientie et contemplationis uelut ad montem ascenderit, ne insidientur ei due filie, superbia scilicet et uana gloria; que idcirco filie dicuntur quia non extrinsecus, sed de nobis oriuntur, et in spelunca pectoris insidiantur, ut de nobis dormientibus, neque sentientibus, generare possint filios, sensus  utique et actus reprobos. Sunt enim nonnulli qui arcem contemplationis arripiunt; sed dum has secum duas filias ducunt, quodammodo inebriantur ab eis; quia ita mente alienantur a Deo, ut quoscunque filios genuerint, id est, quecunque opera exercuerint, non per ea in Ecclesiam Domini intrant, sicut Moabite et Ammonite uidelicet neque per tertiam, neque per quartam generationem; quia non eis proderit notitia Trinitatis neque intelligentia euangelice predicationis. Sequitur:




CAPUT XX.

uERS. 1.---Profectus inde Abraham in terram australem habitauit inter Cades et Sur, et peregrinatus est in Geraris. Cades solitudo est ubi fons iudicii est,  et Cades Barne in deserto, que coniungitur ciuitati Petre in Arabia, ubi occubuit Maria, et Moyses rupe percussa aquam sitienti populo dedit. Monstratur ibidem usque ad presens, ut beatus Hieronymus ait, sepulcrum Marie sororis Aaron. Sed et principes Amalech et Codor Lahomor ibi cesi sunt, et interpretatur sancta uel sanctificans, et dicta est fons iudicii per anticipationem, sicut supra descripsimus, quia postea sic uocatus est locus ille ubi Moyses iudicauit populum Domini. Sur uero solitudo similiter est. Geraris uero, siue Gerara, ut alibi reperi, ex cuius nomine Gerantia uocatur regio trans Daroma , est ciuitas metropolis Palestine, et  fuit Scriptura hic testante inter Cades et Sur, hoc est inter duas solitudines, quarum una Aegypto iungitur, ad quam populus trans fretum Rubri maris peruenit; altera uero Cades usque ad Saracenorum eremum extenditur, ibique peregrinatus est Abraham.

uERS. 2-11.---Dixitque de Saraa uxore sua: Soror mea est. Misit ergo Abimelech, rex Gerare, et tulit eam, et reliqua usquequo ait: quid fecisti nobis? quid peccauimus in te, quia induxisti super me et super regnum meum peccatum grande? Cur Abraham sororem suam secundo esse dixit? Quia ex priori Pharaonis correptione certus de Dei defensione, quod uiolari non potuit, incertus de sua uita, an illorum euaderet manus. Et miranda est Sarae pulchritudinis  forma, que in tanta etate tantum amari poterat, ut uir suus propter eius pulchritudinem se periclitari metuebat.

Cur dicit Deus ad Abimelech: Peperci tibi, ut non peccares in me? ut aduerteretur in Deum peccari quando talia committuntur que putant homines leuiter habenda tanquam in carne peccata. Cur non mox Abimelech mortuus est, dum dixit ei Deus: Ecce tu morieris? Utique Deus predixit quod sine dubio futurum fuisset, si in hac admonitione a peccato abstinendo non caueretur.

uERS. 12-15.---Respondit Abraham: Alias autem uere soror mea est, filia patris mei, et non filia matris mee. Pater enim, ut nonnulli uolunt, pro fratre ponitur, Thara itaque genuit Abraham, et Aran, cuius  filia exstitit, Scriptura teste, Saraa. Et ideo dixit, sororem suam esse, siue quia de semine su patris procreando per filium nata est Saraa, et consuetudo est etiam Scripturarum consobrinos fratres appellari, similiter et sorores. Propterea non immerito ait: Alias soror mea est. Et quia fuerunt Abraham et Aran de uno patre, et non de una matre, idcirco subiunxit, filia patris mei, et non filia matris mee.

uERS. 16 seq.---Sarae autem dixit Abimelech: Ecce mille argenteos dedi fratri tuo; hoc erit tibi in uelamen oculorum ad omnes qui tecum sunt, et reliqua. Bene ait: Hoc erit tibi in uelamen oculorum, id est, in uerecundia uel in confusione uultus, ad omnes qui tecum sunt. Confusio namque esse poterat tante  mulieris a uiro suo fuisse sublatam. Et quocunque perrexeris, memento te deprehensam, subaudi, a me, et subtractam a fratre tuo. Ecce historialiter. Ceterum, spiritaliter, Abimelech, qui interpretatur pater meus rex, significat sapientes istius mundi, uel regnum terrenum, qui per humanam sapientiam, in quantum eis attributum fuit, cognouerunt Deum Patrem esse ac regem totius creature. Saraa significat Ecclesiam. Abraham quippe, unigenitum Filium Patris, qui frater fieri dignatus est per gratiam. Millenarius autem numerus, perfectionem [Z., persecutionem] fidei sapientium. Argentum uero, scientiam Scripturarum, per quam cognouerunt quod Saraa uxor esset Abrahe, id est Ecclesia Domino copulata per fidem. Ait enim: Ecce mille argenteos dedi fratri  tuo, qui Filius Dei est per naturam, cuius tu soror es per gratiam. Congrue dixit, fratri tuo, quia sapientes perfectionem sue fidei uelut mille argenteos Domino dederunt, per cognitionem sacrarum uidelicet Scripturarum. In uelamento, inquit, oculorum tuorum, id est in protectionem per sanctos uidelicet doctores. Qui ex me, ac si dixisset aperte, ad fidem transierunt ad te. Ipsi namque sunt usque hodie in protectionem sancte Dei Ecclesie, maxime qui ex humana sapientia ac sublimitate prodierunt. Mementoque te esse deprehensam. Deprehensam se meminit, quia prius Ecclesia persecuta est, sed intacta permansit. De Abimelech quoque rege Philistinorum moraliter possumus intelligere quod Saraam uoluerit  accipere uxorem. Et quomodo Abraham illam sororem suam esse dixerit, uel quod compescuerit Deus Abimelech propter illam. Puto ergo quod Saraa, que interpretatur princeps, significet uirtutem animi. Hec uero uirtus coniuncta est uiro sapienti. Denique Dominus dicit: Quecunque dixerit tibi, audi uocem illius in omnibus in quibus consilium dederit tibi. Non uult ergo Abraham uirtutem uxorem suam dici; donec [Z., dum enim] enim uirtus cum aliis participari non potest, ne uxor appellari ualet. Cum uero ad perfectum uenerimus, ut simus idonei et alios docere, non iam uirtutem et uxorem intra gremium concludamus, sed ut sororem etiam aliis uolentibus copulemus. Unde scriptum est: Dic sapientiam sororem tuam esse . Secundum hoc igitur  Abraham Saraam sororem suam esse dicebat. uoluit ergo et Pharao aliquando habere Saraam non in corde mundo. Sed uirtus nisi cum cordis munditia non potest conuenire. Longe autem  agit Abimelech iste quam Pharao. Unde uidetur mihi Abimelech iste formam teneat studiosorum et sapientium mundi, qui philosophie operam dantes, licet non integram et perfectam regulam pietatis attigerint, senserunt tamen Deum et regem omnium. Isti ergo, quantum ad moralem philosophiam spectat, etiam purificati cordis operam dedisse comprobantur; sed hanc non permisit Deus illos contingere. Hec enim gratia non per Abraham, sed per Christum tradi gentibus parabatur. Sanat autem Deus Abimelech, et uxorem illius, et ancillas, quas putamus  naturalem philosophiam diuersa et uaria sectationum commenta. Interea Abraham impertiri cupit donum [Z., domum] cum gentibus diuine uirtutis. Sed nondum est tempus a priori populo transire ad gentes gratiam Dei. Secundum hanc ergo allegoriam Pharao, qui interpretatur exterminator, Saraam, id est uirtutem, accipere non potuit. Manet ergo apud Abraham uirtus, manet in circumcisione, donec tempus ueniat ut in Christo Iesu perfecta uirtus ad Ecclesiam gentium transiret. Tunc domus Abimelech et ancilla illius pariunt Ecclesie filios. Hoc enim tempus, quo sterilis parit, et orante Abraham, hoc est populo, per patriarchas, et prophetas prophetantes. Unde et illic dicitur: Redde uiro suo uxorem, quia propheta est, et orabit pro te, et uiues. Postea intulit,  orante autem Abraham sanauit Deus Abimelech, et reliqua.




CAPUT XXI.

uERS. 8.---Fecitque Abraham grande conuiuium in die ablactationis filii sui. Quare in die ablactationis Isaac, et non in die natiuitatis uel circumcisionis fecit conuiuium grande? Ut aduerteretur quod nisi ad aliquam spiritalem significationem referatur, nulla solutio questionis est. Fecit itaque pater excelsus conuiuium cum a lacte depellitur Isaac, et fit letitia magna, quia summo doctori de his fit gaudium, qui iam lacte non indigent, sed cibo spiritali, qui possibilitate sumendi exercitatos habent sensus, et discretionem boni et mali; de quibus dicit Isaias:  In Toramine aspidis, et in cauerna reguli mittet manum suam, qui ablactatus est lacte . Super his autem conuiuium non potest agi letitie, de quibus dicit Apostolus: Lac uobis uotum dedi, non escam .

Sed requirendum uidetur iuxta historiam, post quot annos pueri ablactari soleant. Inter Hebreos autem uaria opinio est, asserentibus aliis quanto anno, aliis duodecimo ablactationis tempus impleri, quod apud nos non ita teneri uidetur, sed aut tertio, quartoue, aliquando autem quinto anno ablactatur. Sequitur:

uERS. 9-13.---Cum uidisset Saraa filium Aegyptie Agar ludentem cum Isaac, dicit ad Abraham: Eiice ancillam hanc, et filium eius, et reliqua usque: quia  in Isaac uocabitur tibi semen. Sed et filium ancille faciam in gentem magnam. Quod duobus modis intelligi potest, hoc est: siue quod populus Iudeorum copiosus esset in seculo regnaturus, siue quia celestis regni gloriam consecuturi essent qui ex eis credidissent in Christum. Sed libet notare in quo ludo arguit Saraa Ismel, filium Agar. Dupliciter itaque hoc ab Hebreis exprimitur. Siue quod idolothytum fecit iuxta illud quod alibi scriptum est: Sedit populus comedere et bibere, et surrexerunt ludere . Siue quod aduersum Isaac quasi maioris etatis loco sibi et ludo primogenita uindicaret. Quod quidem Saraa audiens non tulit. Et hoc ex ipsius approbatur sermone dicentis: Eiice ancillam hanc cum filio suo, etc.

uERS. 14-20.--- Surrexit itaque Abraham mane, et tollens panem et utrem aque, imposuit in scapula eius, et reliqua. Si tredecim annorum erat Ismel quando natus est Isaac, adiunctisque etate ablactationis annis, quomodo conuenit tante etatis adolescentem matris sedisse ceruicibus dum dicitur: Sumpsit Abraham panes et utrem aque, et dedit Agar ponens super humerum eius, et paruulum, et dimisit eam? Omnis igitur filius secundum idioma lingue Hebreorum ad comparationem parentum infans uocatur et paruulus. Et est sensus: posuit ergo Abraham panes et utrem super humerum Agar, et hoc facto dedit puerum matri, hoc est, in manum eius eum tradidit, commendauit, et ita emisit e domo; quod in sequentibus declaratur, dum dicitur:  Surge, tolle puerum, et tene manum eius, non ut eum de terra uelut iacentem tolleret, sed quasi comitem manu teneret. Quod autem manu parentis tenetur, sollicitus monstratur affectus.

Quid est quod dicitur matrem fleuisse, et Deum uocem pueri exaudisse? Quia mater non suam mortem, sed filii deplorabat, pepercitque Deus puero suo, pro quo fuerat fletus matris.

Quomodo ad [Z., quom. autem ad, etc.] puteum Iuramenti agrum plantauerat Abraham, si in terra illa, quemadmodum Stephanus dicit, non acceperat hereditatem nec spatium pedis? Ea est intelligenda hereditas quam Deus munere suo fuerat daturus gratuito, non in ista que pretio empta est. Intelligitur  autem spatium circa puteum ad illud emptionis pactum pertinere in quo fuerant agne septem date, quando Abimelech et Abraham sibi etiam iurauerunt.

uERS. 21.---Habitauitque in deserto Pharan. Pharan nunc oppidum [Z., Faron oppidum, etc.] trans Arabiam iunctum Saracenis, qui in solitudine uagi errant. Per hoc transierunt filii Isrel, cum de monte Sina castra mouissent. Est autem trans Arabiam, ut diximus, contra australem plagam, et distat ab Aelia contra orientem itinere dierum trium. Ibi habitasse Ismelem dicitur, unde et Ismelite, qui nunc Saraceni dicuntur.

uERS. 22-34.---Eodem tempore dixit Abimelech, et Fichol princeps exercitus eius, ad Abraham: Dominus  tecum est in uniuersis que agis. Iura ergo per Dominum, ne noceas mihi, et posteris meis, et reliqua, usquequo legitur: tentauit Deus Abraham. Per Abimelech regnum uel sapientes huius mundi, per Fichol philosophi istius seculi [intelliguntur]. Unde bene Abimelech pater meus rex, Fichol autem interpretatur os omnium, propter rationalem intelligentiam, que logica dicitur, que Deum Patrem omnium confitetur, ut est Abimelech; et propter moralem, que ethica nominatur, que in ore est omnium et ad omnes pertinet, et pro communium similitudine preceptorum in omnium ore uersatur, quam designauit iste Fichol. Hi enim ueniunt ad Abraham, quia regnum, uel sapientes, seu philosophi istius seculi per humanam intelligentiam uenerunt ad  Christum, intelligentes in signis et miraculis Deum esse cum illo in uniuersis que ageret. Unde est illud: Deus erat in Christo, mundum reconcilians sibi . Ait quidem: Iura ergo per Deum ne noceas, eo quod tandiu permansi in ignorantia atque in infidelitate; et posteris meis, permansuris in humana sapientia; stirpique mee, meditanti hanc intelligentiam. Sed iuxta misericordiam quam feci tibi, id est corpori tuo, quod est Ecclesia, facies mihi, et terre in qua uersatus es aduena; ut est illud: uulpes foueas habent, et uolucres celi nidos, filius autem hominis non habet ubi caput suum reclinet .

Dixitque Abraham: Ego iurabo; iuxta illud: Qui crediderit et baptizatus fuerit, saluus erit .---Et increpauit Abimelech propter puteum aque, quem ui abstulerant serui illius; quia multos ex credentibus cegerunt ad idola declinare.

Responditque Abimelech: Nesciui quis fecerit hanc rem. Sed et tu non indicasti mihi. Subaudi, neque per legem, neque per prophetas.

Tulit itaque Abraham oues, uidelicet simplices, et boues, scilicet doctores, et dedit Abimelech, id est sequentibus huius mundi. Percusseruntque ambo fedus

Et statuit Abraham septem agnas gregis seorsum, et reliqua. Per septem agnas significantur apostoli, septiformis Spiritus sancti gratia repleti. Sed ideo agne dicuntur quia membra Christi pariunt, quos  Abimelech, id est regnum, uel sapientia huius mundi suscepit, testimonium perhibentes quia profunditas sanctarum Scripturarum, siue gratia baptismatis, que significatur per puteum, ad Abraham, id est ad Dominum Iesum Christum, pertinent specialiter.

Idcirco uocatus est locus ille Bersabee, quia ibi uterque iurauit. Duplex autem [est] causa cur ita appellatus sit, siue quia septem agnas Abimelech de manu Abrahe acceperit: septem enim dicuntur Sabee; siue quod ibi iurauerint, quia et iuramentum Sabee similiter appellatur. Quod si ante hanc causam supra nomen legimus, sciamus per anticipationem dictum esse, sicut et Bethel et Galgala, que utique usque ad tempus quo [Z., quod] ita appellate  sint, aliter uocabantur. Notandum autem, et ex prioribus et ex presenti loco, quod Isaac non sit natus ad quercum Mambre, sed in Geraris, ubi et Bersabee usque hodie oppidum est. Que prouincia ante non grande tempus ex diuisione presidum Palestine [Petr., Palestina] Salutaris est dicta. Huius rei Scriptura testis est, que ait: Et habitauit Abraham in terra Philistinorum.

Abraham uero plantauit nemus in Bersabee, et reliqua. Nemus arbores sunt umbrose et infructuose. Habent enim lata et amena folia, et significat eos quos elegit Dominus ex gentibus, qui erant liberalibus artibus instructi, et quasi per hoc uidebantur magni et dilatati, et tamen sine fructu spiritalis intelligentie; quos Abraham, scilicet Dominus ac Redemptor  noster in Bersabee plantauit, id est sacre Scripture inseruit, per quorum eloquentie fecunditatem [Z., facunditatem] eam in superficie uerborum adornauit.




CAPUT XXII.

uERS. 1.---Tentauit Deus Abraham, et dixit ad eum, et reliqua, usquequo dicitur, appellauitque nomen loci illius: Dominus uidet.

Queri solet quomodo uerum sit quod Abraham Deus tentare dicitur; cum Iacobus dicat: Deus neminem tentat?  Nisi quia locutione Scripturarum solet dici tentare pro eo quod est probat. Tentatio uero illa de qua Iacobus dicit, non intelligitur nisi qua quisque peccato implicatur. Unde Apostolus dicit: Ne forte tentauerit uos is qui tentat  . Nam et alibi scriptum est: Tentat uos Dominus, ut sciat si diligatis eum . Etiam hoc genere loquendi, ut sciat, dictum est, ac si diceretur, ut scire uos faciat; quoniam uires dilectionis sue hominem latent, nisi experimento etiam eidem innotescant. Igitur Abraham tentatus est ut probaretur, iustificaretur, coronaretur; ut et eius obedientia tali probata examine posteris innotesceret.

uERS. 2.---Quod autem dicit, super unum montium quem monstrauero tibi, aiunt Hebrei hunc montem esse in quo postea templum conditum est in area Ornam Iebusei, sicut et in Paralipomenon scriptum est: Et ceperunt edificare templum in  monte Moria . Qui ideo illuminans interpretatur et lucens, quia ibi est dabir, hoc est, oraculum Dei.

uERS. 4.---Itinere dierum trium, etc. Notandum quod de Geraris usque ad montem Moria, id est edem [Petr., sedem] templi, iter dierum trium sit, et consequenter illuc die tertio peruenisse dicatur. Male igitur quidam Abraham putant illo tempore ad quercum habitasse Mambre, cum inde usque ad montem Moria uix unius diei iter plenum sit. Queritur etiam cur in tentatione Abrahe dixit Deus: Tolle filium tuum, quem diligis, Isaac? nisi ut caritatis admonitione, et nominis recordatione, tentationis pondus accumularetur, et paternus affectus torqueretur ex memoria professionis, dum ante Deus dixit  ad eum: In Isaac uocabitur tibi semen. Quasi si ille occideretur, tota spes promissionis frustraretur. Et cur non statim licuit ei occidere filium, sed triduana itineris mora eum immolaturus secum duci iussus est? Quatenus longitudine temporis tentationis quoque augeretur incrementum. Nam per triduum iter protenditur, et per totum triduum crescentibus curis paterna uiscera cruciantur, ut omni hoc spatio tam prolixo intueretur filium pater, cibum cum eo sumeret, tot noctibus puer penderet in amplexibus patris, inhereret pectori, cubitaret in gremio, quatenus per singula momenta in paterno affectu dolor occidendi filii accumularetur.

uERS. 5-14.---Si Abraham indubitanter firmo animo cogitabat mactare puerum Domino in holocaustum,  quid est quod dixit pueris suis: uos exspectate hic. Ego et puer, cum adorauerimus, reuertemur ad uos? Igitur et indubitanti animo mactare eum credebat, ideo utrumque utrumque laudis est et in constantia offerendi, et in confidere [Petr., in federe] suscitandi. Sciebat certissime Deum fallere non posse, et licet puer occideretur, promissionem tamen Dei saluam permanere. Unde et Paulus apostolus per Spiritum sanctum didicerat quid animi habuisset Abraham intra se, dum fidem eius laudat, dixit: Fide Abraham non hesitauit, cum unicum offerret, in quo acceperat repromissiones quia a mortuis eum resuscitare potest Deus .

Unde aries iste qui pro Isaac immolatus est, uenit? Solet queri an de terra subito ibi creatus esset,  uel aliunde ab angelo allatus? Aries iste non putatiuus, sed uerus esse credendus est. Ideo magis a doctoribus estimatur aliunde eum angelum attulisse quam ibi de terra post sex dierum opera Dominum procreasse

Quare appellauit Abraham nomen loci illius, Dominus uidet? Nusquam est quod Dominus non uideat. uidit pro apparuit dixit, hoc est, uideri fecit, sicut ibi: Et nunc cognoui, quia times Deum, id est feci ut cognoscatur: eo genere locutionis dum per efficientem significatur id quod efficitur, sicut pigrum frigus dicimus, eo quod pigros facit. Illud autem quod dixit: Unde usque hodie dicitur: Dominus in monte uidebit, exinde apud Hebreos exiit in prouerbium,  ut, si quando in angustia constituti sunt, Domini optant auxilio subleuari, dicunt: In monte Dominus uidebit, hoc est, sicut Abrahe miserebitur et nostri. Unde et signum dati arietis solent [Petr., solet] etiamnum cornu clangere.

uERS. 15-19.---uocauit autem angelus Domini Abraham secundo de celo dicens: Quia fecisti rem hanc, et non pepercisti filio tuo unigenito propter me. Nunquid Abraham propter angelum non pepercit suo filio, et non propter Deum? Aut enim angeli nomine, quo Christus significatus est, qui sine dubio Deus est, et manifeste a propheta dictus est magni consili angelus. Aut quia Deus in angelo, et ex persona Dei angelus loquebatur, sicut in prophetis etiam solet. Nam in consequentibus hoc magis uidetur  apparere, ubi legitur: Et uocauit angelus Domini Abraham iterum de celo: per memetipsum iuraui, dicit Dominus. Quid est quod secundo ad Abraham eadem et non alie promissiones fuerunt facte? Significat duplum semen Abrahe futurum esse, unum carnale, aliud spiritale. Ideo dixit ei Dominus: Sic erit semen tuum sicut stelle celi, et uelut arena maris. In stellis celi spiritales, in arena carnales uolens [Z., uolunt] intelligi. Nam quod ait superius: Per memetipsum iuraui, ait Dominus, more humano loquitur. Homines enim per maiores sui iurant. Deus autem neminem sui maiorem habet, et idcirco per semetipsum iurat. Sed iurare Dei est promissiones suas stabiliter firmare. Deinde quod intulit, possidebit semen tuum portas inimicorum suorum,  spiritaliter intelligitur. Ait enim, possidebit semen tuum, id est Christus, uel fideles quique in Ecclesia, quorum tu pater eris per fidem; portas inimicorum, id est infernalia loca, que destructa fuerunt moriente Domino. Seu portas possidebit, id est peccata, per que itur ad mortem. Ille enim ueraciter possidet portas inimicorum, qui non subiicitur ullis suggestionibus immundorum spirituum. At uero si quis hanc tentationem spiritaliter pleniter ediscere [Z., addiscere] uoluerit, iam sepe prefati uiri libellum legere curet. Sequitur:

uERS. 20.---His itaque gestis nuntiatum est Abraham quod Melcha quoque genuisset filios Nachor, fratri suo, et reliqua. Cur enim nominauit filios Nachor, fratris Abrahe? Quia de illis uel de eorum  stirpe aliquid celebre postea gestum esse legitur. Igitur Chus, de cuius Iob stirpe descendit, scriptum est in exordio uoluminis eius: uir fuit in terra Chus, Iob nomine. Male igitur quidam estimant Iob de gente Esau. Secundus natus de Melcha Buzi, ex cuius genere est Balaam ille, diuinus, ut Hebrei tradunt, qui in libro Iob dicitur Eliu; primum uir sanctus et prophetes Dei, postea per inobedientiam et desiderium munerum cecatus, dum Isrel maledicere cupit, diuino uocabulo nuncupatus, diciturque in eodem libro: Et iratus Heliu, filius Barachiel, Buzites, de huius uidelicet Buzi radice descendens. Camuel quoque pater est Damasci, ipsa enim uocatur Aran [Z., Aron], que hic pro Syria scripta  et ipso nomine legitur in Isaia. Carhet quoque quartus est, a quo Casadei, id est Chaldei uocati sunt. Batuel, de quo Rebecca, et Laban, pater Lie et Rachel.




CAPUT XXIII.

uERS. 1.---uixit autem Saraa centum uiginti septem annis, et mortua est in ciuitate Arbee, que est Hebron, ipsa est Mambre. Queritur cur una ciuitas tribus appellata est nominibus; Hebron proprium et antiquum est nomen, et a gigantibus quondam condita est. Sed nonnulli Chebron per c et h aspirationem, sicut cherubim legendum putant, non per solum e. Lege interpretationes Hebraicorum nominum beati Hieronymi, et ita reperies quia per  chi Grecam scribuntur. Est autem hec ciuitas in campo latitudinis sito ab Aelia, id est Hierosolymis, uiginti duobus millibus separata. Arbee uero, quod in quibusdam codicibus Arboc, siue Arbec corrupte legitur, a numero, id est quatuor, nomen habet, uidelicet quia ibi quatuor patriarche sepulti sunt. Adam magnus, et humani generis pater, ut in Iesu libro apertius demonstratur, et Abraham, Isaac et Iacob. Unde, sicut quidam nostris temporibus Hierosolymis ueniens, prodente Beda, moderno doctore, retulit speluncam duplicem, quam emit Abraham, uno ad orientem stadio in ualle habens, ubi sepulture predictorum patriarcharum quadrato muro circumdantur, uersis capitibus ad aquilonem, et singula singulis tecta lapidibus, instar basilice, dolatis;  trium patriarcharum candidis, Adam obscurioris et uilioris operis, qui haud longe ab illis ad borealem extremamque muri illius partem pausat. Trium quoque feminarum minores et uiliores memorie cernuntur. Mambre namque collis, mille passibus a monumentis his ad boream partem, herbosus ualde et floridus, campestrem habens in uertice planitiem, in cuius aquilonari parte quercus Abrahe duorum hominum altitudinis truncus, ede circumdata est. Sed Mambre ciuitas ex quodam amicorum Abrahe sic uocata est. Et hec est ratio quare tribus uocabulis nominatur.

Deinde legitur qualiter Abraham emit speluncam duplicem ab Ephron Hetheo quadringentis siclis argenti probati et monete publice, et ibi sepulta est  Saraa. Apud Hebreos enim primum nomen Efron scribitur, secundum Efran, postquam pretio uictus est, ut sepulcrum uenderet, et accepit argentum, licet cogente Abraham, uau littera, que apud illos pro au [f. o] legitur, ablata de eius nomine est, et pro Efron appellatus est Efran: significante Scriptura non eum fuisse consummate perfecteque uirtutis, qui potuerit memorias uendere mortuorum. Sciant igitur qui sepulcra uenditant, et non coguntur ut accipiant pretium sed a nolentibus quoque extorquent, immutare nomen suum, et perire quid de merito eorum, cum etiam ille reprehenditur occulte ex hoc quod inuitus acceperit.

Sed sciendum est quia spelunca duplex potest  significare actiuam uitam et contemplatiuam. Abraham uero figuram gessit doctoris. Sicli namque argentei scientiam ostendunt diuinorum eloquiorum, uidelicet utrorumque Testamentorum. Scriptum namque est: eloquia Domini, eloquia casta, argentum igne examinatum . Unde et centenarius quater ductus plenitudinem potest designare utriusque uite, que per scientiam diuina eloquia [Z., diuini eloquii] adimplendo emitur. Que non immerito probate monete publice dicitur. In moneta publica et imago regis et nomen inuenitur, et significat decalogum legis, ubi et cognitio Dei et nomen diuine maiestatis inuenitur. Sepeliuit itaque Abraham Saraam in sepulcro duplici, quia anima que seculo moritur ut Deo uiuat, gemine uite requie  suscipitur, id est actione boni operis et contemplatione Diuinitatis.

Dicamus et manifestius non nostra inserendo, sed beati pape Gregorii dicta propalando. Ait enim idem predicator egregius: Quid nobis per Abrahe duplex sepulcrum innuitur, nisi quod perfectus quisque predicator exstinctam a presentis uite desideriis animam suam sub bone operationis tegmine et contemplationis abscondit, ut a carnali concupiscentia sub actiua contemplatiuaque uita quasi insensibilis lateat, que prius mundi desideria sentiens mortaliter uiuebat. Unde et per egregium predicatorem dicitur: Mortui enim estis, et uita uestra abscondita est cum Christo in Deo . Actiua quippe uita sepulcrum est, quia a prauis operibus mortuos  tegit. Sed contemplatiua perfectius sepelit, quia a cunctis mundi actionibus funditus diuidit. Quisquis ergo iam in se contumelias carnis edomuit, superest ut mentem per studia sancte operationis exerceat. Et quisquis iam mentem per sancta opera dilatat, superest ut hanc usque ad secreta intime contemplationis extendat. Neque enim perfectus predicator est qui uel propter contemplationis studium operanda negligit, uel propter operationis instantiam contemplanda postponit.




CAPUT XXIu.

uERS. 1.---Erat autem Abraham senex dierumque multorum. Ut Salomon ait: Cani sunt sensus hominis, et etas senectutis uita immaculata . Et illud: Coram cano capite surge.

uERS. 2 seq.---Dixitque ad seruum seniorem domus sue, qui preerat omnibus que habebat: Ponam manum tuam sub femore meo, ut adiurem te per Deum celi et terre, et reliqua. Quid uult Deus celi ad femur Abrahe, nisi ut cognoscatur sacramentum? Per femur enim genus intelligitur. Ergo que fuit illa coniuratio, nisi quia significabatur de genere Abrahe uenturum Christum in carne? Tradunt Hebrei quod in sanctificatione eius, hoc est circumcisione, iurauerit. Sed melius intelligendum est iurare eum in semine Abrahe, hoc est Christo, quia ipse Dominus Deus celi in carne uenturus est, que de illo femore propagata est.

 Quomodo seruus Abrahe in petitione signi augurationis uitio culpandus non est? Aliud est enim mirum aliquid petere, quod ipsum miraculum [Z., ipso miraculo] significat; aliud est etiam humanos errores superstitiosa uanitate in auspiciis, augurationibus et diuinationibus obseruare, que quedam pacta sunt diabolice familiaritatis, et non sine grandi peccato fiunt quando fiunt. Illud igitur superius petitionis genus comprobatio et computatio fidei est ad Deum, hoc posterius infidelitatis coniunctio ad diabolum.

Quod proficiscente Rebecca [a 1Kb] : Soror nostra es, crescas in millia millium, et hereditate obtineat semen tuum portas inimicorum suorum, num prophete fuerunt, quia hoc dixerunt, quod in futuro factum fuerat?  Non prophete fuerunt, aut uanitate tam magna optauerunt; sed eos [Suppl., benedictio] quam promiserat Deus Abrahe, latere non potuit.

Deinde sequitur qualiter Isaac egressus fuerat ad meditandum in agrum. Que est exercitatio Isaac, qua se exercere dicitur in campo ad uesperam? Significat autem ista exercitatio orationem secundum illud quod Dominus orabat in monte. Etiam Isaac in typo Domini fuit.

Que est illa terra Austri, ubi habitabat Isaac reuertente seruo patris sui cum Rebecca? Terra Austri Gerara significat, unde a patre ad immolandum fuerat adductus.

Quid est theristrum quo se operuit Rebecca? Theristrum autem pallii dicitur genus etiam nunc Arabici  uestimenti, quo mulieres prouincie illius uelantur.

Spiritaliter, per Abraham Deus Pater significatur; non ut Deus senescat, sed ipsa prophetia de Christo et Ecclesia quasi iam per etates senuerat. Per Isaac uero Dominus Christus, per seruum autem sermo propheticus uel apostolicus. De quo etiam dicitur: Qui preerat omnibus bonis Domini tui. Quia apostoli, qui presules fuerunt omni Ecclesie Dei, omnibus uirtutibus exstiterunt ditati. Per camelos autem significantur hi qui ex circumcisione crediderunt et doctores et adiutores apostolorum fuerunt. Qui bene decem dicuntur propter Decalogum legis, quanquam predicatores electi ex gentibus uelint quidam intelligi. Siue per camelos motus carnis intelliguntur, ut  Paulus ait: uideo aliam legem in membris meis, repugnantem legi mentis mee, etc. . Seu etiam senior seruus imaginem habuit legis, per quam sponsa Christi Ecclesia despondebatur, quam ipsa Rebecca significabat. De qua ei dicitur: Non accipies eam de filiabus Chananeorum. Chananei enim interpretantur commotio eorum, corda uidelicet instabilium. Unde Psalmista: Non des in commotionem pedes meos . De qua etiam subiungitur: Sin autem noluerit sequi te, non teneberis iuramento. Hoc est quod Dominus ait: Si uos persecuti fuerint in una ciuitate, fugite in aliam . Que mulier uespere, hoc est in sexta etate, iuxta fontem   inuenta est ab apostolis. Et deposuit hydriam super ulnam suam, elatam scilicet facundiam, et inclinauit se ad humilitatem; suscepitque fidei ornamenta; accepit uidelicet inaures aureas, Scripturarum quoque sensus, et clarum eloquium argenti. Secuta est seruum, id est sanctos predicatores. Ecce stylo currente prelibauimus. Sed plenius beato papa Gregorio exponente, ut legentibus elucescat, inserere nisi sumus.

Ait enim Abraham: Pone manum tuam sub femore meo, et reliqua. Quid est quod Abraham puerum iubet sub femore suo manum ponere, et per celi Dominum iurare, nisi quod illius caro per illud membrum descensura erat, qui et Abrahe filius esset ex humanitate, et Dominus ex diuinitate? Sic  itaque dicitur puero: Pone manum sub femore meo, et iura per Deum celi; ac si aperte diceretur: Tange filium meum, et iura per Dominum meum. Unde nec super femur, sed sub femore manum ponere iubetur, quia ex illo femore ille descensurus erat qui homo quidem, sed super omnes homines ueniret. Unde dignum non fuit ut manum super femur poneret, quia nulla caro super illam carnem est quam in redemptione nostra sibi Patris Unigenitus uniuit.

Quid est quod Isaac dilecto filio uxor de filiabus Chananeorum duci prohibetur, nisi quod illi de quo scriptum est: Hic est Filius meus dilectus, in quo mihi complacui , nulle reprobe anime coniunguntur? De cognatione autem uxorem filio deducere seruus precipitur, quia sola sancta electorum  Ecclesia unigenito Filio copulanda erat, quam ipse Unigenitus ex predestinatione iam et prescientia extraneam non habebit.

Quis uero est puer qui ad deducendam uxorem mittitur, nisi prophetarum ordo atque apostolorum, omniumque doctorum, qui dum uerbum predicationis bonis mentibus faciunt, ad unamquamque animam unigenito Filio coniungendam quasi prouisores fiunt? Qui pergens secum de bonis omnibus domini sui detulit; quia in his que de Domino loquuntur, in semetipsis uirtutum diuitias ostendunt, ut tanto citius ad sequendum Deum pertrahant, quanto auditoribus suis in semetipsis monstrant que narrant. Atque isdem puer iuxta fontem stetit, atque ex prefixa sententia que puella eligenda esset, proposuit;  quia predicatores sancti sacri eloquii fluenta considerant, atque ex ipsis colligunt que uel quibus predicationis sue uerba committant, et ex quibus auditoribus fiduciam certitudinis assumant. Potum uero petiit, quia predicator omnis animam sui auditoris sitit. Sed Rebecca potum prebuit, quia sancta electorum Ecclesia predicatorum suorum desiderio ex uirtutis sue fide satisfecit. Quia enim Deum, quem audiuit, confessa est, predicatori suo aquam refectionis obtulit eiusque animum refrigerauit.

Et notandum quod hydriam ab humero in ulnas posuit, quia illa est est placita confessio que a bono opere procedit. uel certe aquam prebuit, quia in eo  quod credidit, uacua non remansit. Nam mox predicare studuit quod audiuit, et docendo multos ex se predicatores protulit. Aqua quippe in hydria est scientia predicationis in mensura, quia sancta Ecclesia studet non plus sapere quam oportet sapere, sed sapere ad sobrietatem. Et hydria aque in ulnis est doctrina predicationis in opere, que non solum eius comitibus, sed potum etiam camelis prebet, quia uerbum uite non solum prudentibus, sed etiam stultis predicat, iuxta Pauli uocem dicentis: Sapientibus et insipientibus debitor sum . uel certe aqua etiam iumentis datur quando cura carnis quomodo sit habenda, disponitur; ut ex uoluptate impendi non debeat, et tamen in necessitatibus non negetur, sicut scriptum est: Carnis curam ne feceritis  in desideriis uestris . Qui enim hanc in desideriis fieri prohibet, procul dubio in necessitate concedit, iuxta hoc quod rursum dicitur: Nemo carnem suam odio habuit, sed nutrit et fouet eam .

Puer autem Rebecce inaures et armillas dedit, quia predicator quisque et auditum sancte Ecclesie per obedientiam et manus per bone operationis meritum exornat. Sed inaures duorum siclorum sunt, armille autem siclorum decem, quia prima uirtus obedientie in caritate est; que uidelicet caritas in duobus preceptis distinguitur, ut Deus et proximus diligatur, et recta operatio ex Decalogi completione perficitur, ut cum bona agi ceperint, mala iam nulla perpetrentur. Rebecca autem esse in domo  patris sui locum spatiosum ad manendum perhibuit, quia a priori iam populo nature legem sancta Ecclesia se scisse monstrauit, et predicatoris uerba in amplo caritatis gremio suscepit. Doctori enim spatiosus ad manendum locus est in auditoris corde latitudo bonitatis. Unde et quibusdam dicitur: Capite nos: neminem lesimus, neminem corrupimus; non angustiamini in nobis; angustiamini autem in uisceribus uestris . Ac si eis aperte diceretur: ad suscipiendam doctrinam spatiosum locum mentis facite, sed ad cogitanda carnalia angusti remanete. Quod palearum ac feni plurimum haberet, indicauit, quia sancta Ecclesia uerba uite audiens, terrena stipendia predicatoribus reddidit, que dum Paulus quasi pro nichilo acciperet, dixit:  Si nos uobis spiritalia seminauimus, magnum est si a uobis carnalia metamus? 

Frater autem Rebecce erat Laban, qui concite egressus inaures et armillas sororis aspiciens, intus puerum uocauit. Quia sunt carnales qui fidelibus coniuncti, qui dum spiritualium dona aspiciunt in admiratione suspensi, etsi non usque ad opera, tamen in animam usque ad suscipiendam fidem uerbum predicationis admittunt. Quia enim bonos sepe miraculis fulgere considerant, ea que de eternitate audiunt, non recusant, quamuis sanctam electorum Ecclesiam moribus non sequentes in carnali operatione remaneant. Qui Laban paleas, fenum, aquam, panem obtulit; sed puer, nisi causam prius coniugii  obtineret, accepturum se esse recusauit. Quia sunt plerique qui doctores suos ex temporalibus stipendiis continere parati sunt, sed predicatores sancti percipere nolunt temporalia nisi prius obtineant eterna. Si enim in manibus factum non inueniunt, sumere stipendia corporibus contemnunt. Nec pedes aqua lauant, quia laborem sui desiderii nulla consolatione leuant. Mox uero causam coniugii domini sui puer obtinuit, uasa aurea atque argentea, ac uestes protulit, quas Rebecce dedit; quia doctores sancte Ecclesie suis tot ornamenta prebent quot uirtutum dona docuerunt. Que etenim prius inaures et armillas acceperat, iam nunc uasa aurea atque argentea, ac uestes accipit; quia sancta Ecclesia, que ante per fidem, obedientiam et operationem  percepit, excrescens postmodum etiam ad spiritalia dona conualescit, ut prophetie spiritu et uirtutum gratia repleta, ampliatis iam muneribus discat. Puer uero matri eius ac fratri dona obtulit; quia gentilitas, ex quo Ecclesia ad fidem uenit, post conuersationem eius in gloria temporali conualuit, sicut et nunc cernimus, quia ubique Christiani afflictionem sentiunt, et gentiles quique in terrena uirtute gloriantur. Sed et fratres eius dona percipiunt, quia hi qui in ea fidem uerbotenus tenent, sed tamen professionem suam moribus non sequentes carnaliter uiuunt, benigne a fidelibus honorari solent pro eo quod esse fideles uidentur. Mater ergo et fratres dona percipiunt, a sorte tamen hereditatis alieni; quia siue infideles, seu carnales, qui intra fidei professionem  tenentur, ad hereditatis eterne sortem non ueniunt, sed tamen superne largitatis gloriam temporaliter consequuntur.

Rebecca autem cum puellis suis uirum secuta est, quia sancta Ecclesia habet secum minoris meriti animas sodales suas. Nam etsi in quibusdam per ascensum mentis in thoro contemplationis non habitet, que uidelicet tales anime quasi puelle Rebecce sunt, quia sequuntur moribus, sed tamen ad contemplationis thorum minime ascendunt. Nam et isdem puer quosdam habuit in comitatu; quia et cum sanctis prophetis fuerunt quidam qui bene uiuerent, et prophetie spiritum non haberent, et cum beatis apostolis atque doctoribus fuere plerique qui uitam moribus tenerent, at predicationis uerba non  promerent. Festinus autem puer ad dominum redit, quia predicatores sancti cum predicando uitam audientium obtinent, illi mox gratias reddunt de cuius hoc munere perceperunt, ut sibi in ea operatione nil tribuant, sed Auctori.

Eo autem tempore Isaac deambulabat per uiam que ducit ad puteum, cuius nomen est uiuentis et uidentis. Quis est uiuens et uidens, nisi omnipotens Deus, de quo scriptum est: uiuo ego in eternum, dicit Dominus? De quo rursum scriptum est: Omnia nuda et aperta sunt oculis eius . Puteus uero uiuentis est sacre Scripture profunditas, quam nobis ad irrigationem mentis prebuit omnipotens Deus. Que est autem uia que ducit ad puteum  uiuentis et uidentis, nisi humilitas passionis Unigeniti, per quam nobis apertum est hoc quod prius latenter Scripture sacre fluenta loquebantur? Nisi enim Unigenitus Dei Filius incarnatus, tentatus, apprehensus, colaphis cesus, sputis illitus, crucifixus ac mortuus fuisset, nobis huius putei, id est Scripture sacre, profunditas non pateret. Quid ergo fidelibus humilitas passionis eius facta est, nisi clauis apertionis, per quam mysterium Dei potum inuenimus, ut aquam scientie de profundo libaremus? Incarnationem quippe, passionem, mortem, resurrectionem atque ascensionem illius sacri eloquii pagine loquuntur; que quia facta cognouimus, iam nunc intelligimus audita. Hec autem prius legi poterant, sed quia necdum uenerat, intelligi non  ualebant. Unde et per Ioannem dicitur: uicit leo de tribu Iuda aperire librum, et soluere signacula eius . Ipse enim librum aperuit et signacula illius soluit, qui nascendo, moriendo, resurgendo atque ad celos ascendendo Scripture sacre nobis arcana patefecit. Et notandum quod non dicitur: Ambulabat per uiam que ducit ad puteum, sed deambulabat. Deambulat quippe qui uiam per quam ambulat, eundo et redeundo conculcat. In humilitate autem passionis Dominus deambulauit, quia modo a Iudeis uerborum contumelias, modo contra se falsum testimonium, modo alapas, modo sputa, modo spineam coronam, modo crucem tolerando sustinuit. Deambulasse ergo in humilitate passionis est, tot aduersitates et probra diuersis modis iterando pertulisse.

 Qui Isaac, Rebecca ueniente, in terra australi habitat; quia unigenitus Dominus ac Redemptor noster, ueniente ad se Ecclesia, in illorum mentibus mansit quos ex Iudea editos non torporis frigus, sed feruor caritatis tenuit. Ex illo quippe populo Anna prophetissa, ex illo Simeon exstitit, qui in ulnas Dominum accepit. Egressus autem fuerat ad meditandum in agro. Quia ager mundus accipitur, ipse per se Dominus exponit dicens: Ager autem est mundus . Qui in hoc expressus est, quod uisibilis apparere dignatus est, sicut scriptum est: Existi in salutem populi tui, ut saluos facias christos tuos . Solent autem exerti iuuenes in armorum usum meditari. Isaac  ergo ad meditandum in agro exiit, quia Redemptor se sequentibus formam humilitatis prebens per exercitium longanimitatis sue passionis in se et patientie exempla monstrauit. Meditatio quippe armorum est frequentia passionum. Qui enim uerbera manuum, lanceam, crucem pertulit, passionem suam usque ad mortem in se frequentare permisit. Passiones uero arma dicimus, quia per ipsas ab aduersario occulto liberamur, sicut per se ipsum Dominus dicit: In patientia uestra possidebitis animas uestras . Qui ad meditandum in agro inclinata iam die exiit, quia passionum exercitia iuxta finem mundi suscepit, sicut per Psalmistam de crucifixionis sue expressione loquitur  dicens: Eleuatio manuum mearum sacrificium uespertinum . Quid est autem quod Rebecca ad Isaac dorso cameli deducitur, nisi quod per Rebeccam, sicut prefati sumus, Ecclesia, et per camelum cui presedit, tortus moribus atque onustus idolorum cultibus gentilium populus designatur? Qui enim ex semetipsis sibi inuenerunt deos quos colerent, quasi a semetipsis eis onus in dorso excreuerat quod portarent. Rebecca ergo ad Isaac ueniens dorso cameli deducitur, quia ad Christum ex gentilitate Ecclesia properans in tortis uitiosisque uite ueteris conuersationibus inuenitur. Que ut Isaac uidit, de camelo descendit, quia sancta Ecclesia quanto Redemptorem suum subtilius agnoscit, tanto carnalis uite studia humilius deserit, atque  in semetipsam tortitudini uitiose contradicit. Isaac igitur uiso descendit, quia Domino cognito uitia sua gentilitas deseruit, et ab elatione celsitudinis ima humilitatis petiit.

Quid est autem quod Isaac in camelum sedens Rebecca conspexit, nisi quod ad Redemptorem suum Ecclesia ex gentibus ueniens, dum adhuc uitiis esset innixa, et necdum spiritalibus sed animalibus motibus inhereret, accessit? Nec mouere debet quod puer quoque cum camelis uenerat, in quibus sui domini diuitias ferebat. Quia ipsi quoque predicatores sancti, quamuis iam ad superiora intelligenda atque proferenda et intellectu et uita emicent, adhuc tamen in semetipsis contradictionem carnis sentiunt. Nam uident aliam legem in membris suis repugnantem  legi mentis sue, et captiuantem in lege peccati. Et diuitias in camelis portant, quia ne magnitudo reuelationum extollat eos, datur eis stimulus carnis sue. Habent enim thesaurum istum in uasis fictilibus, ut sublimitas sit uirtutis Dei, et non eis. Qui ergo per carnem celestia loquuntur, et tamen adhuc in carne contradictionem de uitio sentiunt, quid aliud quam super tortuosa camelorum dorsa diuitias ferunt?

Rebecca uero Isaac uiso, quis ille homo sit, requisito puero, cognoscit, quia quotidie sancta Ecclesia adhuc per prophetarum atque apostolorum dicta quid de Redemptore suo credere debeat, intelligit. Que sese mox pallio operuit, quia quanto subtilius Saluatoris sui mysteria penetrat, tanto altius  de anteacta uita confunditur, et quia peruerse egerit uerecundatur. Pallio se operire curauit, quia uiso Domino infirmitatem sue actionis erubuit, et illa que prius in camelo libere gestabatur, descendens, postea uerecundia tegitur. Unde eidem Ecclesie a priori elatione conuerse per apostolicam uocem, quasi Rebecce de camelo descendenti, sibique pallium superducenti dicitur: Quem enim fructum habuistis tunc in illis in quibus nunc erubescitis? 

Quam Isaac in tabernaculo sue matris introduxit atque uxorem accepit, quia loco Synagoge Dominus, ex qua per carnem natus est, sanctam Ecclesiam diligit, eamque sibi in amore et contemplatione  coniungit; ut que prius proxima ex cognatione, id est cognita per predestinationem fuerat, postmodum iam coniuncta in amore continuo uxor fiat. Quam in tantum dilexit, ut dolorem qui ex morte matris accesserat, temperaret. Quia ex lucro sancte Ecclesie Redemptor noster eam que ex perditione Synagoge accidere potuit, tristitiam detersit: dum enim Rebecca coniungitur, dolor de matris morte amputatur. Quia dum sancta Ecclesia ex gentilitate ueniens usque ad thorum contemplationis perducitur, Iudea pro nichilo habetur.

Interpretari quoque ipsa eorum nomina curamus. Isaac risus, Rebecca autem patientia dicitur. Risus uero ex letitia est, patientia autem de tribulatione. Et quamuis sancta Ecclesia iam celestis sit gaudii  contemplatione suspensa, habet tamen adhuc quod tristis [Petr., triste] de mortalis carnis pondere toleret. Isaac uero et Rebecca iungitur, id est, risus et patientia permiscetur [Z., miscetur], quia fit in sancta Ecclesia hoc quod scriptum est: Spe autem gaudentes, in tribulatione patientes ; ut hanc et prospera de contemplatione letificent, et adhuc aduersa de tribulatione perturbent.




CAPUT XXu.

uERS. 1-5.---Deinde sequitur qualiter Abraham, mortua Saraa, aliam, uidelicet Cethuram, duxerit uxorem. Cur Abraham post promissum sibi et natum Isaac, in quo ei multiplicatio prolis et benedictio  gentium promissa est a Deo, aliam uoluit ducere uxorem? Non propter incontinentiam, cum etiam esset grandeuus; sed sicut Agar et Ismel significant carnales ueteris Testamenti, sic et Cethura et filii eius significant hereticos, qui se existimant pertinere ad Nouum Testamentum. Sed utreque concubine dicuntur. Sic enim dicitur:

uERS. 6,7.---Filiis autem concubinarum largitus est munera. Sola Saraa semper uxor uocatur. Que est ista Cethura, aut unde genus duxit? Cethura interpretatur copulata, aut uita, quam ob causam suspicantur Hebrei eamdem esse Agar, que, Saraa mortua, de concubina transiret in uxorem, Et uidetur depositi iam Abrahe excusari etas, ne  senex post mortem uxoris uetule nouis arguatur nuptiis lasciuisse. Fertur quoque quia filii Abrahe, qui ei de Cethura nati sunt, occupauerunt Arabiam usque ad maris Rubri littora. Dicitur autem unus ex posteris Abrahe, qui appellabatur Asser, duxisse aduersus Libyam exercitum, et ibi uictis hostibus consedisse, eiusque posteros ex nomine ataui Africam nuncupasse. Alios quoque filios Abrahe ex Cethura occupasse Indie regiones estimatur [Z., estimant].

uERS. 8-23.---Hinc sequitur qualiter Abraham deficiens mortuus est. Quomodo conuenit Abrahe, tam sancto uiro, et deficiens mortuus est? In Hebreo non habetur, deficiens, sed a LXX Interpretibus additum  est. Quid est quod plenus dierum dicitur? Id est, lucis et diei operibus plenus occubuit.

Quid est quod dicit Scriptura de filiis Ismel: Habitauerunt ab Euila usque Sur, que est contra faciem Aegypti? Euila est regio quam circuit Phison de paradiso fluens, dicta de quodam Euila, nepote Ne, et est solitudo contra faciem Aegypti. Sur quoque est solitudo inter Cades et Barad, extendens desertum usque ad mare Rubrum et Aegypti confinia.

Quid est quod dicitur de Ismele quod duodecim generasset principes? uel duces regionibus, uel tribubus nomina dederunt. Significat quod singuli filiorum Ismelis e quibus primogenitus eius fuit Nabeioth, a quo omnis regio ab Euphrate usque ad mare Rubrum Nabathena usque hodie dicitur, que  pars Arabie est. Nam et familie eorum, oppidaque, et pagi, ac munita castella, et tribus horum appellatione celebrantur. Ab uno ex his Cedar in deserto Eoduma, alia regio, et Hemana ad austrum, et Cedema ad orientalem plagam dicitur.

Quid est quod dicitur de Ismele, coram omnibus fratribus suis obiit, uel qui sunt fratris nomine censiti? id est, in manibus omnium filiorum suorum mortuus est, superstitibus omnium liberis, et nullo prius morte prerepto. Fratres autem pro filiis appellari, Iacob quoque ad Laban demonstrat dicens: Ponatur coram fratribus nostris, ut iudicent inter nos. Nec enim legimus alios fratres Iacob ibi habere, exceptis liberis suis.

Queritur quo ierit Rebecca interrogare Dominum,  cum paruuli in utero eius collidebantur? Forte ad locum ubi aram constituerat Abraham, orare uenit, uel etiam erant aliqui tales etiam illo tempore homines Dei, in quibus posset Deus interrogari.

An secundum historiam uel etiam allegoriam intelligendum est, quod Dominus respondit Rebecce: Due gentes in utero tuo sunt, et duo populi ex uentre tuo diuidentur, populusque populum superabit, et maior seruiet minori? Secundum utrumque modum. Spiritaliter uero sic solet intelligi quod dictum est, ut Esau figuratus sit maior populus Dei, hoc est Isreliticus secundum carnem. Per Iacob autem figuratur Christus in populo Christiano secundum spiritalem progeniem propagatus. Sed etiam historica proprietate hoc responsum inuenitur esse completum,  ubi populus Isrel, hoc est Iacob minor filius, superauit Idumeos, id est gentem quam propagauit Esau, eosque fecerunt tributarios per Dauid. Sed postea Idumei rebellauerunt, et iugum Isreliticum a ceruice sua deposuerunt.

Sed requirendum est, quid est quod superius dicitur, Deprecatusque est Isaac Dominum pro uxore sua, eo quod esset sterilis, et reliqua? Ea que sancti uiri orando efficiunt, ita predestinata sunt ut precibus obtineantur. Nam ipsa quoque perennis regni predestinatio ita est ab omnipotente Deo disposita, ut ad hoc electi ex labore orationis perueniant [Petr. om. orationis], quatenus postulando mereantur accipere quod eis omnipotens Deus ante secula disposuit  donare. Quod uero ita sit, concite ualet probari. Certe etenim nouimus quia ad Abraham Dominus dixit: In Isaac uocabitur tibi semen. Cui etiam dixerat: Patrem multarum gentium constitui te. Cui rursum promisit dicens: Benedicam tibi, et multiplicabo semen tuum sicut stellas celi, et uelut arenam que est in littore maris. Ex qua re aperte constat quia omnipotens Deus semen Abrahe multiplicare per Isaac predestinauerat. Et tamen scriptum est: Deprecatus est Isaac Dominum pro uxore sua, eo quod esset sterilis. Qui exaudiuit eum, et dedit conceptum Rebecce. Si ergo multiplicatio generis Abrahe per Isaac predestinata fuit, cur coniugem sterilem accepit? Sed nimirum constat quia predestinatio precibus impletur, quando is in quo Deus multiplicari semen  Abrahe predestinauerat, oratione obtinuit ut filios habere potuisset.

uERS. 24.---Factus est Esau uir gnarus uenandi et homo agricola; Iacob autem uir simplex habitauit in tabernaculis. uel sicut in alia translatione dicitur, habitabat domi. Quid per uenationem Esau nisi eorum uita figuratur qui in exterioribus uoluptatibus fusi carnem sequuntur? Qui etiam agricola esse describitur, quia amatores huius seculi tanto magis exteriora incolunt quanto interiora sua inculta derelinquunt. Iacob uero simplex in tabernaculis uel in domo habitare perhibetur. Quia nimirum omnes qui in curis exterioribus spargi refugiunt, simplices in cognitione atque in conscientie sue habitatione consistunt. In tabernaculis enim aut in domo habitare  est se intra mentis secreta restringere, et nequaquam exterius per desideria dissipare; ne, dum ad multa foras inhiant, a seipsis alienati cogitationibus recedant.

uERS. 31-33.---Denique sequitur qualiter Esau primogenita sua propter lentis edulium Iacob uendidit. Que sunt primogenita que Esau uendidit Iacob fratri suo? Tradunt Hebrei omnes primogenitos fungi officio sacerdotum, antequam Aaron in sacerdotium eligeretur, et habuisse uestimentum sacerdotale, quibus induti uictimas offerebant, et hec esse uestimenta Esau quibus Rebecca induit Iacob filium suum, quorum odore pater delectatus benedictionis initium astruit. Et hec sunt primogenita que propter uitium gule perdidit. Sed sciendum est quia quinque  nos modis gule uitium tentat. Aliquando namque indigentie tempora preuenit, aliquando uero tempus non preuenit, sed cibos lautiores querit. Aliquando quelibet sumenda sint, preparari accuratius expetit. Aliquando autem et qualitati ciborum et tempori congruit, sed in ipsa quantitate sumendi mensuram refectionis excedit. Nonnunquam uero et abiectius est quod desiderat, et tamen ipso estu immensi desiderii deterius peccat. Que uitiorum tempora melius ostendimus, si hec exemplis euidentioribus approbemus. Mortis quippe sententiam patris ore Ionathan meruit, quia in gustu mellis constitutum edendi tempus antecessit. Et ex Aegypto populus eductus in eremo occubuit, quia despecto  manna cibos carnium petiit, quos lautiores putauit. Et prima filiorum Heli culpa suborta est quod ex eorum uoto sacerdotis puer non antiquo more coctas uellet de sacrificio carnes accipere, sed crudas quereret, quas accuratius exhiberet. Et cum ad Hierusalem dicitur: Hec fuit iniquitas Sodome, sororis tue, superbia, saturitas panis et abundantia aque , aperte ostenditur quod idcirco salutem perdidit quia cum superbie uitio mensuram moderate refectionis excessit. Hinc primogenitorum gloriam Esau amisit, quia magno estu desiderabilem cibum, id est lenticulam concupiuit, quam, dum uenditis etiam primogenitis pretulit, quo in illa appetitu anhelaret, indicauit. Neque enim cibus, sed appetitus in uitio est. Unde et lautiores cibos plerumque  sine culpa sumimus, et abiectiores non sine reatu conscientie degustamus. Hic quippe, quem diximus, primatum per lenticulam perdidit, et Elias in eremo uirtutem corporis carnes edendo seruauit. Unde et antiquus hostis, quia non cibum, sed cibi concupiscentiam esse causam damnationis intelligit, et primum sibi hominem non carne, sed pomo subdidit, et secundum non carne, sed pane tentauit: hinc est quod plerumque Adam culpa committitur, etiam cum abiecta et uilia sumuntur. Neque enim Adam solus, ut a uetito se pomo suspenderet, preceptum prohibitionis accepit.




CAPUT XXuI.

Hic interposita [Petr., Hic item posita] est historia.  Si uiri iusti uoluntas bona est, quid est quod Isaac non Esau, quem uoluit sed Iacob, quem noluit, benedixit?

Iusti hominis, quantum ad conscientiam pertinet, uoluntas bona est; quantum autem ad prescientiam, immunis est ab aduersis: Deus enim solus est qui de futuris iudicat. Ac per hoc Isaac iustus, quantum ad presentem humanitatem dignum est, maiorem filium a se benedicendum magis putabat. Sed Deus, qui occultorum cognitor est, minorem benedictionem mereri ostendit, ut in benedictione non hominis ostenderet esse benedictionem, sed Dei. Ideo dictum est in Numeris ad Moysen et Aaron sacerdotes: Ponite nomen meum super filios Isrel: ego Dominus benedicam eos .  Sacerdotis est benedicere; Dei est effectum tribuere benedictionis. Unde intellexit Isaac per spiritum prophetie, a Deo benedictionem super minorem filium predestinatam.

Dixit: Benedixi ei, et erit benedictus. Spiritaliter uero isaac Iudaicum populum designauit, qui caligans oculis et prophetans in presenti filium non uidit, cui tamen multa in posterum preuidit. Quia nimirum Iudaicus populus, prophetie spiritu ple nus, et cecus, eum de quo multa in futuro predixit, in presenti positum non agnouit. Qui etiam ad damnationis sue cumulum eum quem natum despiciunt, nasciturum longe ante presciuerunt, sed etiam ubi nasceretur. Nam ab Herode requisiti locum  natiuitatis eius exprimunt, uidelicet Bethlehem, ut ipsa eorum scientia et illis fieret ad testimonium damnationis, et nobis ad adiutorium credulitatis.

uERS. 12-16.---Seuit autem Isaac in terra illa, et inuenit in ipso anno centuplum. Licet in aliena terra seminauerit, non puto quod tanta ei fertilitas frugum fuerit. Unde melius puto illud esse quod habetur in Hebreo, et Aquila quoque transtulit: Et inuenit in anno illo centuplum estimatum. Tacens enim Scriptura genus frugum quod centuplicauerat, uidetur mihi cunctarum in illo uirtutum ostendisse multiplicationem. Denique sequitur: Et benedixit ei Dominus, et magnificatus est uir, et ambulabat uidens, et magnificatus est, donec magnus  fieret uehementer. Fertilitas autem et multiplicatio hordei, ignoro, si quem possit facere gloriosum. uerum in quibusdam codicibus inuenitur: Seminauit post hec hordeum, et inuenit centuplum. Quod hordeum seminat, et non frumentum, et tamen benedicitur in eo, et magnus efficitur, apparet quod nondum erat magnus; sed posteaquam seminauit, et collegit centuplum, tunc factus est magnus ualde. Hordeum quippe iumentorum maxime cibus est et seruorum. Nam Isaac significat sermonem Dei. Qui sermo in lege hordeum seminat, in Euangeliis triticum. Ille enim cibus perfectioribus et spiritalibus, hic imperitioribus et animalibus paratus est; quia scriptum est: Homines et iumenta saluos facias, Domine . Et tamen in ipso hordeo inuenit  centesimum fructum. Inuenis enim in lege martyres, quorum est centesimus fructus. Seminauit hordeum, legem uidelicet exponendo, et manifestauit, quod lex spiritalis est. Tunc seminauit triticum, euangelicam uidelicet predicationem. Inde est quod prius quinque millia hominum de quinque panibus, deinde quod quatuor millia de septem panibus saturauit.

uERS. 17-22.---Deinde uenit in ualle Geraris, et habitauit ibi. Pro ualle torrentem habet in Hebreo. Neque enim Isaac habitare poterat in ualle. Habitauit autem in torrente, postquam magnus factus est. De quo scriptum est: De torrente in uia bibet . De quo etiam Elias bibit. Sed quia Elias non erat perfectus ut Christus, ideo torrens  ille aruit. Dominus uero noster etiam in torrente traditus est, dedicans regenerationem nostram et baptismi sacramentum.

uERS. 23-25.---Porro quibusdam interpositis sequitur historia, quod ascendit ab illo loco in Bersabee, ubi apparuit ei Dominus in ipsa nocte, et reliqua usquequo ait: Ad quem locum cum uenissent Abimelech, et Ochoza, amici illius, et Ficol, dux militum, etc. Et ait: Ego sum Deus Abraham patris tui. Ac si diceret: Dum patris tui Deus sum, misericors ero tui sicut et illorum. Ceterum Isaac spiritaliter, Dominus scilicet noster, extendit tabernaculum, id est Ecclesiam. Precepitque seruis suis, id est apostolis, ut foderent puteum, id est doctrinam apostolicam;  propriis manibus, uidelicet propriis scriptionibus. Sed quid diuersi putei Isaac, quos foderunt pueri eius, significent, iam sepe prefati uiri liber indicat, si quis nosse gestierit. Sequitur:

uERS. 26-29.---Ad quem locum cum uenisset Abimelech, et Ochoza amici illius, et Ficol, dux militum, locutus est eis Isaac, et reliqua. Sciendum est autem quod Abimelech iste, quem diximus significare superius philosophos, et studiosos quosque qui per eruditionem philosophie multa etiam ex ueritate comprehenderunt, non semper habuit pacem cum Isaac, sed aliquando dissidet, aliquando pacem requirit. Neque enim philosophi semper cum uerbo Dei consentiunt, nec semper contrarii sunt. Multi enim philosophi unum Deum esse, qui cuncta creauerit,  scribunt. Nonnulli etiam hoc addiderunt quod cuncta per uerbum suum fecerit, et uerbum Dei sit quod cuncta moderetur. In hoc cum lege et Euangelio consentiunt. Dissident uero a nobis cum dicunt Deo ceternam materiam esse, cum negant Deum curare mortalia, sed prouidentiam illius supra lunaris globi spatium cohiberi, cum nascentes stellarum cursibus pendunt. Dissident, cum perpetuum dicunt hunc mundum et nullo fine claudendum. Sunt et alia in quibus dissident et concordant. Et ideo Abimelech secundum hanc figuram aliquando in pace esse cum Isaac, aliquando dissidere describitur. Sed non otiose scribitur quod duo alii cum Abimelech uenerint, id est Ochoza, gener eius, et Ficol, dux militum. Interpretatur autem Ochoza tenens,  et Ficol os omnium. Ipse autem Abimelech pater meus rex. Qui tres, sicut longe superius ostendimus, imaginem totius philosophie tenent, que apud eos in tres partes diuiditur, logicam, physicam, ethicam, id est rationalem, naturalem et moralem. Rationalis est, que Deum Patrem omnium confitetur, ut est Abimelech. Naturalis est illa que fixa est, et tenet omnia uelut nature illius uiribus nitens, quam profitetur Ochoza, qui dicitur tenens. Moralis est, que in ore est omnium, et ad omnes pertinet, et pro communium similitudine preceptorum in omnium ore uersatur, quam designat iste Ficol, qui os omnium interpretatur. Hi ergo omnes in huiuscemodi institutionibus instituti ueniunt ad legem, et dicunt: uidimus tecum esse Dominum, et  idcirco diximus: Sit iuramentum inter nos, et reliqua usque, sed cum pace dimisimus auctum benedictione Domini.

Possunt quidem isti tres, qui pacem requirunt a uerbo Dei, et peruenire cupiunt pacto et societati eius, figuram tenere trium Magorum, qui ex Orientis partibus ueniunt, eruditi paternis libris, et institutione maiorum, et dicunt: quia uidentes uidimus natum regem, et uidimus, quia Deus est cum illo, et uenimus adorare eum. Istiusmodi accedens ad legem Dei necessario dicit: Iuraui, et statui custodire iudicia iustitie tue . Sed dum petunt ut non facias nobis quidquam mali, et reliqua, remissionem peccatorum per hec [Z., hoc.]  deposcere uidentur, et ne recipiant mala, benedictionem postulant, non retributionem.

uERS. 30.---Et fecit illis conuiuium. Certum est enim quia qui ministrat uerbum, sapientibus et insipientibus debitor est.




CAPUT XXuII.

uERS. 42.---Dixitque Rebecca ad Iacob: Audiui, quod frater tuus Esau minatur occidere te. Q eritur quomodo annuntiata sunt uerba Esau Rebecce, quibus comminatus est occidere fratrem suum; cum Scriptura dicat hoc cum in sua cogitatione dixisse? Nisi quia hic nobis datur intelligere quod diuinitus ei [Z., eis] reuelabantur omnia.




CAPUT XXuIII.


uERS. 11-19 passim.---Inde sequitur qualiter Iacob in itinere dormiens, lapidem capiti suo supposuit, et obdormiuit, et uidit scalam a terra celo inherentem, innixum scale Dominum, ascendentes quoque et descendentes angelos conspexit. In itinere quippe dormire est in hoc presentis uite transitu a rerum temporalium amore quiescere, et ab appetitu uisibilium mentis oculos claudere. Angelos uero ascendentes et descendentes cernere est ciues celestis patrie contemplari, uel quanto amore conditori suo super semetipsos inhereant, uel quanta compassione caritatis nostris infirmitatibus condescendant. Et notandum ualde est quod ille dormiens angelos uidet et in lapide caput ponit. Quia nimirum ipse ab exterioribus operibus cessans, interna  penetrat, qui intenta mente, quod principale est hominis, imitationem sui Redemptoris obseruat. Caput quippe in lapide ponere est mente Christo inherere.

Quid est quod Iacob dixit: Terribilis est locus iste. Non est hic aliud, nisi domus Dei et porta celi? Hec uerba ad prophetiam pertinent, quod futurum erat in terra repromissionis Deum uerum timere, et colere, tabernaculumque ei fieri, eumque, qui est super omnia benedictus Deus, pedibus suis ambulare in ea. Portam celi autem sic intelligere debemus tanquam inde fiat aditus credentibus ad capessendum regnum celorum.

Cur Iacob oleum fudit super lapidem quem erexit in titulum? Non idololatrie fecit simile. Non enim  uel tunc uel postea frequentauit lapidem adorando aut ei sacrificando; sed signum fuit in prophetia euidentissima constitutum que pertinet ad unctionem. Unde Christi nomen a chrismate est. Prodamus manifestius per singula.

uiditque Dominum Iacob innixum scale, dicentem sibi: Ego sum Deus Abraham patris tui, et Deus Isaac. Terram in qua dormis tibi dabo. Subauditur, in spe, et semini tuo, in re. Id est Christo, iuxta illud: Postula a me et dabo tibi gentes . uel semen illius, apostoli designantur. Eritque germen tuum, id est fideles, sicut puluis terre, pre multitudine [Z., magnitudine] subauditur, dilataberis ad occidentem, et orientem, et septentrionem, et meridiem.  Quod impletum uidemus quia in quatuor partibus mundi Ecclesia Christi est dilatata. Et benedicentur in te, id est in Christo, quem tu prefiguras; et in semine tuo, hoc est in apostolis, cuncte tribus terre, id est omnes nationes terre.

Et ero custos tuus, quocunque perrexeris. Quia Deus Pater custodiuit eum, uel corpus ipsius, quod est Ecclesia. Et reducam te in terram hanc; iuxta quod Paulus ait: Cecitas ex parte contigit in Isrel. Cum autem plenitudo temporis introierit, tunc omnis Isrel saluus fiet .

Cumque euigilasset Iacob de somno, ait: uere Dominus est in loco isto. Prophetando dixit, sicut iam manifeste demonstrauimus. Quia futurum erat ut Dominus in eadem terra uisibiliter appareret. Et ego  nesciebam. Hoc ex persona Iudaici populi dixit, qui nescierunt Christum pro salute mundi in terris aduenisse. Sequitur:

Appellauitque nomen urbis Bethel. Que interpretatur domus Dei. Significat Ecclesiam, que domus Dei est. Que prius Luza uocabatur, que interpretatur amygdalum. Significat Iudeam. Sicut amygdalus enim ante omnes arbores folia emittit, ita et Iudea ante omnes gentes notitiam Dei et legis habuit, et quasi fide floruit; et sicut quidem poma amygdali tria continent in se, hoc est corium, testam et nucleum; ita sacra Scriptura, quam Iudea plebs percepit, trinam continet in se intelligentiam, id est physicam, ethicam, et logicam, hoc  est historialem, allegoricam, et moralem significationem.




CAPUT XXIX.

uERS. 1.---Profectus ergo Iacob, id est Dominus iehsu Christus, cuius typum tenuit in hoc loco, ad terram orientalem, hoc est ad populum Iudeorum, qui uidebantur notitiam legis et Dei habere, de quo Propheta ait: Ecce uir, Oriens nomen eius .

uERS. 2.---Et uidit puteum in agro. Profunditatem uidelicet Scripturarum in populo Iudaico, seu gratiam baptismi, in libris legis et prophetarum prefiguratam. Tresque greges ouium accubantes iuxta eum. Quia Iudaicus populus tripliciter diuisus erat, id est in Phariseis, et Sadduceis, et populo uulgari. Nam ex illo pecora adaquabantur. Id est, Iudei in  bonis terre sperantes, qui dictis ueteris Testamenti instruebantur; uel patres antiqui, baptismum in libris legis et prophetarum intelligentes [Z., non intel.]. Et os eius grandi lapide claudebatur. Lapis enim Christum, qui occultabatur incredulis, uel duritiam legis, qua spiritalis intelligentia uel gratia Baptismi celabatur, significat.

uERS. 3-6.---Morisque erat ut cunctis ouibus congregatis deuoluerent lapidem. Quia cum plenitudo temporis aduenit, ut per Unigenitum genus humanum saluaretur, ipse reuelare dignatus est, et tunc duritia legis manifestata est. Scriptum namque est: Tunc aperuit eis sensum, ut intelligerent Scripturas .---Et refectis gregibus, hoc est credentibus  fidelibus. Rursum super os putei ponerent. Quia gentibus credentibus Iudei in sua infidelitate permanserunt, et neque Christum, neque profunditatem Scripturarum intelligunt.

uERS. 7.---Dixitque Iacob pastoribus: Adhuc multum tempus diei superest. Quomodo Dominus ista loquitur predicatoribus, uidelicet, quia multum spatium est amodo usque ad futuram resurrectionem, quod spatium diei non immerito comparatur; quia modo licet in claritate fidei consistentes bona usque ad finem seculi operari. Nec tempus est ut ad caulas greges, id est ad mansiones celestes, quia prius perfecte fideles instruendi sunt cognitione fidei. Unde et subditur: Date ante potum ouibus. Scilicet ac si dicatur: Instruite simpliciter simplices,  et sic ad pastum, hoc est ad meditationem Scripturarum, reducite.

uERS. 8.---Qui responderunt: Non possumus, donec omnia pecora congregentur, et amoueamus lapidem de ore putei ut adaquemus greges. Bene quidem aiunt: Non possumus, donec omnia pecora congregentur. Quia antiqui predicatores nec profunditatem Scripturarum, nec gratiam baptismi aliis pandere potuerunt, donec adueniret tempus quo omnes gentes per Christum ad profunditatem Scripturarum et ad fontem baptismi aggregarentur.

uERS. 9.---Adhuc loquebantur, et ecce Rachel ueniebat cum ouibus patris sui. Nam gregem ipsa pascebat. Potest enim per Rachel, que ouis interpretatur, Ecclesia significari, que pauit olim et pascit  modo populum catholicum, que cum fidelibus uenit ad Christum.

uERS. 10.---Quam cum uidisset Iacob. Dominus scilicet, uerus supplantator; et sciret consobrinam suam, Ecclesiam uidelicet de gentibus collectam, que filia exstitit Synagoge, que est soror unici Filii Dei Patris, cuius filia dicitur esse per gratiam. Oues Laban, auunculi sui, id est gentilis populi, ex quo processit prius Synagoga Iudeorum, de qua Dominus carnem assumere dignatus est. Quanquam Laban diuinam significet gratiam, cuius oues sunt omnes electi. Amouit lapidem quo puteus claudebatur, id est duritiam legis, qua spiritalis intelligentia claudebatur.

uERS. 11.---Et adaquato grege. Refecto uidelicet  populo fideli ex profunditate Scripturarum, seu renato fonte baptismatis. Osculatus est eam. Quia postea reconciliatus est Ecclesiam suam. Eleuataque uoce fleuit. Fleuit, quia misertus est generis humani.

uERS. 12.---Et indicauit ei quod frater esset patris eius et filius Rebecce. Bene ait, et indicauit quod frater esset patris eius et filius Rebecce. Quia ex stirpe patriarcharum et ex Synagoga Iudeorum Dominus incarnari dignatus est: At illa festinans nuntiauit patri suo. Quia Ecclesia non exstitit contenta solummodo propria salute, sed gentibus atque sapientibus huius mundi predicare studuit.

uERS. 13.---Qui cum audisset uenisse Iacob, filium  sororis sue, cucurrit, gressibus fidei, et amplexatus est eum brachiis dilectionis, et fidei; et in oscula ruens, uidelicet societatem reconciliationis, promeruit et caritatis. Duxit in domum suam. Quia hospitium mentis ei preparauit per fidem, ut in ipso habitare dignaretur, iuxta quod ipse ait per Prophetam: Et inhabitabo, inambulabo in eis, eroque eis pater, et ipsi erunt mihi in filios, dicit Dominus .

Deinde iam sequitur quatenus Iacob seruiendo apud Laban duas accepit uxores, hoc est, primo Liam, secundo Rachel, pro qua seruiuit septem annis aliis. Sed animaduertendum est quia nunc quidam male estimant post septem annos alios eam accepit uxorem, sed post septem dies nuptiarum prime  uxoris. Nam sequitur: Et ingressus est ad Rachel, et dilexit Rachel magis quam Liam, et seruiuit ei septem annis aliis. Inde sibi accepit Lie ancillam, nomine Zelfam, et ancillam Rachelis Balam, ex quibus quatuor genuit duodecim filios et unam filiam. De Lia scilicet genuit Ruben, Simeon, Leui, Iudam, Isachar, Zabulon; de Rachel autem Ioseph et Beniamin; de Bala, ancilla Rachelis, Dan et Nephthalim; de Zelfa, ancilla Lie, Gad et Aser. Hi sunt duodecim filii Isrel patriarche.

Sed antequam inde [Petr., in] longius stylum uertamus, libet istorum propter compendium lectionis etymologias nominum pariter dicere, ut compendioso sermone ostendamus legentibus quid in suis uocabulis resonant. Nam ex causis propriis nomina  propria acceperunt, ut aut futuris quibusdam aut precedentibus eorum causis conueniant. uerum manente in eis spiritali sacramento, nunc prius tantum ad litteram interpretationes historie prosequimur, ut postea ualeamus manifestius spiritales eorum significationes depromere. Iacob quippe interpretatur supplantator, siue quod in ortu plantam nascentis fratris apprehenderit, siue quod postea fratrem arte deceperit. Unde et Esau dixit: Iuste uocatum est nomen eius Iacob; supplantauit enim me en altera uice. Lia interpretatur laboriosa, utique generando. Plures enim dolores quam Rachel fecunditate pariendi experta est. Rachel interpretatur ouis. Pro ea enim Iacob pauit primum oues Laban.

uERS. 20.---Et uidebantur ei pauci dies. Quid est  hoc, cum magis breue tempus longum esse soleat amantibus? Sed dictum est propter laborem seruitutis, quem facilem et leuem amor facieba

Ruben, uidens filium, uel filius uisionis. Sic enim, quando eum peperit Lia, uocauit nomen eius Ruben dicens: uidit Deus humilitatem meam. Simeon auditio uel exauditus. Sic enim dixit Lia quando eum peperit: Quia exaudiuit me Deus. Nonnulli enim interpretantur audiuit tristitiam, uel nomen habitaculi, quod spiritaliter congruit. Leui additus, uel assumptus. Dixit enim Lia quando eum genuit non ambigens de amore uiri: Nunc mecum erit uir meus, quia peperi ei tres filios. Iuda confessio dicitur; quando enim peperit eum Lia, laudem Domino retulit,  dicens: Nunc super hoc confitebor Domino. Et ob id uocatus est Iuda. A confessione itaque nomen eius est dictum, quod est gratiarum actio. Isachar interpretatus est merces. Is quippe dicitur: est merces. Hoc autem ideo, quia mandragoris filii Ruben introitum uiri, qui Racheli debebatur, ad se emerat Lia: Unde et dum natus est, Lia dixit: Dedit Deus mercedem meam. Zabulon interpretatur habitaculum. Sextum enim hunc filium genuerat Lia. Propterea iam secura dixit: Habitabit mecum uir meus. Unde et filius eius uocatus est habitaculum. Nephthalim e conuersione, siue comparatione causa nominis eius est. Unde et dixit Rachel, cum eum peperisset ancilla eius Bala: Habitare me facit Deus habitatione cum sorore mea. Dan interpretatur iudicium.  Bala enim, dum eum peperisset, dixit Rachel, domina eius: Iudicauit Dominus, et exaudiens dedit mihi filium, causam nominis eius expressit, ut ab eo quod iudicasset Dominus, filio ancille iudicii nomen imponeret. Gad ab euentu siue procinctu uocatus est. Quando enim peperit eum Zelfa, dixit domina eius Lia: In fortuna, id est quod dicitur in procinctu, uel euentu, et ut apertius dicatur, interpretatur tentatio uel accinctus. Aser beatus dicitur. Dum enim peperisset eum Zelfa, dixit Lia: Beata ego et beatificant me mulieres, et ab eo quod beata dicatur, ex etymologia nominis beatum uocauit. Ioseph ab eo quod sibi alium addi mater optauerat, uocauit augmentum. Hinc Pharao Saphaneth Aegyptio sermone appellauit, quod Hebraice absconditorum repertorem  sonat, pro eo quod obscura somnia reuelauit et sterilitatem predixit. Tamen quia hoc nomen ab Aegyptio ponitur, ipsius lingue debet habere rationem. Interpretatur enim Saphaneth Aegyptio sermone saluator mundi, eo quod orbem terre ab imminenti famis excidio liberauit. Beniamin interpretatur filius dextere, quod est uirtutis. Dextera enim appellatur Iamin. Mater quippe eius moriens uocauit nomen eius Benoni, id est filius doloris mei. Pater hoc mutauit, filium dextere nominans. Dina transfertur in causam. Iurgii enim in Sicimis causa exstitit.

uerumtamen Iacob spiritaliter significat Dominum ac Redemptorem nostrum, uel perfectos uiros qui, omnia desiderantes, uolunt quieti uiuere in uita contemplationis.  Rachel uero, uitam contemplatiuam; Lia autem, actiuam. Laban quippe, qui interpretatur dealbatio, gratia Dei omnipotentis, per quam fit remissio peccatorum, cui seruiunt perfecti uiri ob uitam contemplatiuam. Quod si libitum tibi fuerit, lector, plenius nosse, beati pape Gregorii summi predicatoris, et Isidori strenui doctoris dicta uigilanti cura perlustra, que pre angustia nos temporis inserere non libuit. Quanquam uictorinus martyr aliique doctores, super Synagoga et Ecclesia intelligi uelint has duas uxores Iacob. Lia, inquiunt, maior natu, typum tenuit Synagoge, quia prior Dei [Z., prioridie] genuit populum. Et quid est quod oculis legitur grauida [F., grauata], nisi quia lex per  Moysen data cooperta est atque signata? Quod autem in nocte coniungitur Iacob, significat ipsam Synagogam Deo coniunctam in tenebris littere [Z., latere]. Turba uero amicorum ipsius designat turbam patriarcharum et prophetarum, ut quibusdam uidetur. Rachel autem, iunior et pulchra, prius sterilis est, postmodum fecunda, similitudo est Ecclesie. Iunior, quia tempore posterior. Pulchra, quia corpore et spiritu sancta. Oculi eius decori, quia Euangelium perspicere meruerunt. Que etiam tandiu sterilis fuit, quousque Synagoga populum generabat. Que in die copulata est Iacob, quia Ecclesia gentium in die Noui Testamenti sociatur Christo. Ad cuius etiam nuptias turbe amicorum conueniunt, quia per sanctos apostolos, qui sunt amici  ipsius, Ecclesia incorporatur Domino. Habuit etiam ancillas earum Iacob, et ex eis genuit filios, quia sunt in utroque populo docentes carnales, atque in uita ueteris hominis permanentes, quorum predicatione filii Domino generantur. Unde Bala interpretatur inueterata, illos demonstrans qui carnalibus sensibus dediti, tamen spiritalia etiam de ipsa incommutabilis substantia Diuinitatis annuntiant. Zelfa uero, que interpretatur os hians, illos figurat quorum predicatione os aperitur et cor non sequitur; de qualibus scriptum est: Populus hic labiis me honorat; cor autem eorum longe est a me . Et alibi: Que dicunt, facite; que autem faciunt facere nolite .

Cur autem Iacob pro Rachel seruit, et supponitur  Lia, nisi quia Dominus, ut Ecclesiam assumeret, prius Synagogam sibi coniunxit? Sed uideamus quales filii nascuntur. Ex Lia namque nascuntur Ruben, Simeon et Leui, et reliqua. Ruben, qui interpretatur uidens filium, significat perfectum doctorem ex synagoga Iudeorum in fide nascentem. Qui bene uidens filium [dicitur]. In filiis opera designari Psalmista testatur, qui in beati uiri benedictionibus inter cetera dicit: Filii tui sicut nouelle oliuarum . Et infra: Et uideas filios filiorum tuorum . Non enim qui timet Dominum, nisi genuerit filios nepotesque susceperit, beatus esse non potest, cum uirgini fideli potior merces exspectat. Sed in filiis, ut diximus, opera, in filiis uero filiorum fructus operum, id est mercedem  designat eternam. Denique iste Ruben egressus tempore messis triticee in agrum reperit mandragoras, quas matri Lie attulit, et reliqua. Significat sanctos apostolos ceterosque predicatores, qui possunt in agrum predicationis exire, et ad publicum procedere, uerbumque annuntiare, operibusque adimplere, et prolem spiritalem gignere. Possumus per agrum etiam libros legis prophetarumque preconia; per mandragoras uero, que bonum habent odorem, sed insipidum saporem, Dominum Iesum Christum intelligere, habentem bonum odorem apud eos qui crediderunt in eum, insipidum apud illos qui in infidelitate permanserunt et qui praue de illo senserunt, iuxta quod scriptum est: Alii dicebant:  Bonus est; alii uero, Non, sed seducit turbas . Sed bene tempore messis triticee exiit, quia eo tempore destinati fuerunt ad predicandum, quando iam tempus erat ut populus colligeretur ad fidem, secundum quod de eis dicitur: Leuate oculos uestros, et uidete regiones, quia albe sunt iam ad metendum . Ipse attulit Lie matri, quia Dominum prius predicauerunt Synagoge matri. Sed per Liam peruenit ad Rachel, quia per primitiuam Ecclesiam peruenit ad Ecclesiam gentium Christus.

Deinde sequitur Simeon. Simeon uero, qui interpretatur audiuit tristitiam uel nomen habitaculi, ut quibusdam uidetur, illos significat qui hic studiose laborant, et tristantur pro suis aliorumque delictis,  audiuntque quidquid eis penitendo predicatur. Unde bene audiuit tristitiam uel nomen habitaculi dicitur, ut etiam huius qualitate uocabuli euidentius inculcaret et quid hic habendum et quid sit salubriter exspectandum. Illis enim celestis habitaculi gaudium dabitur, quorum hic animus fructuosa penitentia contristatur, quibus et dicitur: Tristitia uestra uertetur in gaudium .

Leui proinde Simeoni succedit, id est additus. In quo intelligimus siue eos qui temporalibus eterna mercantur, sicut Salomon dicit: Redemptio anime uiri proprie diuitie eius ; seu illos qui Dei sequendo consilium percipiunt in hoc seculo centuplicia cum tribulationibus, in futuro autem seculo uitam eternam. His etiam quod scriptum  est conuenit: Qui addit scientiam, addit laborem . Nam et sancto Iacob ad hoc tribulationum acerbitas addebatur ut probato premiorum merces amplior redderetur.

Iudas. Iudas enim, qui interpretatur confessio uel laudatio, illos significat qui in uera confessione fidei perseuerant, et laudes gratiarum Domino rependunt. Siue illos qui delicta sua ueraciter confitentur, quia sine confessione malorum, culmen bonorum nullus apprehendit, et nisi per confessionem renuntiemus actibus malis, non informamur rectis.

Isachar. Isachar interpretatur merces. Significat illos qui tentationes presentis uite, patientia fulti, solummodo pro superna mercede libentissime tolerant, et future mercedis contemplatione firmantur,  quia sciunt iuxta Apostolum, Quod non sunt condigne passiones huius temporis ad futuram gloriam, que reuelabitur in eis . Fructuosius quippe pugnatur, ubi merces speratur.

Dan. Dan interpretatur iudicium. Eximios uidelicet atque summos sui interpretatione nominis significat, qui spiritaliter conuersantes sciunt iudicare omnia, iuxta quod Paulus ait: Spiritalis iudicat omnia, et ipse a nemine iudicatur .

Zabulon. Zabulon interpretatur habitaculum fortitudinis. Illos designat qui pro Christo animas suas ponunt, in quibus Dominus hec, que superius diximus, operatur et perficit; uidelicet quando uirtus in infirmitate perficitur, ut corpus quod ab inimicis  putatur infirmum, et per cuius materiam animo quoque inferre nituntur interitum, Deo confortante experiatur inuictum.

Nephthalim, qui interpretatur latitudo, illos signat qui dilatati sunt largis operibus misericordie, atque dilatato corde ad celestia tendunt, et carnis curam non in desideriis, sed sola necessitate requirunt, sicut Apostolus ait: Et carnis curam ne feceritis in desideriis .

Gad. Gad interpretatur tentatio uel accinctus. Significat eos qui in exercitio tentationum sunt fortes; qui postquam bona inchoant, maioribus tentationibus necesse est ut probentur, atque ad bella grauiora accingantur, ut fide illorum fortitudo comprobetur, dicente Salomone: Fili, accedens ad seruitutem  Dei, sta in iustitia et timore, et prepara animam tuam ad tentationem . Itemque Psalmista: Precinxisti me, inquit, ad bellum .

Et quoniam beatificamus eos qui sustinuerunt sufferentiam. Aser: Aser interpretatur beatus, illos prefigurat qui tentationes patienter sufferunt, securi de promissione celestis premii ac felices de uictoria certaminum. Unde post Gad Aser, id est beatus, congruo satis ordine ponitur. Beatus uir qui suffert tentationes, quoniam, cum probatus fuerit, accipiet coronam uite . Quia huius beatitudinis fida promissione patientes non angustantur; sed spe gaudentes, in tribulatione patientes cum Psalmographo decantant: In tribulatione dilatasti me . Et item: uiam mandatorum tuorum cucurri, cum dilatares cor meum .

Ioseph. Ioseph interpretatur augmentum uel addens. Significat illos qui pro augmento spiritalis substantie uirtutumque student. Unde et augmento felici succedente gratiarum dona tribuuntur eis, et insuper additur gloria celestis muneris, quia super precepta Dei aliquid amplius uel in uirginitate uel ex facultatum suarum quantitate offerunt.

Beniamin. Beniamin interpretatur filius dextere, illos demonstrans qui omnia sua ideo faciunt ut ad dexteram iudicis statuantur. Et bene extremo Beniamin ponitur loco; quia cum nouissima inimica mors destruetur, felicitas hereditatis eterne donabitur  electis: siue unusquisque fidelium filius dextere iure dicatur, seu omnis cetus Ecclesie, de qua canimus: Astitit regina a dextris tuis in uestitu deaurato, circumamicta uarietate . Et hec uidelicet Ecclesia, ex utroque populo collecta, tanquam due uxores Iacob parit hos filios, et pro his deseruit Iacob septem annis. Seruitus itaque Iacob septem annorum pro duabus uxoribus, huius uite presentis tempus significat, qui per septem dies uoluitur, in qua Dominus formam serui accepit, factus obediens paterne uoluntati usque ad mortem. Ille enim pro ouibus seruit; et Dominus noster ait: Non uenit Filius hominis ministrari, sed ministrare . Ille oues pauit [Z., pascit]; et Dominus in Euangelio dicit: Ego sum pastor bonus  . Ille mercedis lucro uarium sibi pecus abstulit Christus diuersarum gentium uarietatem sibimet congregauit. Ille tres uirgas amputatis corticibus in alueis aquarum apposuit, ut earum contemplatione multiplicarentur eius oues; et Dominus noster in aqua baptismatis trium personarum nomina, Patris, et Filii, et Spiritus sancti, populo fideli proposuit, ut quisque hoc pleno corde perspexerit, efficiatur opus Dei.

Aliter. Quid est enim uirgas uirides amygdalinas atque ex platanis ante gregum oculos ponere, nisi per Scripture seriem antiquorum patrum uitas atque sententias in exemplum populis prebere? Que nimirum, quia iuxta rationis examen recte sunt, uirge nominantur. Quibus ex parte corticem  subtrahit, ut in his que exspoliantur intimus candor appareat. Et ex parte corticem seruat, ut sicut fuerant exterius, in uiriditate permaneant. uariusque uirgarum color efficitur, dum cortex ex parte subtrahitur, ex parte retinetur. Ante considerationis enim nostre oculos precedentium patrum sententie quasi uirge uarie ponuntur. In quibus, dum plerumque intellectum littere fugimus, quasi corticem subtrahimus; et dum plerumque intellectum littere sequimur, quasi corticem reseruamus. Dumque ab ipsis cortex littere subducitur, allegorie candor interior demonstratur; et dum cortex relinquitur, exterioris intelligentie uirentia exempla monstrantur. Quas bene Iacob in aque canalibus posuit, quia et Redemptor noster in libris eas sacre scientie,  quibus nos intrinsecus infundimur, fixit. Has aspicientes arietes cum ouibus ceunt, quia rationales nostri spiritus, dum in earum intentione defixi sunt, singulis quibusque actionibus permiscentur, ut tales fetus operum procreent, qualia exempla precedentium in uocibus preceptorum uident, et diuersum colorem prolis boni operis habeat; quia et nonnunquam subtracta littere cortice acutius interna considerat, et reseruato nonnunquam historie tegmine, bene se in exterioribus format.

uerumtamen requirendum est iuxta historiam quomodo pro aspectu uirgarum uariarum uarii pecorum fetus nascebantur. Obseruabat ergo Iacob tempore quo ascendebantur pecora, et post calorem diei ad potandum auida pergebant. Discolores uirgas ponebat  in canalibus, et admissis arietibus et hircis in ipsa potandi auiditate, oues et capras faciebat ascendi, et ex duplici desiderio dum auide bibunt et ascenduntur a maribus, tales fetus conciperent quales umbras arietum et hircorum desuper ascendentium in aquarum specula contemplabantur. Ex uirgis enim in canalibus positis uarius erat etiam imaginum color. Nec mirum hanc in conceptu feminarum esse naturam, ut, quales perrexerint [F., perspexerint] siue mente conceperint in extremo uoluptatis estu, quo concipiunt, talem sobolem procreent, cum hoc ipsum etiam in equarum gregibus apud Hispanos dicatur fieri; et Quintilianus in ea controuersia in qua accusabatur matrona quod Aethiopem peperit, pro defensione  illius argumentetur hanc conceptus esse naturam quam supra diximus. Et multa dicuntur similiter fieri in animalium fetibus. Sed et mulieri accidisse traditur, et scriptum reperitur in libris antiquissimi et peritissimi medici Hippocratis quod suspicione adulterii fuerat punienda, cum pulcherrimum peperisset utrique parenti generique dissimilem, nisi memoratus medicus soluisset questionem, illis admonitis querere ne forte aliqua talis pictura esset in cubiculo, qua inuenta mulier a suspicione liberata est.

uERS. 42.---Quare Iacob primi temporis sua esse uoluit, et serotina Laban? uel cur hac arte sua non magis omnia esse fecisset? Iacob, prudens et callidus, iustitiam et equitatem etiam in noua arte seruabat.  Si enim omnes agnos et hedos uarios pecora procreassent, erat aliqua suspicio doli, et aperte huic rei Laban inuidus contraisset. Ergo ita omnia temperauit ut ipse fructum sui laboris acciperet, et Laban non penitus spoliaretur; si quando oues et capre primo tempore ascendebantur; quia melior uernus est fetus, ante ipsas ponebat uirgas, ut uaria soboles nasceretur. Quecunque oues et capre sero querebant marem, ante harum oculos non ponebat, ut unius coloris pecora nascerentur, et quidquid primum nascebatur, suum erat, quia discolor et uarium erat, et quidquid postea, Laban; unius enim tam in nigro quam in albo coloris pecus oriebatur.

Cur nec Iacob fraudis in hoc facto arguendus est? Per hoc cogit inquiri prophetiam et aliquam figuratam  significationem res ista, quanquam sine dubio ut propheta fecit Iacob. Non enim tale aliquid nisi reuelatione spiritali eum fecisse credendum est.

Quomodo sexdecim uicibus dicit Iacob socero suo mutasse eum mercedem suam? Hic est enim sensus quod per singulos fetus semper Laban conditionem mutauerit. Si uidebat uarium nasci pecus, post fetum dicebat: uolo ut in futurum mihi uaria nascantur. Rursum cum uidisset unius coloris nasci pecora , dicebat, ut futuros fetus unius coloris sibi pecora procrearent. Et quid plura? Usque ad uices decem semper a Laban pecoris sui Iacob mutata conditio, et quodcunque sibi proposuerat ut nasceretur, in colorem contrarium uertebatur. Ne cui autem  in sex annis decem pariendi uices incredibiles uideantur, lege uirgilium, in quo dicitur: Bis grauide pecudes. Natura autem Italicarum ouium et Mesopotamie una esse perhibetur.

Spiritaliter uero Laban, qui separauit, sicut superius legitur, capras et oues, hircos et arietes uarios atque maculosos, cunctum autem gregem tradidit in manus filiorum suorum, significat Iudaicum populum. Unde et Laban dealbatio interpretatur; quia idem populus dealbatus siquidem est apud semetipsum per hypocrisin et simulationem. Laban accepit alba et nigra, quia populus Iudeorum albus quidem est apud semetipsum, ut diximus, hypocrisi, sed niger multitudine peccatorum. Filii uel pastores  Laban significant Phariseos et Sadduceos, qui uidebantur preesse populo Iudeorum, quasi ouibus. Iacob quippe typum tenuit Saluatoris. Spatium uero trium dierum inter eos significat, quia fide sancte Trinitatis, seu in cognitione, locutione, et opere peccauerunt contra Dominum. Sequitur:




CAPUT XXXI.

uERS. 19.---Eodem tempore Laban ierat ad tondendas oues, et Rachel furata est idola patris sui. Ubi nunc idola legimus, in Hebreo theraphim scriptum est, que Aquila figuras, uel imagines interpretatur. Hoc autem ideo ut sciamus quid in Iudicum libro  theraphim sonet, diximus.

uERS. 25.---Iamque Iacob extenderat in monte  Galaad tabernaculum. Non quod eo tempore Galaad mons diceretur, sed per anticipationem, ut frequenter diximus, illo uocatur nomine quo postea nuncupatus est.

uERS. 45, 46.---Tulit itaque Iacob lapidem, et erexit illum in titulum, dixitque fratribus suis: Afferte lapides, et reliqua. Queritur quare constituit Iacob lapidem super titulum? Sed diligenter aduertendum [Z., animaduertendum] est quod istos titulos in rei cuiusque testimonio constituebant, non ut eos pro diis colerent, sed ut eis aliquid significarent.

uERS. 47.---Quem uocauit Laban: Tumulus testis, et Iacob. Aceruum testimonii, uterque iuxta proprietatem  lingue sue. Aceruus lingua Hebrea gal dicitur, aad uero testimonium. Rursum lingua Syra aceruus igar appellatur, testimonii, sedutha. Iacob igitur aceruum testimonii, hoc est Galaad lingua Hebrea appellauit; Laban uero idipsum, hoc est aceruum testimonii, igar sedutha gentis sue sermone uocauit. Erat enim Syrus, et antiquam linguam parentum prouincie in qua habitabat, sermone non mutauerat.

uERS. 53.---Iurauit Iacob per timorem patris sui Isaac. Quid est quod iurauit per timorem patris sui Isaac? Per Deum utique, quem timebat Isaac pater eius iurare intelligitur, quem timorem etiam superius commendauit cum diceret: Deus patris mei Abrahe, et timor patris mei Isaac.




CAPUT XXXII.


uERS. 1-10.---Fueruntque ei obuiam angeli Dei; quos cum uidisset, ait: Castra Dei sunt hec. Nulla dubitatio est quod angelorum fuerat multitudo; ea quippe in Scripturis militia celi nominari solet.

uERS. 11.---Dixitque Iacob ad Dominum: Erue me de manu fratris mei Esau, quia ualde eum timeo. Queri solet quomodo fidem habuerit Iacob, quandoquidem tantum timuit Esau fratrem suum? Satis enim in uerbis eiusdem Iacob, que sequuntur, et humana infirmitas et fides pietatis apparet; ut et Deus liberaret eum, et que promisit impleret. Admonendi tamen fuimus hoc exemplo ut, quamuis credamus in Deum, faciamus tamen que facienda sunt  ab hominibus in presidium salutis, ne pretermittentes ea, Deum tentare uideamur.

uERS. 22.---Et transiuit uadum Iaboc. Non enim legendum est, ut falso in quibusdam codicibus inuenitur: Et transiuit uadum Iacob, sed Iaboc, quod est proprium nomen ipsius uadi. Itaque,

uERS. 23-29.---Transductisque omnibus que ad se pertinebant, remansit solus. Et ecce uir luctabatur cum eo usque mane, et reliqua usquequo ait, nequaquam, inquit, Iacob appellabitur nomen tuum, sed Isrel. Quomodo ergo Iacob ab eo postulabat [Petr., postulat] benedici, cui luctando preualuit? Magna hec est de Christo prophetia. Duplex enim hic Iacob intelligitur, id est carnalis et spiritalis. Preualuit enim Iacob Christo, uel potius preualere uisus est. Per eos  enim Isreliticos, a quibus crucifixus Christus, et ab eo benedicitur in eis Isreliticis, qui crediderunt in Christum, ex quibus erat qui dicebat: Nam et ego Isrelita sum ex genere Abraham, de tribu Beniamin . Unus ergo atque idem Iacob et claudus et benedictus; claudus in latitudine femoris tanquam in multitudine [Z., magnitudine] generis, de quibus dictum est: Claudicauerunt a semitis suis . Benedictus autem in eis de quibus dictum est: Reliquie per electionem gratie salue facte sunt .

Que est causa immutati nominis Iacob, ut Isrel uocaretur? uaria huius nominis interpretatio estimatur. Sed beatus Hieronymus taliter de eius interpretatione dixit: Sensus itaque hic est: non uocabitur  nomen tuum supplantator, hoc est Iacob, sed uocabitur princeps cum Deo, hoc est Isrel. Quomodo enim ego princeps sum, sic tu, qui mecum luctari potuisti, princeps uocaberis. Si autem mecum, Deo, siue angelo, quoniam plerique uarie interpretantur, pugnare potuisti, quanto magis cum hominibus, hoc est cum Esau pugnare formidare non debes. Illud autem quod in libro Nominum interpretantur Isrel uir uidens Deum, siue mens uidens Deum, omnium pene sermone detritum, non tam uere quam uiolenter mihi interpretatum uidetur.

Moraliter uero designat angelus Deum et Iacob, qui cum angelo contendit uniuscuiusque perfecti uiri et in contemplatione positi animam exprimit. Is  enim qui certat in luctamine, aliquando superiorem se, aliquando uero eum cum quo contendit inferiorem inuenit. Quia uidelicet anima que contemplari Deum nititur, uelut in quodam certamine posita, modo quasi exsuperat, quia intelligendo et sentiendo de incircumscripto nomine aliquid degustat; modo uero succumbit, quia et de gustando iterum deficit. Quasi ergo uincitur angelus, quando intellectu intimo apprehenditur Deus Sed notandum quod isdem uictus angelus neruum femoris Iacob tenuit, eumque marcessere statim fecit atque ab eo Iacob tempore uno claudicauit pede. Quia scilicet omnipotens Deus, cum iam per desiderium et intellectu cognoscitur, omnem in nobis uoluptatem carnis arefacit, et qui prius quasi duobus pedibus innitentes et Deum uidebamur  querere, et seculum tenere, post agnitionem suauitatis Dei unus in nobis pes sanus remanet atque alius claudicat. Quia necesse est ut debilitato amore seculi solus in nobis amor conualescat Dei. Si enim tenemus angelum, uno claudicamus pede; quia dum crescit in nobis fortitudo amoris intimi, infirmatur procul dubio fortitudo carnis. Omnis quippe qui uno pede claudicat, soli illi pedi innititur quem sanum habet, quia hic cui desiderium terrenum iam arefactum fuerit, in solo pede amoris Dei tota uirtute se sustinet. Et in ipso stat, quia pedem amoris seculi, quem ponere in terra consueuerat, iam a terra suspensum portat. Et nos ergo, si ad parentes proprios, id est ad spiritales patres, redimus, teneamus in uia angelum, ut suauitate intima  apprehendamus Deum. Contemplatiue etenim uite amabilis ualde dulcedo est, que super semetipsum animum rapit, celestia aperit, terrena autem debere esse contemptui ostendit, spiritalia mentis oculis patefacit, corporalia abscondit. Unde bene Ecclesia in Canticis canticorum dicit: Ego dormio, et cor meum uigilat . uigilanti etenim corde dormit, qui per hoc quod interius contemplando proficit, ab inquieto foris opere quiescit. Sequitur:




CAPUT XXXIII.

uERS. 1-9.---Diuisitque Iacob filios Lie et Rachel, ambarumque famularum, et posuit utramque ancillam et liberos earum in principio; Liam uero et filios eius in secundo loco; Rachel autem et Ioseph nouissimos.  Et ipse progrediens adorauit pronus in terram, et reliqua. Non, ut plerique estimant, tres turmas fecit, sed duas. Denique ubi nos habemus, diuisit, Aquila posuit, dimidiauit; ut unum cuneum faceret ancillarum cum paruulis suis; et alium Lie et Rachel, que libere erant cum filiis earum; primasque ire faceret ancillas, secundas liberas, ipse autem ante utrumque gregem, fratrem adoraturus occurreret.

uERS. 10-16.---Dixitque Iacob: Sic enim uidi faciem tuam, quasi uiderem uultum Dei, et reliqua usque precedat Dominus meus ante seruum suum, et ego sequar paulatim uestigia eius. Quid sibi uult quod Iacob ait fratri suo: uidi faciem tuam quasi uiderem faciem Dei? Utrum pauentis et perturbati animi uerba usque in hanc adulationem proruperunt? Hec  uerba fraterna sunt et benigno animo dicta. Quoniam post benignam susceptionem metus ipse transierat. Et fortassis Dei nomen, et angelorum, uel aliquem sanctum hoc loco intelligere debemus, secundum Apostolum, qui dixit: Etsi sunt qui dicuntur dii siue in celo, siue in terra, quemadmodum sunt dii multi et domini multi .

Quomodo promisit Iacob fratri suo ut sequeretur uestigia eius, cum alio itinere tenderet? Forte ad horam sequebatur, uel primo ueraci animo promiserat, sed aliud postea cogitando delegit.

uERS. 17.---Et Iacob uenit in Socoth, et edificata domo, et fixis tentoriis, appellauit nomen loci illius Socoth, id est Tabernacula. Quia enim pecoribus suis  edificauit tabernacula, ideo uocauit nomen loci illius Tabernacula. Ubi nos Tabernacula habemus, in Hebreo legitur Sotheoth. Est autem usque hodie ciuitas trans Iordanem hoc uocabulo inter partes Scythopoleos.

uERS. 18.---Transiuitque in Salem, urbem Sicimorum, que est in terra Chanaan, et reliqua. Error oboritur: quomodo Salem ciuitas appellatur, cum Hierusalem, in qua regnauit Melchisedech, Salem ante sit dicta? Aut igitur unius nominis urbs utraque est, quod etiam de pluribus Iudee locis possumus inuenire, ut idem urbis et loci nomen in alia atque alia tribu, ita ut aut certe istam Salem, que nunc pro Sichima nominatur, dicimus hic interpretari consummatam, atque perfectam; et illam que  postea Hierusalem dicta est pacifica nostro sermone transferre. Utrumque enim accentu [Petr., acceptu] paululum declinato hoc uocabulum sonat. Tradunt Hebrei quod claudicantis femur Iacob ibi conualuerit et sanatum sit, propterea eamdem ciuitatem curati atque perfecti uocabulum consecutam.




CAPUT XXXIu.

uERS. 1-4.---Egressa est Dina ut uideret mulieres regionis illius, et reliqua usque tristemque blanditiis deliniuit. Dina quippe ut mulieres uideat extranee regionis egreditur, quando unaqueque mens, sua studia negligens, actiones alienas curans, extra habitum atque extra ordinem positum euagatur. Quam Sichem princeps terre opprimit, quia uidelicet inuentam  in curis exterioribus diabolus corrumpit. Et agglutinata est anima eius cum ea, quia unitam sibi per iniquitatem respicit, et quia cum mens a culpa resipiscit, atque admissum flere conatur, corruptor autem spes ac securitates uacuas ante oculos uocat, quatenus utilitatem tristitie subtrahat, recte illic adiungitur, tristemque blanditiis deliniuit. Modo enim aliorum facta grauiora, modo nichil esse quod perpetratum est, modo misericordem Deum loquitur; modo adhuc tempus subsequens ad penitentiam pollicetur, ut dum per hec decepta mens ducitur, ab intentione penitentie suspendatur: quatenus tunc bona nulla percipiat, quam nunc mala nulla constristant: et tunc plenius obruatur suppliciis, que nunc gaudent  etiam in delictis.

uERS. 7.---Deinde sequitur quomodo duo filii Iacob, Simeon et Leui, Emmor et Sichem pariter interfecerunt, et reliqua.

Quomodo duo filii Iacob tantam cedem et depredationem per se in terra aliena facere potuerunt? Multitudo enim non parua erat cum Iacob, qui plurimum ditatus fuit. Sed filii eius in hoc facto nominantur, quia eiusdem facti principes atque auctores fuerunt.




CAPUT XXXu.

uERS. 1-29.---Dixit Iacob: Abiicite deos alienos, qui in medio uestri sunt. Et dederunt ei postea omnes deos alienos quos habebant, et inaures que erant  in auribus eorum. Deinde etiam sequitur quemadmodum apparuit iterum Deus Iacob, et benedixit ei, et ipse postmodum egressus inde uenit uerno tempore ad terram que ducit Ephratam, et reliqua usque he sunt autem generationes Esau.

Quomodo [Z., Quid est, quod Iac.] Iacob dixit domui sue: Proiicite deos alienos qui in medio sunt uestri? Et iterum: Dederunt ergo ei omnes deos alienos quos habebant, inaures que in auribus eorum erant? Que si ornamenta erant, ad idololatriam non pertinebant. Intelligendum est has inaures phylacteria fuisse deorum alienorum. Nam Rebeccam a seruo Abrahe inaures accepisse Scriptura testatur, quod non fieret si eis inaures habere ornamenti gratia non liceret. Ergo ille inaures que cum idolis date sunt,  ut dictum est, idolorum phylacteria fuerant.

Quare secundo dicitur ad Iacob: Non uocaberis Iacob, sed Isrel erit nomen tuum, et appellauit eum Isrel?

Dudum nequaquam ei ab angelo nomen imponitur; sed quod imponendum a Deo sit, predicatur. Quod igitur futurum promittitur, hic dicitur expletum. Nimirum ergo nomen hoc ad illam recte intelligitur pertinere promissionem, ubi sic uidebitur Deus, quomodo non est antea a patribus uisus.

Que est Ephrata, ubi Iacob Rachel uxorem suam condidisse dicitur, querendum uidetur. Ephrata uero et Bethlehem unius urbis uocabulum est sub interpretatione consimili; siquidem in frugiferam domum et domum panis uertitur, propter eum panem qui de  celo descendisse dicitur.

Sed mouet ubi est turris gregis, iuxta quam dicitur Iacob habitasse? Iuxta Bethlehem, ubi uel angelorum grex Domini in ortu cecinit; uel Iacob pecora sua pauit, loco nomen imponens; uel, quod uerius est, quod uaticinatio [F., uaticinio] futurorum iam tunc mysterium monstrabatur.

Quid est quod de Isaac dicitur: Et consumptus etate mortuus est, et appositus populo suo? Quomodo comsumptus, uel a quo populo appositus? Consumptus etate, id est perfectus etate. uerum angelorum populo, uel sanctarum animarum apponuntur, qui hanc uitam placentes Deo finiunt. Tunc dicuntur apponi, quando nulla iam remanet sollicitudo tentationum et periculum peccatorum. Quod intuens ait  Scriptura: Ante mortem ne laudes hominem quemquam .




CAPUT XXXuI.

uERS. 7, 8.---Quomodo Scriptura dicit post mortem Isaac patris sui Esau abscessisse de terra Chanaam, et habitasse in monte Seir, cum ueniente de Mesopotamia Iacob, legitur misisse eum nuntios ad fratrem suum in terra Seir regionis, Idumeumque ibi habitasse tum temporis? In promptu est cogitare quod scilicet Esau posteaquam in Mesopotamiam frater eius abscessit, noluit habitare cum parentibus suis, siue ex illa commotione qua dolebat, benedictione se fraudatum, siue causa uxorum suarum,  quas odiosas uidebat esse parentibus, et ceperat habitare in monte Seir. Deinde post reditum Iacob fratris sui, facta inter eos concordia, reuersus est et ipse ad parentes, et cum mortuum patrem simul sepelissent quia eos plurimum ditatos terra illa, sicut scriptum est, minime capiebat, abscessit rursus in Seir, et ibi propagauit gentem Idumeorum.

Erant autem filii Iacob duodecim, et computatis omnibus, Beniamin, quod et addidit, hi filii Iacob qui nati sunt ei in Mesopotamia Syria [Z., Syrie]. Dum constat Beniamin natum esse in Chananea, quomodo tunc duodecim nasci dicuntur in Mesopotamia?

Nulla enim est facilior solutio huius questionis, quam ut per synecdochen accipiatur. Ubi enim  maior pars est, aut fortior, solet eius nomine etiam illud comprehendi quod ad ipsum nomen non pertinet.

uERS. 8-21.---Habitauitque Esau in monte Seir; ipse est Edom, et hec nomina filiorum eius: Eliphaz filius Ada, uxoris Esau, et reliqua usquequo ait, hi duces eorum, ipse est Edom, et isti filii Seir Horrei habitatores terre: Lotha, et Sobal, et Sebeon, et Ana. Eliphaz, filius Esau, ipse est qui in libro beati Iob legitur. Edom uero, et Seir, et Esau unius nomen est hominis: trinomius enim fuit, et ex propriis causis uarie nuncupatus. Dicitur enim Esau, id est rufus, ob coctionem scilicet rufe lentis ita appellatus, cuius edulio primogenita perdidit. Edom autem ob ruborem corporis dictus est, quod Latine sanguineus  dicitur. Seir uero, quod fuerit hispidus et pilosus: quando enim natus est, totus sicut pellis pilosus erat et non habebat lenitatem. Quod autem sequitur:

Et Horrei habitantes, seu, sicut in quibusdam codicibus inuenitur, Correi, et reliqua. Postquam numerauit filios Esau, altius repetit, et exponit quanti Esau in Edom terra principes fuerint ex genere Horreorum, qui in lingua nostra interpretantur liberi. Legamus diligenter Deuterononium, ubi manifestius scribitur quomodo uenerint filii Esau, et interfecerunt Correos, ac terram eorum in hereditatem possederunt [Z., eor. hereditate possed.].

uERS. 22, 23.---Et fuerunt filii Lothan Bosri, et Emman, et soror Lothan Tamna. Hec est autem  Tamna, de qua supra dictum est: et Tamna concubina erat Eliphaz, filii primogeniti Esau, et ex ipsa natus est Amalech. Idcirco autem Correorum recordatus est, quia primogenitus filiorum Esau ex filiabus eorum acceperat concubinam. Quod autem dicitur: Theman, et Cenef, et Amalech, et reliqua, sciamus postea regionibus Idumeorum ex his uocabula imposita.

uERS. 24.---Iste est Ana, qui inuenit aquas calidas in solitudine, cum pasceret asinos Sebeon patris sui. Iudei asserunt quod iste Ana nepos Esau equarum greges in deserto ab asinis fecerit primus ascendi, ut mulorum inde noua contra naturam animalia nascerentur. Onagros quoque ad hoc admissos esse ad asinas, et ipsum istiusmodi reperisse  concubitum, ut uelocissimi ex his asini nascerentur. Industria quippe humana diuersum animal in coitu cegit, sicque adulterina commistione genus aliud reperit, sicut et Iacob contra naturam colorum similitudines procurauit.




CAPUT XXXuII.

uERS. 2.---Ioseph, cum sedecim esset annorum, pascebat gregem cum fratribus suis, adhuc puer, et erat cum filiis Bale et Zelfe uxorum patris sui. Accusauitque fratres suos apud patrem crimine pessimo. Querunt enim quale sit hoc crimen? Nonnulli uolunt intelligi idololatriam [f. idololatricam] superstitionem, quasi idolum adorassent. Alii uero super crimine Sodomorum et Gomorrheorum interpretantur. uerumtamen mouere potest quid est quod hic ancille  uxores appellantur, cum superius concubine dicantur, nisi quia more Scripturarum forte omnis concubina uxor, non autem uxor concubina. Nam Saraa, et Rebecca, et Lia, et Rachel concubine dici non possunt: Agar uero, et Cethura, et Bala, et Zelfa, et uxores et concubine dicuntur.

uERS. 3.---Fecitque Iacob tunicam Ioseph polymitam. Pro polymita uariam nonnulli interpretati sunt, quod Aquila interpretatus est tunicam astragalon, id est talarem.

uERS. 9-24.---Aliud quoque Ioseph uidit somnium, quod narrans fratribus suis, ait: uidi somnium, quasi solem, et lunam, et stellas undecim adorare me. Quomodo impletur somnium Ioseph, quod dicit se uidisse  solem, et lunam, et undecim stellas adorasse se; dum constat eo regante in Aegypto matrem eius Rachel multo ante esse defunctam; imo nec patrem eum legimus adorasse? Ergo in Christo facile [uterque cod., facilis] est somnii perfectionem intelligere, cui donatum est nomen quod est super omne nomen, ut in nomine Iesu omne genu flectatur, et reliqua .

uERS. 25-34.---uiderunt uiatores Ismelitas uenire de Galaad, et camelos eorum portantes aromata, et resinam, et stacten in Aegyptum, et reliqua usque et pretereuntibus Madianitis negotiatoribus uendiderunt uiginti [Z., triginta] argenteis. Queritur quare Ismelitas Scriptura, quibus a fratribus uenditus est Ioseph, etiam Madianitas uocet cum Ismel sit de  Agar filius Abrahe, Madianite uero de Cethura? Quia Scriptura dixerat de Abraham quod munera dederit filiis concubinarum suarum, Agar scilicet et Cethura, et dimisit eos ab Isaac filio suo, in terra Orientis unam gentem fecisse intelligendi sunt. Spiritaliter uero aromata que in camelis portantur, duas leges significant: per resinam autem legem librorum, per stacten quippe legem prophetarum. Per camelos namque doctores designantur. Quod autem Ioseph non est liberatus per consilium Iude, significat Christum non liberatum ex parte carnis per seram penitentiam Iude Scarioth.

uERS. 35.---Dixitque Iacob: Descendam ad filium meum lugens in infernum. Quomodo intelligitur quod  Iacob dicit: Quoniam descendam ad filium meum lugens in infernum? Perturbati et dolentis uerba sunt, mala sua etiam hinc exaggerantis. uel etiam inferni nomine sepulcrum significauit: quasi dixisset: In luctu maneo donec me terre suscipiat [Z., suscipiet] sepulcrum sicut illum.




CAPUT XXXuIII.

uERS. 1-30.---Eodem tempore descendens Iudas, a fratribus suis diuertit ad uirum Odollamitem, nomine Hiram, et cetera usque postea egressus est frater eius, in cuius manu erat coccinum, quem appellauit Zaram. Qualiter historia de Iuda, et tribus filiis eius, et uxore Thamar intra tam paucos annos compleri potuit? cum ergo ipse Ioseph anno septimo decimo etatis sue uenditus fuisse credatur, tredecim  annos peregerat in Aegypto ignotus Pharaoni. Ad hos enim tredecim annos accesserunt septem anni ubertatis, et facti sunt anni uiginti; his adduntur duo, quia secundo anno famis intrauit Iacob in Aegyptum cum filiis suis, et inueniuntur uiginti duo anni quibus abfuit Ioseph a patre et a fratribus suis; quo medio tempore quomodo fieri potuerunt?

Solet enim Scriptura sancta pro capitulatione multa preferre. Aliquot annos ante uenditum Ioseph hec fieri cepisse intelligi datur. Etiam mox, ut adolesceret Iudas, ceperit incidisse in amorem eius quam duxit uxorem, nondum uendito Ioseph in Aegyptum. Cur dixit de Thamar, depositis uestimentis uiduitatis sue? Quatenus intelligeres ex temporibus patriarcharum certa et sua fuisse uestimenta  uiduarum, non utique talia qualia coniugatarum.

Quare dixit Iudas: Iustior est Thamar quam ego? Thamar uero in biuio siue in compito sedens, ubi diligentius debet uiator aspicere quod iter gradiendi capiat, non ut uagans turpitudinis libidinem impleret, sed ut liberos a socero acciperet, iustior est causa quam socer. Ille libidinis, illa liberorum. Et ideo in comparatione eius minus male fecerat.

Si enim Phares inde sortitus est nomen diuisionis, quia diuiserat membranam secundarum, unde Zara sic nomen accepit? Zara interpretatur Oriens. Siue igitur quia primus apparuit, siue quia plurimi ex eo nati sunt iusti, sicuti in Paralipomenon legimus.




CAPUT XXXIX.

uERS. 1.--- Igitur Ioseph ductus in Egyptum, emitque cum Puliphar, eunuchus Pharaonis. Ubi queritur quomodo postea uxorem habere dicatur? Tradunt Hebrei emptum ab hoc Ioseph ob nimiam pulchritudinem in turpe ministerium, et a Domino uiribus eius arefactis, postea electum esse iuxta morem Hierophantarum in pontificatum Heliopoleos, et huius filiam esse Asenec [Z., Asanez], quam postea Ioseph uxorem acceperit.




CAPUT XL.

uERS. 6.---His itaque gestis, accidit ut peccarent duo eunuchi, pincerna regis Aegyptii et pistor, domino suo. Iratusque est Pharao contra eos, et misit  eos in carcerem in quo erat uinctus et Ioseph, et cetera usquequo ait fratribus suis: Ego sum Ioseph, quem uendidistis in Aegyptum. Hic enim spiritalem intelligentiam pretermittimus, sicut in prefatione prediximus, et historialem intellectum prosequi nitimur, ne modum libelli excedamus. Denique queritur, saluo spiritali intellectu, cur gentiles homines fuerunt in carcere cum Ioseph, et presagia futurorum uiderunt? Non pro suis meritis, sed ut magnificaretur Ioseph, et manifestaretur qui latebat.

Que sunt tres propagines? Tres propagines sunt tres rami.

Cur Pharao uel Herodes dies natiuitatis sue honoribus festiuos habuerunt? Eo quod putauerunt  quod hora natiuitatis eorum se ordinasset in regnum, similem rem facientes adorationis, ut dicitur, quorum erat par impietas, esset et una solemnitas.

Quid est quod Pharao dixit: Putabam me super fluuium stare? Id est quod et in alio loco dicitur in Genesi: Ecce ego super fontem sto. Atque hoc genere locutionis et in psalmo dicitur: Qui fundauit terram super aquam . Non cogantur homines putare: Fundauit terram super aquam. Secundum hanc enim locutionem recte intelligitur quod altior sit terra quam aqua; ab his quippe aquis sustollitur, ubi habitent terrena animalia.

Quomodo multitudo frugum arene multitudini comparatur? Quia sicut arena innumerabilis est, ita multitudo frugum usitato numero comprehendi non  poterat.

Quomodo de uiro sancto Ioseph intelligere debemus quod fratres suos inebriasset? Ebrietas autem secundum idioma Hebraice lingue pro satietate ponitur, sicut ibi: uisitasti terram, et inebriasti eam . Et iterum: Inebriabuntur ab ubertate domus tue .

Quid sibi uult quod Ioseph fratres suos toties ludificauit, et tanta exspectatione suspendit antequam manifestare se uoluisset? Tribulabat eos non ut se uindicaret in eis, sed ut illos purgaret a crimine transacti sceleris in eum. uel magis, ut hac dilatione accumularetur gaudium eorum, dum ostenderetur, et tantam gloriam eius uidissent quem a se exstinctum esse arbitrabantur.




CAPUT XLuI.


uERS. 5.---Surrexit autem Iacob a puteo Iuramenti et descendit in Aegyptum, et filii eius, et nepotes, filie, et cuncta simul progenies, usquequo ait, omnes anime domus Iacob que ingresse sunt Aegyptum fuerunt septuaginta. Quomodo dicitur: Filii eius et filie eius descenderunt cum eo in Aegyptum, cum Iacob pluriores non habuit filias quam Dinam tantummodo? Aut etiam nepotas filiarum nomine significatas intelligere debemus; aut pluralis numerus pro singulari positus est, sicut ibi: Misit in eis muscam caninam.

Quod dicit Scriptura: Omnes anime que egresse  sunt de femoribus Iacob: quid respondendum est eis qui hoc testimonio confirmare nituntur a parentibus simul animas cum corporibus propagari? Animas enim dictas pro hominibus, a parte totum significante locutione, nullus debet dubitare.

uERS. 15.---Hi filii Lie, quos genuit in Mesopotamia Syrie cum Dina; anime filiorum et filiarum triginta tres. Nunquid iste omnes triginta et tres anime ex Lia in Mesopotamia Syrie nate sunt, dum ibi Iacob non plus uiginti annis cum socero suo moratus est, et septem anni transierunt antequam Liam uxorem duxisset? Ideo etiam Scriptura sancta hos omnes in Mesopotamia ortos esse dixit, quoniam eorum patres ibi orti sunt.

uERS. 26-27.---Si sexaginta et sex sunt que ingresse  sunt anime cum Iacob in Aegyptum, et ibi Ioseph cum duobus filiis suis inuentus est, quomodo septuaginta postea dicuntur esse anime domus Iacob? Ipso uero patre Iacob quasi radice annumerato septuaginta esse noscuntur.

Dum enim in Genesi legimus septuaginta animas esse domus Iacob, quomodo in Actibus apostolorum dicitur in animabus septuaginta quinque descendisse Iacob in Aegyptum? Non enim aliquid poterat Lucas contrarium scribere aduersum eam Scripturam que iam fuerat gentibus diuulgata; ut utique maioris opinionis illo duntaxat tempore septuaginta Interpretum habeatur auctoritas quam Lucas, qui ignotus, et uilis, et male fidei in nationibus ducebatur. Hoc autem generaliter obseruandum, quod, ubicunque  sancti apostoli aut apostolici uiri loquuntur ad populos, his plerumque testimoniis abutuntur que iam fuerant in gentibus diuulgata. Licet plerique tradunt euangelistam, ut proselytum Hebreas, litteras ignorasse.




CAPUT XLuII.

uERS. 3-31.---Filii Iacob, interrogati quid operis haberent? responderunt: Pastores ouium sumus, sicut et patres nostri, et reliqua, usquequo ait, uocauit autem Iacob filios suos, et ait eis: Congregamini, ut annuntiem que uentura sunt uobis diebus nouissimis. Filii Iacob, interrogati quid operis haberent, responderunt: Pastores ouium sumus, sicut et patres nostri. Quare patriarchas primos pastores ouium, et non reges gentium legimus esse? Quia sine ulla dubitatione  iusta seruitus et iusta dominatio, cum pecora homini seruiunt, et homo pecoribus dominatur. Sic enim dictum est cum crearetur: Faciamus hominem ad imaginem et similitudinem nostram, et habeat potestatem piscium maris, et uolatilium celi, et omnium que sunt super terram. Ubi insinuatur rationem [Z., rationalem] debere dominari irrationali uite. Seryum autem hominem homini uel iniquitas uel aduersitas fecit. Iniquitas quidem, sicut dictum est: Maledictus Chanaan, erit seruus fratribus suis. Aduersitas uero, sicut accidit ipsi Ioseph, ut uenditus a fratribus seruus alienigene fieret. Itaque primos seruos quibus hoc nomen in Latina lingua inductum est, bella fecerunt. Qui enim homo ab  homine superatus iure belli posset occidi, quia seruatus est, appellatus inde seruus; et mancipia, quia manu capta sunt.

Que est terra Gessen uel Ramesses? Ut Iudei autumant, que nunc Thebaida uocatur. Ramesses igitur pagum Arsenoiten sic olim uocatum putant.

Queritur quomodo in terra Aegypti pascua pecoribus inuenire potuissent, dum terra Aegypti pluuiis non irrigatur, dum fratres Ioseph ideo terram Chanaan reliquisse se dicunt quod herbam gregibus suis non inuenissent? Perhibetur ab eis, qui loca sciunt, in multis Aegypti paludibus potuisse pascua non deesse, etiam cum fames esset frumentorum, que solent Nili fluminis inundatione prouenire. Magis enim dicuntur paludes ille feraces pascua gignere,  quando aqua Nili minus excresceret [Z., excreuisset]. Unde Gessen uertitur in imbrem.

Quid sibi uult a tanto uiro et tali patriarcha tam sollicita corporis commendantia, ut non in terra Aegypti sepeliatur, sed in terra Chanaan iuxta patres suos? In his ergo sacramenta tibi querenda sunt et admirationis gaudium inuenies. Cadaueribus quippe mortuorum peccata significari in lege non dubium est. Hinc illa sententia dicta est: Qui baptizatur a mortuo, et iterum tangit illum, quid proficit [Z., prodest] lauatio eius?  Sic et qui ieiunat super peccato suo, et iterum ambulans hec eadem facit. Sepultura ergo mortuorum remissionem significat peccatorum. Eo pertinet quod dictum est: Beati quorum remisse sunt iniquitates, et  quorum tecta sunt peccata : requiescens accubuisti ut leo, et quasi leena: quis suscitabit eum? Quia Iuda confessio siue laus interpretatur, recte scribitur: Iuda, confitebuntur tibi fratres, uel laudabunt  te. Et licet de Christo grande mysterium sit, sed tamen secundum litteram significat quod per Dauid stirpem generentur reges, et quod adorarent eum omnes tribus. Non enim ait, Filii matris tue; sed, filii patris tui. Et quod sequitur, ad predam, fili mi, ascendisti, ostendit eum captiuos populos esse ducturum, et iuxta intelligentiam sacratiorem, ascendisti in altum, captiuam duxisse captiuitatem, siue, quod melius puto, captiuitas passionem, ascensus resurrectionem significat.

uERS. 11-13.---Alligans ad uineam pullum suum, et ad uitem asinam suam. Quod uidelicet pullum asine, cui supersedit iehsu, hoc est, gentium populum uinee apostolorum, qui ab Iudeis sunt, copulauerit.  Et ad uitem, siue, ut in Hebreo habetur, ad Sorech, id est, electam uitem, alligauerit asinam cui supersedit, Ecclesiam ex nationibus congregatam. Quod autem dicit, fili mi, couuersionem ad ipsum Iudam facit, quod Christus hec sit uniuersa facturus. Quod autem dicitur: Non auferetur sceptrum de Iuda, et dux de femoribus eius, donec ueniat ille qui mittendus est, et ipse erit exspectatio gentium; significat quod non deficerent principes de tribu Iuda usque ad tempus quo natus est Christus, qui missus a Patre exspectatio est gentium.

uERS. 14, 15.---Isachar, asinus fortis, accubans inter terminos. uidit requiem quod esset bona, et terram quod optima, et supposuit humerum suum ad portandum, factusque est tributis seruiens. Quia de  Zabulon dixerat quod maris Magni littora esset possessurus, Sidonem quoque et reliquas Phenicis urbes contingeret, nunc ad mediterraneam prouinciam redit, et Isachar, qui iuxta Nephthalim pulcherrimam in Galilea regionem possessurus est, benedictione sua habitatorem facit. Asinum autem osseum uel fortem uocat, et humerum ad portandum; quia in labore terre et uehendis ad mare, que in finibus suis nascebantur, plurimum laboraret, regibus quoque tributa comportans. Aiunt Hebrei per metaphoram significari, quod Scripturas sanctas die ac nocte meditans, studium suum dederit ad laborandum, et idcirco ei omnes seruiunt, quasi magistro dona portantes.

uERS. 16-18.---Dan iudicabit populum suum sicut  et alia tribus Isrel. Fiat Dan coluber in uia, et cerastes in semita, mordens ungulas equi, ut cadat ascensor eius retro. Salutare tuum exspectabo, Domine. Samson iudex Isrel, de tribu Dan fuit. Hoc ergo dicit nunc uidens in spiritu comam nutrire Samsonem: Nazareum tuum cesis hostibus triumphare, quod in similitudinem colubri regulique obsidentis uias, nullum per terram Isrel transire permittat: sed etiam, si quis temerarius uirtute sua, quasi uelocitate equi confisus eam uoluerit predonis more populari, non effugere ualebit. Totum autem per metaphoram serpentis et equitis loquitur. uidens ergo tam fortem Nazareum tuum, quod ipse propter meretricem mortuus est, et moriens nostros occidit inimicos, putaui, o Deus, ipsum esse Christum  Filium tuum. uerum quia mortuus est, et non resurrexit, et rursum captiuus ductus est Isrel, alius mihi saluator mundi, et mei generis prestolandus est, ut ueniat cui repositum est. Ipse erit exspectatio gentium.

uERS. 19.---Gad accinctus preliabitur ante eum, et ipse accingetur retrorsum. Significat quod ante Ruben, et dimidiam tribum Manasse, et filios quos trans Iordanem in possessione dimiserat, post quatuordecim annos reuertens, prelium aduersum eos gentium uicinarum grande reperiret, et uictis hostibus fortiter dimicaret. Lege librum Iesu Naue et Paralipomenon.

uERS. 21.---Nephthalim ceruus emissus, dans eloquia  pulchritudinis. Siue Nephthalim ager irriguus; utrumque enim significat Hebreum uerbum nalasylua. Significat autem quod aque calide in ipsa nascuntur tribu. Siue quod super lacum Genesareth fluenta Iordanis irrigua sint. Hebrei autem uolunt propter Tiberiadem, que legis uidebatur habere notitiam, agrum irrignum et eloquia pulchritudinis prophetari. Ceruus autem emissus propter temporaneas fruges, et uelocitatem terre uberioris ostendit. Sed melius, si ad doctrinam Saluatoris cuncta referamus; quod ibi uel maxime docuerit Saluator, ut in Euangelio quoque scriptum est.

uERS. 22-26.---Filius meus Ioseph accrescens, filius meus accrescens et decorus aspectu. Filie discurrerunt super murum; sed exasperauerunt eum, et  iurgati sunt, inuidentesque illi habentes iacula. Sedit in forti arcus eius, et desolata [dissoluta] sunt uincula brachiorum et manuum eius per manus potentis Iacob. Inde pastor egressus est, lapis Isrel. O fili Ioseph, qui tam pulcher es, ut te tota die de muris et turribus ac fenestris puellarum Aegypti turba prospectant. Inuiderunt tibi, et ad iracundiam prouocauerunt fratres tui, habentes liuoris sagittas et zeli iaculis uulnerati. uerum arcum tuum et arma pugnandi posuisti in Deo, qui fortis est propugnator, et uincula tua quibus te fratres ligauerunt absoluta sunt et disrupta, ut ex tuo semine tribus nascatur Ephraim fortis, et stabilis, et instar lapidis durioris inuicta, imperans quoque decem tribubus Isrel.

uERS. 27.---Beniamin lupus rapax, mane comedit  predam, et uespere diuidet spolia. Quia de Paulo apostolo manifestissima sit prophetia, omnibus patet quod in adolescentia persecutus Ecclesiam, in senectute predicator Euangelii fuerit. Hebrei autem ita dixerunt, altare, in quo immolabantur hostie, et uictimarum sanguis ad basem ipsius fundebatur, in parte tribus Beniamin fuit. Hoc, inquiunt, ergo significans quod sacerdotes immolent mane hostias, ad uesperam diuidant ea que sibi a populo ex lege collecta sunt, lupum sanguinarium, lupum uoracem super altaris interpretatione ponentes, et spoliorum diuisionem super sacerdotibus, qui seruientes altari uiuunt de altari. Hec autem historice.

Spiritaliter autem in Ruben prioris populi Iudeorum ostendisse personam, cui a Domino per prophetam  dicitur: Isrel primogenitus meus. Etenim iuxta quod primogenitis debebatur, ipsius erat accipere sacerdotium et regnum. Additur tu uirtus mea, utique quia ex ipso uirtus Dei, qui est Christus, aduenit. Quomodo autem ipse sit principium dolorum, nisi dum Patri Deo semper irrogaret iniuriam, dum conuertat ad eum dorsum et non faciem? Iste prior in donis, quia primum ipsis credita sunt eloquia Dei, et legislatio, et testamentum, siue promissio. Iste maior imperio, utique pro magnitudine uirium, quia copiosis ceteris in hoc seculo populus idem regnauit. Effusus est autem sicut aqua, peccando in Christo. Que uasculo non tenetur, uoluntatis effusus est impetu; et idcirco addit ultra non crescas, quia ipse  populus, postquam uniuerso orbe dispersus est, ualde imminutus est. Sed quare talia meruit, ita subiecit, quia ascendisti cubile patris tui. Primogenite autem plebis audaciam predicat, que ascendit cubile patris sui, et maculauit stratum eius, quando corpus Dominicum, in quo plenitudo diuinitatis requiescebat, raptum in cruce suspendit et ferro commaculauit.

Simeon et Leui fratres, uasa iniquitatis bellantia. Per Simeonem et Leui scribe et Pharisei, et sacerdotes Iudaici populi intelliguntur. De Simeone enim Scribe Iudeorum erant. Et de tribu uero Leui principes sacerdotum, qui consilium fecerunt, ut Iesum dolo tenerent et occiderent. De quo consilio dicit: In consilium eorum non ueniat anima mea. Horrebat  enim tanta scelera iam uidere, que nouissimis temporibus facturi erant Iudei; quia in furore suo occiderunt uirum, id est Christum, de quo dicitur: Ecce uir, Oriens nomen eius . Et alibi: Femina circumdabit uirum .---Suffoderunt murum, id est illum spiritalem fortissimum murum qui custodit Isrel, lancea confoderunt. Maledictus furor eorum, quia pertinax; utique quando, furore accensi et ira, obtulerunt Christum Pontio Pilato, dicentes: Crucifige, crucifige . ---Et indignatio eorum, quia dura; dum Barabbam latronem peterent, et principem uite crucifigendum postularent. Diuidam eos in Iacob, et dispergam illos in Isrel, quia nonnulli ex ipsis crediderunt, quidam in infidelitate permanserunt. Dicuntur enim diuisi  hi qui ab eis separantur et ueniunt ad fidem. Dispersi autem, quorum patria temploque subuerso, per orbem terre incredulum genus spargitur.

Iuda, te laudabunt fratres tui. Per hunc Iudam uerus confessor exprimitur Christus, qui ex eius tribu secundum carnem est genitus. Ipsum laudabunt fratres sui, apostoli scilicet et omnes coheredes eius, qui per adoptionem filii Deo Patri effecti sunt, et Christi fratres effecti per gratiam, quorum ipse est Dominus per naturam. Manus tue in ceruicibus inimicorum tuorum. Iisdem enim manibus, id est crucis tropeo, et suos texit et inimicos, et aduersarias potestates curuauit, iuxta quod et Pater promisit ei dicens: Sede ad dexteram meam, donec ponam inimicos tuos scabellum pedum tuorum .  ---Adorabunt te filii patris tui; quoniam multi ex filiis Iacob adorent eum, per electionem gratie salui facti. Catulus leonis Iuda, quando nascendo paruulus factus est nobis. Ad predam, fili mi, ascendisti, id est ascendens in crucem, captiuos populos redemisti, et quos ille contrarius inuaserat, tu moriens eripuisti. Denique rediens ab inferis ascendisti in altum, captiuam duxisti captiuitatem. Requiescens accubuisti ut leo. Manifestissime in passione Christus recubuit, quando inclinato capite tradidit spiritum: siue quando in sepulcro securus, uelut quodam corporis somno quieuit. Sed quare ut leo et uelut catulus leonis? In somno enim suo leo fuit, quia non necessitate, sed potestate hoc ipsum impleuit, sicut  ipse dicit: Nemo tollit animam meam, sed ego pono eam . Quod uero addidit, et ut catulus leonis. Inde enim mortuus est unde et natus. Bene Christus ut leo requieuit, qui non solum mortis acerbitatem non timuit, sed etiam in ipsa morte mortis imperium uicit. Quod autem dicit, Quis suscitabit eum? quia nullus nisi ipse dicit: Soluite templum hoc, et in triduo suscitabo illud.---Non deficiat dux de Iuda, et reliqua. Hic manifestissime ad Iudam refertur. Diu enim fuit ex semine illius intemerata apud Iudeos successio regni, donec Christus nasceretur. Et hoc supra diximus. Alligans ad uineam pullum suum. Pullus suus populus est ex gentibus, cui adhuc nunquam fuerat legis onus impositum. Hunc copulauit ad uineam apostolorum, qui ex Iudeis sunt.  Nam uinea Domini Sabaoth domus Isrel est . ---Et ad uitem asinam suam. Ipse dixit: Ego sum uitis uera . Ad hanc ergo uitem alligat asinam suam, Synagogam tardigradam scilicet, et graui legis pondere depressam. Lauabit in uino stolam suam, siue carnem suam, in sanguine passionis; siue sanctam Ecclesiam, illo uino quod pro multis effundetur in remissionem peccatorum.---Et in sanguine uue pallium suum. Pallium gentes sunt, quas corpori suo iunxit, sicut scribitur: uiuo ego, dixit Dominus, nisi hos omnes induam sicut uestimentum. Pulchriores oculi eius uino. Oculi Christi apostoli sunt et euangeliste, qui lumen scientie Ecclesie prestant: quorum precepta austeritatem uini prisce legis superant, quia longe clariora sunt quam ueteris  Testamenti mandata. Et dentes lacte candidiores. Dentes preceptores sunt sancti, qui precidunt ab erroribus homines, et eos quasi comedendo in Christi corpus transmutant [Cod., transmittunt]. Nomine autem lactis doctrina legis significatur, que carnalem populum tanquam paruulos poculo lactis alebat. Cuius quidem candidiores effecti sunt predicatores Ecclesie, quia fortem et ualidum uerbi cibum mandunt atque distribuunt; de quibus dicit Apostolus in Epistola ad Hebreos: Perfectorum autem est solidus cibus . Et bene candidiores lacte dentes eius dicit. Omnes enim qui perfecti sunt, et qui Scripturarum cibos explanantes, subtilem et minutum intellectum, qui spiritalis dicitur, Ecclesie corpori subministrant, candidi esse debent et puri,  atque ab omni macula liberi.

Isachar asinus fortis. Isachar, qui interpretatur merces, ad populum gentium, quem Dominus sanguinis sui pretio mercatus [est, refertur]. Hic Isachar asinus fortis scribitur, quia prius gentilis populus, quasi brutum animal et luxuriosum erat, nullaque ratione subsistens; nunc uero fortis est, Redemptoris dominio colla subiiciens, et iugum discipline euangelice perferens. Hic accubans inter terminos uidit requiem, quod esset bona, et terra, quod optima. Inter terminos namque accubare est prestolato mundi fine requiescere, nichilque de his que nunc uersantur in medio, querere, sed ultima desiderare. Et fortis asinus requiem uidet, et terram  optimam, cum simplex gentilitas idcirco ad robur boni operis se erigit, quia ad eterne uite patriam tendit. Unde etiam et ponit humerum suum ad portandum, quia dum ad promissam requiem peruenire desiderat, cuncta mandatorum onera libenter portat. Unde et factus est tributis seruiens, hoc est, Regi et Christo suo fidei dona, operumque bonorum munera offerens.

Zabulon in littore maris habitabit, et in statione nauium. Zabulon, qui interpretatur habitaculum fortitudinis, Ecclesiam significat, fortissimam ad omnem tolerantiam passionis. Hec in littore maris habitat, et in statione nauium; ut credentibus sit refugium et periclitantibus demonstret fidei portum. Hec contra omnes turbines seculi immobili et inconcussa  firmitate solidata exspectat naufragium Iudeorum, et hereticorum procellas, qui circumferuntur omni uento: quorum etsi tunditur fluctibus, frangit tamen ipsius fluctus, non frangitur, nec ullius hereseos tempestatibus cedit, nec ulli uento schismatum commota succumbit. Pertendit autem usque ad Sidonem, hoc est usque ad gentes peruenit. Legitur etiam in Euangelio inde assumptos aliquos apostolorum, et in ipsis locis Dominum sepe docuisse, sicut scriptum est: Terra Zabulon, et terra Nephthalim, uia maris trans Iordanem Galilee gentium. Populus, qui sedebat in tenebris, uidit lucem magnam .

Dan iudicabit populum suum, sicut et alia tribus Isrel. Fiat Dan coluber in uia, et cerastes in semita,  etc. Alii dicunt Antichristum per hec uerba predici de ista tribu futurum; alii de Iuda, a quo traditus est Christus, hec scripta pronuntiant, et equitem atque equum Dominum cum carne suscepta designare uolunt. Retrorsum autem cadere, ut in terram reuerteretur unde sumptus est. Sed quoniam die tertia resurrexit, ideoque ait: Salutare tuum exspectabo, Domine. Sicut et per Dauid dicit: Non derelinques animam meam in inferno  Hec quidam ita exponunt. Alii uero hanc prophetiam ad Antichristum transferunt. De tribu enim Dan uenire Antichristum ferunt pro eo quod hoc loco Dan et coluber asseritur et mordens. Unde et non immerito, dum Isreliticus populus terram in castrorum partitione susciperet, primus Dan ad  aquilonem castra metatus est, illum scilicet significans qui in corde suo dixerat: Sedebo in monte testamenti, in lateribus Aquilonis, ascendam super altitudinem nubium, similis ero Altissimo  De quo et per Prophetam dicitur: A Dan auditus fremitus equorum eius . Qui non solum coluber, sed etiam cerastes uocatur. Ceraste enim Grece cornua dicuntur, serpensque hic cornutus esse perhibetur. Per quem digne aduentus Antichristi asseritur, qui contra uitam fidelium cum morsu pestifere predicationis armabitur etiam cornibus potestatis. Quis autem nesciat semitam angustiorem esse quam uiam? Fit ergo Dan coluber in uia, quia in presentis uite latitudinem eos ambulare  prouocat, quibus quasi parcendo blanditur. Sed in uia mordet, quia eos quibus libertatem tribuit, erroris sui ueneno consumit. Fit iterum cerastes in semita, quia quos fideles reperit et sese ad cepta angusta itinera constringentes, non solum nequitia callide persuasionis impetit, sed etiam terrore potestatis premit, et in persecutionis angore post beneficia ficte dulcedinis exercet cornua potestatis. Quo in loco equus hunc mundum insinuat, qui per elationem suam in cursu labentium temporum spumat. Et quia Antichristus extrema mundi apprehendere nititur, cerastes iste ungulas mordere perhibetur. Ungulam quippe mordere est extrema seculi feriendo contingere. Ut cadat ascensor eius retro. Ascensor equi est quisquis extollitur in dignitatibus  mundi. Qui retro cadere dicitur, et non in faciem, sicut Saulus cecidisse memoratur. In faciem enim cadere, est in hac uita suas unumquemque culpas agnoscere easque penitendo deflere. Retro uero, quod non uidetur, cadere est ex hac uita repente decidere, et ad que supplicia ducatur, ignorare. Et quia Iudea, erroris sui laqueis capta, pro Christo Antichristum exspectat, bene Iacob eodem loco repente in electorum uoce conuersus est dicens: Salutare tuum exspectabo, Domine. Id est, non sicut infidelis Antichristum, sed eum qui redemptione nostra uenturus est, uerum credo fideliter Christum.

Gad accinctus preliabitur ante eum. Iste Gad accinctus personam Domini exprimit, qui in primo aduentu humilitatis sue ante aduentum Antichristi  preliaturus occurrit, accinctus gladio uerbi sui circa femur potentissime, quo inimicos diuisit, id est filium a patre, filiam a matre, nurum a socru, iuxta quod legitur in Euangelio: Non ueni pacem mittere in terram, sed gladium . Quod autem ait, et ipse accingetur retrorsum, claritas Domini nostri in secundo regno eius ostenditur. Quia cum uenerit Antichristus, occurret retrorsum, id est post eius uestigia Christus celeri aduentu progrediens, ut interficiat eum gladio oris sui. Unde et bene idem Gad latrunculus interpretatur, eo quod posterior, id est secus pedes, quasi latrunculus rapido atque improuiso aduentu exsiliat contra apertam Antichristi oppugnationem. Hinc est quod Euangelista proclamat dicens: Quia dies Domini sicut fur in nocte, ita ueniet . Christus ergo et ante, et retro preliari contra Antichristum scribitur. Ante eum namque in occulto aduentu humilitatis, post eum manifestus in gloria maiestatis. Demonstrat aperte Moyses prophetiam patriarche huius specialiter pertinere ad Christum. Sic enim ait: Benedictus, inquit, in latitudine Gad; quasi leo requieuit, cepitque brachium et uerticem, et uidit principatum suum. Agnoscant itaque, quis requieuerit sicut leo, nisi Christus in sepulcro suo: quis confregerit uerticem brachiaque potentum, nisi Redemptor noster, qui humiliauit uirtutem et superbiam excelsorum. Quis uidit principatum suum, nisi ille cui datus est principatus, et honor, et regnum?

 Aser pinguis panis eius, et prebet delicias regibus. Aser, cuius nomen significat diuitias, idem Christus est, cuius est altitudo diuitiarum sapientie et scientie. Qui propter nos pauper factus est, cum diues esset. Cuius panis pinguis factus est, caro scilicet eius, que est esca sanctorum, quam si quis manducauerit, non morietur in eternum . Ita etiam prebet delicias sapientie regibus, id est qui sensus proprios bene regunt, qui dominantur uitiorum suorum, qui castigant corpora sua et in seruitutem subiiciunt.

Nephthalim, quod interpretatur dilatatio, apostolos et predicatores sanctos significat, quorum doctrina in latitudine totius mundi effusa est. Ex hac enim tribu fuerunt apostoli, qui sunt principes  Ecclesiarum et duces, principes Zabulon, et principes Nephthalim , qui sine dubio ad personam referuntur apostolorum. Ipsi sunt, filii excussorum , id est filii prophetarum, qui in manu potentis Dei positi, tanquam sagitte excusse peruenerunt usque ad fines terre. Unde et bene hinc Nephthalim ceruus emissus scribitur, quia nimirum apostoli siue predicatores ueloci saltu exsilientes in morem ceruorum transcendunt implicamenta seculi huius, sicque excelsa ac sublimia meditantes, dant eloquia pulchritudinis, id est, predicant cunctis gentibus doctrinam Domini Saluatoris.

Filius accrescens Ioseph. Hec prophetia post patratam ascensionem paterne uocis imaginem pretulit,  qua redeuntem in celum post uictoriam Christum Pater alloquitur dicens: Ioseph filius accrescens, utique in gentibus, quia cum ob incredulitatem Synagoge populum reliquisset, innumeram sibi plebem Ecclesie ex omnibus gentibus ampliauit. Quod et Dauid cecinit dicens: Reminiscentur, et conuertentur ad Dominum uniuersi fines terre . Filius accrescens, et decorus aspectu: omnes enim superat illius pulchritudo, iuxta quod et de ipso in Psalmis canitur: Speciosus forma pre filiis hominum . Filie decurrerunt super murum. Id est gentes uel Ecclesie, que crediderunt in Christum, he super soliditatem fidei quasi super murum, pulchritudinis Christi accense, discurrunt, ut uerum sponsum per contemplationem  aspiciant, et osculo caritatis illi copulentur atque adhereant. Sed obiurgati sunt eum, quando falsis testimoniis calumniantes sanctum Domini opprimere Synagoge populi tentauerunt. Inuideruntque illi habentes iacula. Neque enim quisquam in Ioseph coniecit sagittas, uel aliquod uulneris telum, sed hoc specialiter euenit in Christo. Sedit in forti arcus eius. Christus enim arcum suum et arma pugnandi posuit in Deo, qui fortis est propugnator; cuius uirtute conciditur omnis nequitia perfidorum. Et dissoluta sunt uincula brachiorum eius, quibus fratres eum uinctum ad Pilatum duxerunt, uel quibus eum suspensum ligno crucifixerunt. Recisa sunt enim uer manus potentis Iacob, hoc est, per manus omnipotentis  Dei Iacob, ex cuius ore ipse Dominus, bonus pastor, egressus est lapis et firmitas credentium in Isrel. Deus patris tui erit adiutor tuus. Quis adiuuit Filium nisi Deus Pater, qui dixit: Iacob puer meus, suscipiet eum anima mea? Et omnipotens benedicet tibi benedictionibus celi desuper, benedictionibus abyssi iacentis deorsum. Uniuersa enim subiecit ei, celestia per benedictionem celi, et terrena per benedictionem abyssi iacentis deorsum, ut omnibus angelis et hominibus dominaretur. Benedictionibus uberum, id est siue duorum Testamentorum, quorum altero nuntiatus est, altero demonstratus. Siue benedictionibus uberum Marie, que uere benedicta erat; quia eadem sancta uirgo de se Domino potum lactis immulsit. Unde illa mulier in  Euangelio ait: Benedictus uenter qui te portauit, et ubera que suxisti .---Benedictionibus uberum et uulue. Etiam benedicitur uulua eiusdem matris, illa utique uirginalis, que nobis Christum Dominum edidit, de qua Pater per Ieremiam prophetam dicit: Priusquam te formarem in utero, noui te, et antequam exires de uulua, sanctificaui te . Benedictiones patris tuis confortate sunt benedictionibus patrum tuorum. Benedictiones, inquit, Patris tui celestis, que date sunt tibi a summo celi et abyssi, confortate sunt, id est preualuerunt, benedictionibus patrum tuorum. Ultra omne enim sanctorum meritum patriarcharum siue prophetarum conualuit benedictio omnipotentis Patris in Filio, ita ut ei nullus sanctorum equetur. Donec ueniret desiderium  collium eternorum. Colles isti sancti sunt qui, Christi aduentum prophetantes, magno cum desiderio incarnationem eius exspectauerunt; de quibus Dominus dicit: Quia multi iusti et prophete cupierunt uidere que uidetis . Hi ergo sancti dicti sunt colles propter excellentiam sanctitatis. Qui etiam eterni uocantur, quia uitam consequuntur eternam, nec intereunt cum mundo, sed esse creduntur eterni. Fiant in capite Ioseph, omnes scilicet benedictiones iste super Christo ponuntur, quas incarnatus accepit, et super uerticem Nazarei, de quo scriptum est: Quoniam Nazareus uocabitur , id est sanctus Dei inter fratres suos, quia ipse caput omnium eminens uniuersorum sanctorum, quos etiam et fratres uocat in Psalmis.

 Beniamin lupus rapax, mane comedet predam et uespere diuidet spolia. Quibus dictis apostolus Paulus designatur, de Beniamin stirpe progenitus, qui mane rapuit predam, id est in primordiis fideles, quos potuit, deuastauit. uespere autem spolia diuidit: quia, fidelis postmodum factus, sacra eloquia audientibus descriptione mirifica dispensauit. Legimus quemdam ex doctoribus, ad urbem Hierusalem ea que de Beniamin scripta sunt, referentem. Beniamin, inquit, filius doloris interpretatur. Hic sorte hereditatis eum locum accepit, in quo terrena est Hierusalem, que nunc propter incredulitatem abiecta est atque repulsa. Hec enim in filiis suis sub persona Beniamin designatur. Nam sicut Beniamin  ultimam consequitur benedictionem, ita et idem populus ultimus est saluandus, posteaquam plenitudo gentium introierit. Dixit enim: Beniamin lupus rapax, lupus scilicet, quia ipse populus effudit sanguinem prophetarum atque iustorum. Rapax autem propter auiditatem dicitur. Ex multa enim fame uerbi Dei et inedia uenit rapax, quia et ipse uiolenter diripuit regnum Dei. Hic autem mane comedit predam. Mane illud tempus creditur quo legem accepit. Tunc mundo prima quidem illuminatio scientie data est. Comedit autem mane, quia legem, quam mane accepit, comedit adhuc, et meditatur; licet sequens legem iustitie in legem fidei non peruenit. Ad uesperam autem diuidet spolia. uespere est illud tempus nouissimum quo conuertetur. Tunc  ergo diuidet escam, tunc intelliget diuidendam esse litteram ab spiritu, et tunc cognoscet quia littera occidit, spiritus autem uiuificat. Quia ergo iam per gratiam Domini illummatus incipit in lege spiritalia a corporalibus diuidere et separare, ideo dicitur, ad uesperam diuidet escam, quod tota die in lege meditans ante non fecit.

Queritur autem de Iacob cur omnes quos de liberis et ancillis genuit, equales honore filios et heredes constituerit? Nisi ut ostenderet quod Christus Dominus omnibus gentibus, qui per fidem corpori eius conciliantur, cunctis pari honore et gloria habitis celestia premia largiatur. Non est enim discretio: Iudeus an Grecus, barbarus an Scytha, seruus an liber sit; quia per omnia et in omnibus Christus  est . Propterea enim figuram serui Saluator noster et Dominus induit, et pro libero et pro seruo seruiuit, ut omnibus credentibus in se equale donum bonorum celestium largiatur. Nec prefertur apud illum qui secundum carnem nobilior sit. Quicunque enim fidem promeretur, nullis maculis carnalis natiuitatis offuscatur. Nam hoc ita futurum etiam per prophetam significatur, dicente Domino: Erit in diebus nouissimis, effundam de spiritu meo super omnem carnem . Sequitur.




CAPUT L.

uERS. 23.---uocauit autem Ioseph fratres suos, dixitque eis: Post mortem meam uisitabit uos Deus,  et ascendere uos faciet de terra ista ad terram quam iurauit Abraham, Isaac et Iacob. Asportate uobiscum ossa mea de loco isto. Quid est quod tantus uir ossa sua ab Aegypto asportari precepit? Non enim otiose mandasse credendus est. Qui prophetare potuit, non improuide ista precepit. Cum enim esset in Dei creatoris deuotione propensior, sciens ab ipso percepisse quod Aegyptum in tanta maiestate gubernaret, noluit ut sibi honor, sed debitus Creatori deferretur: et ideo errorem post mortem suam expetiit auferri, perpendens, ab Aegyptiis causa uanitatis illicitum honorem impendi sibi post mortem, certus uanitatem uulgi mortuos magis ut deos uenerari quam uiuos. Et ideo ut esset alienus a uana superstitione Aegyptio rum, ne aliquando ad Dei iniuriam ista fierent, precepit  ossa sua asportari ab Aegypto; quod quidem et apostolos inuenimus secutos, Paulum scilicet et Barnabam. Nam cum sacrificari sibi uidissent, scientes exosum esse Deo, sciderunt uestimenta sua dicentes: Quid facitis? Nam et nos homines sumus uobis similes . Et sic compescuerunt turbas. uerum si cui spiritaliter interpretari placuerit, uidelicet ut Ioseph significet Dominum ac Redemptorem nostrum. Aegyptus, qui interpretatur tenebre, Iudeam propter obscuritatem sue perfidie; ossa eius, uirtutes fidei, quam Iudea retinere indigna, suis exigentibus tenebris ignorantie, fuit; et fratres Ioseph, sanctos apostolos, quorum figuram multis in locis obtinent; terram ipsorum, Ecclesiam ex gentibus, ubi fidem Saluatoris predicarunt;  nos contradicere nolumus; sed suo iudicio sine contentione delinquere decreuimus.

 Liber enim iam finem exposcit; clausula terminum petit. Unde in calce lectorem humiliter precamur ut si hoc opusculum lectione dignum duxerit, et utile si quid inuenerit, auctorem quidem scriptionis Domino commendare non abnuerit, quia eius est donum quod aliquid utilitatis ediderim. Nam si aliqua digna reprehensione repererit, nostre stultitie ac infirmitati deputet, quoniam non grata nec presumptuosa, sed imperata potius describere conati sumus; et si de artificiosa compositione causatus fuerit, sciat quia prudentes uiri non compta sed utilia in Scripturis requirunt, et eis non uerba artificiosa, sed dicta proficua placent; quia sciunt quod non res pro uerbis, sed uerba pro rebus describendis sunt instituta.






ANGELOMI LUXOuIENSIS MONACHI ENARRATIONES IN LIBROS REGUM.



DE ANGELOMO PRAEFATIO APOLOGETICA

 Cum a quampluribus fratribus, et etiam nonnullis prudentibus et nobilibus uiris, rogarer ut secundum solertiam doctorum et traditionem magistri uiri disertissimi, aliquod opusculum in uolumina Regum digererem, ego quod a nullo doctorum per omnia expositum apud nos haberetur antiquorum, ob memoriam uidelicet frequentata lectione recreandam, et presertim propter illos qui aiunt, sicut in exordio huiusce uoluminis notando tetigi, non alia contineri nisi prelia regum actusque multorum: quod ego diu multumque delitescendo facere distuli, maxime cum parua forem scientia preditus, nec elucubratione artis secularis sapientia fretus, et, ut ita dicam, indoctus eloquio, paruus ingenio, nec dicere poteram illud Psalmiste: »A mandatis tuis intellexi.« Nec  dignus eram, inquam, ut angelus carbone torrente de altari spurca purgaret labella, ut ualerem Christi digne enucleare mysteria. Sed rursus his excusationibus reluctantem ceperunt me suasoris affaminibus, imo obiurationibus, compellere ut aliquid iuxta frugalitatem sensus, et ingenioli mei capacitatem, secundum quod a didascalo inculcata fuerant, describere nullatenus abnuerem. Sed cum negare non ualerem, tandem assensum prebere decreui, et ad aliqua, licet temere et formidolose, digerenda sum aggressus, eo uidelicet iure ut intra domesticos parietes secretius retinerent, nec alicui ad legendum traderent, et [ne] mea imperitia, uerum et temeritas,  legentibus detecta, manifesta foret, et oblocutionibus occasio panderetur reprehendentium. Nam stylum cum ad primum librum describendo appulissem, ut abdite abdita auctore Deo congererem, exemplo mea impudentia est detecta, et sacris auribus magnifici Drogonis, egregii scilicet pontificis, quo nichil nobilius nichilque prudentius, est reuelata nugacitas. Quo comperto, cepit ingenue libera auctoritate imperare ut darem operam, et ceptum opus non finirem, sed sagaciter ad calcem tenus perducerem. Cuius quoque preconiis nullatenus resistere ualui, uerum nec tante auctoritati renuere presumpsi, non solum quidem quia filius erat prestantissimi Caroli Cesaris, imo frater mitissimi Ludouici principis, uerum etiam quia erat preclarus pontifex et abbas meus egregius. His  enim necessitatibus adactus, preconiisque multimodis compulsus, sed potius, ut ita dicam, Christi auxiliis fretus, qui prestat infirmis confidentiam et mutis locutionem, tentatum opus enucleare presumpsi. Sed sciendum est quia quibusdam in locis totam sententiam, prout a doctoribus est exposita, digessi; quibusdam enim [uero] eorum sensum sequens, compendioso sermone multa inserui, et ex multis ad unum perduxi: quibusdam quoque quod in libris tractatorum non reperi, sicut a magistro aure accommodante didici, propriis intuli uerbis. Nonnulla quippe, licet pauca, que legenti patent, stipulata exemplis propria inserere presumpsi, et in libelli  modum Christo duce finire decreui. In quo non persona est attendenda scribentis, sed qualitas consideranda est dictionis. In quam multos strenuos etiam doctorum modernos, qui multa quoque posteris dereliquerunt, ex dictis colligendo monumenta sanctorum. Non ideo dico ut eorum gressibus me cequare ualeam, presertim cum illi rore celestis nectaris campos maduerunt diuinarum Scripturarum multimodos, et futuris seculis dimisere proficua legentibus: ego uix egreque saltem possum ex eorum dictis decerpere permodica et tandem intelligere uel minima: sed ne uideret ingratus largitori, licet compulsus, contuli mediocriter qui potui precipientibus. Simul etiam notandum est illis qui in hoc libro parum spiritale contineri contendant, quod hic Scriptura   non solum tribus modis dignoscitur, iuxta illud Salomonis: Ecce descripsi eam tripliciter: uerumetiam multipliciter contineri, secundum quod in libro beati Iob inscribitur. Atque utinam, inquit, Deus loqueretur tecum, et ostenderet tibi secreta sapientie, et quod multiplex eius esset lex. Quod doctorum solertia attestante septemforme dignoscuntur. Ipsi sunt enim septem sigilli, quibus iste liber, secundum Apocalypsim Ioannis, signatus esse proclamatur, quem nemo potuit soluere, et aperire signacula eius, nisi leo de tribu Iuda, qui habet clauem Dauid, qui hunc et signacula eius aperuit. Sunt enim primus historialis, secundus allegorialis, tertius utriusque rei modus; quartus, de incommutabili diuine Trinitatis  essentia: quando uidelicet proprie, quando tropice sacris insinuetur oraculis. Quintus parabolaris, uidelicet quando aliud dicitur, et aliud inuenitur scriptum. Sextus de gemino Saluatoris aduentu, ne aut primus pro secundo, aut secundus pro primo intelligatur. Septimus quo sic diuinis preceptis instruimur, ut certa uite agende forma, alius uero uite significande figura regulariter innotescat. Sed iam exemplis ex hoc uolumine conuenit edocere, ut his primum edocti sciant multa mysteria in eo contegi. Primus historicus ille est, ubi nichil spiritale continetur, sicut ait Samuel: »Melior est obedientia quam uictime,« et mille talia. Secundus allegorialis, ubi ait quod in omnibus finibus Isrel puella speciosa regi Dauid requiritur, in cuius sinu dormiat et calefiat:  tam casta, ut calefactum ad libidinem non prouocet; que sapientiam figurat, que etiam in senibus non senescit, sed frigescentibus membris dilectores suos igne ampliore succendit. Tertius, uterque modus sicut in Dauid ostenditur, ubi Betsabee uxorem Urie incaute respexisse dicitur, et peccasse: ut demonstretur quod nullus debeat iuxta historiam mulierem  incaute respicere. In quo facto allegorica etiam significatio continetur, sicut in suo loco abunde descripsimus. Quartus modus, ubi nobis aliquando proprie, aliquando tropice Diuinitas sacris eloquiis intimatur: Proprie, sicut Elias ait: »uiuit Dominus in cuius conspectu sto.« Et illud: »Tu es enim Deus in celo sursum, et in terra deorsum.« Et: »Ego sum Deus Abraham, et Deus Isaac, et Deus Iacob.« Tropice, iuxta quod Micheas: »uidi Dominum sedentem, et omnem militiam celi assistentem ei,« et cetera talia, que de Deo translate non proprie accipi solent. Quintus parabolaris, quo cum aliud dicitur, aliud in sacris paginis inuenitur. Hoc est quod in titulo psalmi XXXIu dicitur: »Psalmus ipsi Dauid, quando commutauit uultum suum coram  Abimelech et dimisit eum«, cum in hoc libro coram Achis rege hoc fecisse narratur. Cum ergo pro Achis Abimelech posuit, legentem monuit, ex ipsius inter pretatione nominis, latens altius penetrare mysterium, de quo inferius suo in loco digessimus. Cui etiam conuenit illud: »Carduus qui est in Libano misit ad cedrum, que est in Libano, ut daret ei filiam suam,« et reliqua. De sexto uero, ubi geminus aduentus Christi continetur, cunctis patet qui sit primus, quis erit futurus, qui uterque hic prefiguratur. Septimus proinde modus, qui geminam preceptorum retinet qualitatem, ille est uite agende, ut exempli gratia: »Diliges proximum tuum tanquam teipsum: Qui enim diligit proximum, legem adimpleuit:« Quod Dauid non solum in Ionatha impleuit, uerum et  in Saul, quem inimicum dilexit: de quo Scriptura ait: »Planxit autem Dauid super Saul et filium eius,« et reliqua. Ipse est et figurande uite, carnalium uidelicet uictimarum et uasorum compositione. uictime enim hoc prefigurabant quod hortatur Apostolus, ut »exhibeatis corpora uestra hostiam uiuam, sanctam, Deo placentem.« uasa uero similiter electos designabant, diuinis officiis occupatos. Qui modus cum secundo similis uideatur, illa tamen ratione discernitur quod hic ad mores tantum, ille etiam redigendus est ad fidem. uerum licet isti modi multi pliciter istic inueniantur, tamen iuxta iugitatem triplicis diuisionis, studuimus primum historicam, que gesta depromit, tangere: deinde allegoricam significationem, que fidem edificat pandere, ad extremum  quoque moralitatem, que uitam honestam componit subnectere, ne pondere solius et unius intelligentie pressus, aut historie et allegorie mole grauatus desidiosus lector occasionem possit inuenire excusationis, sed potius cum hac paupertate discurrere ualeat prouocatus per campos ouans latissimos doctorum.



PROLOGUS.


 Si mauis, lector, typicos dignoscere sensus,
   Que tenet, ingredere, floridus iste liber.
 Bis retinet bina en sacrata uolumina Regum,
   Que patuere prius ore tonante sopho.
 Hunc studuit calamus noster coniungere fretus,
   Et uoluit tandem texere nostra manus.
Scilicet ingrediens campos et prata piorum,
   Carperet ut flores Celsitonantis ope.
Ex quibus accipias diuine stirpis odores.
   Et ualeas fructus tollere rite bonos.
Fercula fert animis nimium pulcherrima claris,
   Unde fames anime pellitur acta procul.
Lilia cum uiolis redolent percandida rubris,
   Et pariter fragrant cinnama, rosa, ruta.
Continet hic Christi nimium carismata sacra,
   Que latuere prius cortice tecta diu.
Hicque prophetarum pangit sanctissima gesta,
   Plurima multorum mystica uerba canit.
Que Dauid gessit, cecinit quoque et inclyta proles,
    Hoc typice, lector, iste libellus habet.
 Hic euangelicam quadriga concrepat aulam,
   Sic et apostolicum lumen habere probat.
Istic inuenies thesaura recondita Patrum,
   Horum et multiplices hic retinentur opes.
Abdita nam reserat, et tandem mystica pandit,
   In medium profert intima quidquid habent.
Grandia celestis promittit premia uite,
   uiuere cum Domino regna tenendo poli.
Istius ergo celer calles discurre libenter,
   Discute paginulas, mel tibi portat apis.
Has cape diuitias, mundi contemne caducas,
   Quod canit iste liber semper in ore tene,
Lurida linque libens spurce contagia carnis,
   In mentem ueniat quod moriturus eris,
Sis memor auctoris uersus cum legeris istos,
    ANGE, Deus, LOMI dic miserere tui.



IN LIBRUM PRIMUM.



PRAEFATIO.

uiginti et duas esse litteras apud Hebreos in auctoribus diuinarum Scripturarum reperimus, quod nullus qui eos legerit, ignorat. Secundum quarum numerum apud eos uiginti et duo uolumina supputantur: inter que etiam hic liber Regum, de quo tractaturi sumus, comprehenditur. Qui in supputationibus eorum post Iudicum in ordine tertius habetur.  In quo quidem uolumine , multa tamen sacramenta Christi et Ecclesie uariis scilicet modis continere uidentur. Nam ab ipso exordio Regum, commutatum sacerdotium in Samuelem, reprobato Heli; et commutatum regnum in Dauid, reprobato Saule: exclamauit prenuntiare nouum sacerdotium nouumque regnum, reprobato ueteri, quod umbra erat futuri, in Domino Iesu Christo uenturum. Nonne ipse Dauid cum panes propositionis manducauit, quos non licebat manducare nisi solis sacerdotibus, in una persona utrumque futurum, idem in uno Iesu Christo regnum et  sacerdotium figurauit? Ipsa itaque Samuelis sacerdotis successio, nouum, ut predictum est, et sempiternum sacerdotium prefigurabat, qui est iehsu Christus, Heli sacerdote reprobato, id est Iudaico sacerdotio abiecto, mater quoque ipsa Samuelis, que prius fuit sterilis et posteriori fecunditate letata, cuius etiam nomen, id est Anna, quod gratia eius interpretatur, ipsam religionem Christianam, ipsam postremo Dei gratiam significat, quia nobis Christus oritur: ipsam quoque Ecclesiam, que olim sterilis, nunc fecunda, in Dei laudibus letatur. Sunt enim huiusmodi innumerabilia, quibus comprobatur quod liber iste spiritalibus floribus redolet et allegoricis significationibus pollet. De quibus  describemus suis in locis per singula que congruere  rationi uidebimus in posterum. Hec scientibus pauca prelibata sufficiant: tandem, Domino fauente, ad historie seriem uenire decreuimus. In qua quidem prius fundamenta ipsius historie, ubi libuerit, imo ubi congruerit, et postmodum culmen spiritalis intelligentie, uerum etiam quibusdam in locis, moralis suauitatis harmoniam inserere nitimur, ut lector non solum contentus sit dictis historie,  uerum allegoriarum ac moralium melos decerpere possit salubriter. Sed prius notandum est quod bene post Iudicum, ut diximus, ponitur Regum, uidelicet quoniam nunc sunt presules Ecclesie, sed postmodum regnum: seu quia prius erit iudicium, deinde sequetur sempiternum imperium. Ait enim sacra descriptio.



CAPUT PRIMUM.

»Fuit uir unus de Ramathaim Sophim, de monte Ephraim, et nomen eius Elcana, filius Ieroham, filii Eliu, filii Thau, filii Suph, Ephrateus.« Quia enim in prolegomena, imo in isagoge polliciti sumus prius fundamenta historie ponere, et postmodum culmen allegorie, atque ubi gratum fuerit, moralitatis harmoniam inserere, ideoque primum dignum  fore arbitramur de generatione sancti Samuelis prophete historiam predicere, ut postmodum continuatim allegoriam eius ualeamus, Domino fauente, dirigere. Elcana namque pater ipsius de stirpe Leui fuit, sed non de generatione Aaron sacerdotis: quod enim pater eius de tribu Leui fuerit, uerba dierum manifestissime comprobant, ubi series generationis usque ad Leui perducitur. Dicitur enim filius fuisse »Ieroham, filii Eliu, filii Thau, filii Sophonie, filii Elcana, filii Maath, filii Amasai, filii Elcane, filii Iel, filii Azarie, filii Sophonie, filii Thaath, filii Asir, filii Abiasaph, filii Core, filii Isaar, filii Leui« , et reliqui. Cuius generatio hic concordare comprobatur. Quam generationem in sequentibus spiritali intellectui concinnere conabimur.  Matrem quoque eius de tribu Iuda fuisse monstratur, in eo quod Ephrateus uocatur. Ephrateus ab Ephrata uxore Chaleb, quam constat fuisse de tribu Iuda, dictus est. Ephrateus ab Ephrata ciuitate, id est Bethlehem, quia Bethlehem prius Ephrata uocata est. Et si quem mouet quod ab Ephraim, non ab Ephrata, Ephrateus uocatur, unde in subsequentibus legitur  quod Dauid filius Ephratei uocetur, cum liquido pateat eumdem Isai patrem Dauid, non de Ephraim, sed de tribu Iuda exstitisse: et probet eumdem Elcanam Ephrateum ab Ephrata, non ab Ephraim dici. Hic inter medios ciues Ephrem sortis exsistens, Ramathaim Sophim ciuitatem inhabitabat, unde Scriptura de monte fuisse Ephraim commemorat. Intra cunctas namque  tribus habitationem Leuitarum fuisse non dubium est Ramathaim, ipsa est que in Euangeliis Arimathia legitur, de qua fuisse Ioseph eadem Euangelia comprobant . Est enim ciuitas in regione Tamnitica, iuxta Diospolim. De qua notandum est, quod iuxta Hebraicam ueritatem non Ramathaim, sed Armatha siue Aramathaim  habetur. Similiter etiam interpretationibus Hebraicorum nominum Aramathaim reperitur, quod nos ita legendum non dubitamus, unde et Armathia nuncupatur, et interpretatur excelsa duo uel eorum. Bene excelsa duo. Iuxta historiam, ut que intelligantur tribus, regalis, uidelicet et sacerdotalis, id est Iuda et Leui, ex quibus exstitit pater eius et  mater. Sophim, Speculator dicitur: speculatores hic fortassis prophete intelliguntur, quorum filius Elcana fuerit.

»Et habuit duas uxores: nomen uni Anna, et nomen secunde Phenenna. Fueruntque Phenenne filii, Anne autem non erant liberi.« Conuenienter igitur Anne sterilitas commemoratur, cuius partus celebrior futurus erat instar priorum patrum, ut maius gaudium post longum merorem de percepta fecunditate parentum insinuetur. Sicut enim Abraham patriarche legitima uxor, quam primitus duxit, Sara uidelicet, primum sterilis fuit, Agar Aegyptia generante filium: et sicut Iacob seruiente socero suo pro Rachel uxore, ipsa Rachel sterilis fuit, sorore eius Lia liberos gignente : ita et Elcane melior uxor que prophetam genuit, sterilis primum fuit, postea autem per Domini gratiam fecunda, ut tali ortu magnus futurus propheta etiam monstraretur.

»Et ascendebat uir ille de ciuitate sua statutis diebus, ut adoraret et sacrificaret Domino exercituum in Silo,« etc. Silo ciuitas est in tribu Ephraim, in quo loco arca testamenti mansit et tabernaculum Domini, a temporibus Iosue filii Nun . Postquam uicerat gentes que terram repromissionis possederant, usque ad tempora Samuelis. Narratur enim in libro Iesu Naue, quod predictus dux sorte ibi missa coram Domino, terram repromissionis singulis tribubus distribuerit.  Est autem Silo in nonagesimo milliario, Neapoleos in regione Arabithena. Sed et Iude patriarche filium Sela appellatum legimus . Ad hanc ergo ascendit Elcana cum domo sua, statutis diebus secundum legem, ut adoraret, et sacrificaret Domino exercituum. Quod autem dicit statutis diebus, hoc est tribus festiuitatibus, Pascha uidelicet et Pentecoste, et solemnitate tabernaculorum, unde Dominus in Exodo precepit, dicens: »Tribus uicibus per singulos annos mihi festa celebrabitis .« Et item: »Ter, inquit, in animo apparebit omne masculinum tuum coram Domino Deo tuo, in loco quem elegerit Dominus Deus tuus .« Ergo in Silo cum esset eo tempore arca Domini, ibi hic Elcana cum esset ipse Leuita,  post oblatas uictimas, cum uxoribus et filiis atque filiabus pariter uescebatur.

»Deditque Phenenne uxori sue et cunctis filiis eius et filiabus partes. Anne autem dedit partem unam tristis, quia Annam diligebat. Dominus autem concluserat uuluam eius. Affligebat quoque eam emula eius, et uehementer angebat, in tantum, ut exprobraret quod conclusisset Dominus uuluam eius,« et reliqua. Nam quod ait, »deditque Phenenne uxori sue, et cunctis filiis et filiabus, partes:« he partes, partes sacrificiorum, quas de immolatis dedit, intelliguntur secundum consuetudinem legis. Quanquam opinio Iudeorum, uestes intelligi uelit, »Anne autem dedit partem unam,«  inquit, »tristis.« Tristis uidelicet erat, quia Dominus concluserat uuluam eius. In hoc uero quod subiunxit: »Affligebat quoque eam emula eius,« etc., demonstratur quod sicut Saram sterilem Agar concipiens despexit: ita et Annam sterilem Phenenna prole fecunda emulabatur. Malorum enim est solatium, uitam bonorum carpere. Porro illa flebat, et non capiebat cibum leta corporeum, sed secundum prophetam, »Fuerunt illi lacryme panes die ac nocte, et potum suum cum fletu temperabat .«

»Surrexit autem Anna postquam comederat in Silo et biberat, et Heli sacerdote sedente super sellam ante postes templi Domini.« Heli iste summus sacerdos erat, et post Samson populum  Isrel regebat  annis quadraginta: secundum Septuaginta autem interpretes annis uiginti.

»Cum esset amaro animo, orauit Dominum flens largiter, et uotum uouit, dicens: Domine exercituum, si respiciens uideris afflictionem famule tue, et recordatus mei fueris, nec oblitus ancille tue, dederisque serue tue sexum uirilem, dabo eum Domino omnibus diebus uite eius,« et reliqua Recordabatur forsan uerborum beati Iob, quibus dixit: »Qui deridetur ab amico suo sicut ego, inuocabit Dominum et exaudiet eum, quia ipse laborem et dolorem suorum considerat .« De quo scriptum est: »Tibi, Domine, derelictus est pauper  pupillo tu eris adiutor .« Cui uota iustorum sunt placabilia et oculi eius ad preces eorum.

»Factum est ergo cum illa multiplicaret preces coram Domino, ut Heli obseruaret os eius. Porro Anna loquebatur in corde suo, tantumque labia illius mouebantur, et uox penitus non audiebatur. Aestimauit igitur eam Heli temulentam, dixitque ei: Usquequo ebria eris? Digere paulisper uinum quo mades. Respondens Anna, Nequaquam , domine mi. Nam mulier infelix nimis ego sum, uinumque et omne quod inebriare potest non bibi, sed effudi animam meam in conspectu Domini. Ne reputes ancillam tuam quasi unam de filiabus Belial, quia ex multitudine doloris et meroris mei  locuta sum usque in presens.« Belial interpretatur absque iugo. Nota quod hi qui ebrietatem sectantur, filii Belial uocitentur: hoc loco impletur illud quod scriptum est, »Homo uidet in facie, Deus autem intuetur cor ,« quia Heli tantum os deprecantis Anne intuebatur, et uocem eius penitus non audiebat, sed motum labiorum cernebat, estimabat ebriam esse. Illa autem, quia sursum eleuabat cor et confitebatur Domino in toto corde suo, respexit Dominus ad orationem eius, et non spreuit preces illius. Nobisque optimus modus orandi ad exemplum datus est , ut non in multiloquio formemus preces nostras ad Dominum, sed in compunctione cordis et effusione lacrymarum, nos exaudiri ab eo  credimus: quia »sacrificium Deo est, spiritus contribulatus, cor contritum et humiliatum Deus non spernit .« Quod tunc digne fit, si, oratione completa, nos in eodem tenore iustitie permanebimus. Unde et sequitur.

»Et abiit mulier in uiam suam et comedit, uultusque illius non sunt amplius in diuersa mutati. Et factum est post circulum dierum, concepit Anna et peperit filium, uocauitque nomen eius Samuel, eo quod a Domino postulasset eum.« Post circulum ergo dierum, id est post anni reditum, peperit Anna puerum, uocauitque nomen eius Samuel. Samuel qui interpretatur postulatio Dei, siue nomen eius Deus, quia auctor natiuitatis eius Deus erat, qui ab sterili exoratus concessit habere filium, qui  dignus haberetur in templo Dei cunctis diebus assistere ad seruitium eius. Qui superius non solum uir, sed uir unus appellatur, quia uidelicet non in diuersa uagabundus, uel mobilis atque instabilis, sed firmus atque inconcussus persistens uir unus erat. Et non solum uir unus dicitur ille, qui firmus perseuerat, sed omnes competentes unus dicuntur, unam sapientiam omnes habentes, qui unum Christum Iesum confitentur, in uno Spiritu Dei replentur. Unusquisque insipientium non est unus, sed multi. Unde Scriptura: »Stultus ut luna mutatur .« Luna cum uidetur una esse per substantiam, per mutationem dierum semper ipsa alia est et diuersa. Sic et peccatores, qui mutantur a  sapientia et scientia, et diuersa concupiscunt, instabiles efficiuntur in omnibus uiis suis. Ecce historiam prelibauimus, sed spiritualem intellectum necesse est ut breuiter tandem tangamus: uir enim iste Elcana, qui interpretatur Dei possessio, figuram gestauit unici Filii Dei, qui uera et specialis est Dei Patris possessio. De ipso namque per Salomonem dicitur: »Dominus possedit me initio uiarum suarum .« Et Pater de ipso: »Hic est Filius meus dilectus, in quo mihi bene complacui .« Et idem Filius in Euangelio: »Pater in me manens, ipse facit opera: qui bene uir unus dicitur .« Unus autem appellatur Deus, non de numero, sed quia nunquam a semetipso alter efficitur, ideo nunquam mutatur. Unde  Psalmista: »Tu autem idem ipse es et anni tui non deficient .« Armathaim Sophim, que interpretatur excelsa uel specula, celestem significat Ierusalem. De qua ad nos ueniens, eamdem speculationem et docuit, imo et ad eamdem possidendam sua morte reparauit. In qua ipse sedens ad dexteram Patris, interpellat pro nobis secundum quod Apostolus ait: »Aduocatum habemus apud Patrem, Iesum Christum iustum ,« etc. Qui bene filius dicitur, filii Ieroham, filii Eliu, filii Suph Ephrateus. Ieroham quippe misericors interpretatur: Eliu uero, Deus meus: Suph, effundens: que nomina, sicut nobis uidetur, iure ad Deum Patrem referuntur. Ipse est misericordia nostra, quia sua miseratione actum est, ut unigenitus Filius ad nos ueniens, suo  cruore nos redimeret, iuxta quod Apostolus ait: »Sic enim dilexit Deus mundum, ut Unigenitum suum daret pro nobis .« Qui in passione, pro nobis laborans, aiebat: »Deus meus, Deus meus, ut quid me dereliquisti? .« Unde Suph effundens dicitur, quia ad nos sinus sue pietatis eum de celestibus effudit, ut semetipsum exinaniret, atque quodammodo effunderet, et genus humanum liberaret. Unde per Salomonem in Canticis canticorum dicitur: »Unguentum effusum est nomen tuum .« Nomen ergo Dei unguentum effusum est, quando ab immensitate diuinitatis sue, ad naturam nostram se exterius effudit, et ab eo quod erat inuisibilis, uisibilem se reddidit. Si enim se non effunderet, nequaquam nobis se innotesceret. De qua  effusione Paulus ait: »Qui cum in forma Dei esset, non rapinam arbitratus est esse se equalem Deo, sed semetipsum exinaniuit ,« et reliqua. Quod Paulus ait exinaniuit, hoc Salomon dixit, effudit. Qui iure Ephrateus dicitur, Ephrateus frugifer interpretatur. Quod bene eidem unigenito Dei Filio conuenit: ipse enim omnibus donis Spiritus sancti et uirtutibus abundans habetur. Hinc Isaias ait: »Requieuit super eum spiritus Domini, spiritus sapientie et intellectus, spiritus consilii et fortitudinis ,« et reliqua. Sequitur: »Habuitque uxores duas, nomen uni Phenenna, et nomen secunde Anna. Fueruntque Phenenne filii. Anne autem non erant liberi,« et reliqua. Iste due uxores,  Anna uidelicet, que interpretatur gratia, et Phenenna, que dicitur conuersio, gemine plebis, hoc est Ecclesie gentium et Synagoge, pretenderunt imaginem. Phenenna namque Synagoge typum prelibabat que fecunda primum in filiis exstitit, quos Deo per predicationem legis generare uidebatur. Sed quia conuersa est a fide patriarcharum et prophetarum ad infidelitatem, infecunda permanet. Anna uero sterilis, que interpretatur gratia, Ecclesiam significabat gentium, que gratia sancti Saluatoris cognoscitur esse redempta. Iuxta quod Apostolus ait: »Gratia enim Dei salui facti estis per fidem, et non ex uobis, donum Dei est .« Et iterum: »uocabo non plebem meam, plebem meam, et non misericordiam consecutam misericordiam  consecutam ,« etc. Que sterilis dicitur, iuxta quod scriptum est: »Letare, sterilis, que non paris; erumpe et clama, que non parturis, quia multi filii deserte, magis quam eius que habet uirum .« De qua etiam Psalmista ait: »Qui habitare facit sterilem in domo, matrem filiorum letantem .« Que olim sterilis a fecunditate prolis spiritualis, nunc Deo spirituales filios per fontem baptismatis, et gratiam Spiritus sancti gignere non desistit. De qua in Canticis canticorum Apostoli dicunt: »Soror nostra paruula est, et ubera non habet .« Quid faciemus sorori nostre, in die quando alloquenda est: Paruula, inquiunt, est quia mysterium predicationis nondum sufficit subire, ut filios generans ab intimis mysteriis,  uel ut ex uberibus nutrire possit. Quid ergo tibi uidetur, o Synagoga, de sorore nostra faciendum, quando alloquenda est, id est per uerbi mysterium ducenda ad fidem, ut que modo sterilis uidetur possit fecunda spiritualiter filios generare? Synagoga tacente, ipse sponsus siue Apostoli quid fieri debeat, respondent: Si murus est, edificemus super eum propugnacula argentea, id est scientiam diuinarum Scripturarum, ut possit non solum protegere infirmos, sed etiam docere indoctos, ne semper sterilis permaneat. Ista enim quanquam tunc uxor esset in predestinatione diuine gratie, iuxta quod sponsus loquitur de ea: »Equitatui meo in curribus Pharaonis assimilaui te, amica mea ,« id est, tu adhuc in curribus Pharaonis subintus seruiebas,  subintus currebas in gentilitate, sed ego attendi quid de te per predestinationem fecit: »Equitatui meo te assimilaui,« id est electis meis te similem attendi. Tamen quia nondum sponsus eam proprio sanguine redemerat, nec desponsauerat, sterilis habebatur, quia ei per fidem coniuncta non erat, sed Synagoga ei quodammodo filios per legem, ut diximus, parere uidebatur. Hec enim breuiter tangendo, ut diximus, sed in consequentibus post aliqua que interpolata uidentur, in historia prolata plenius describere conabimur. Erant alibi duo filii Heli, Hophni et Phinees, sacerdotes Domini. Quia historia luce clarius patet, ad spiritalem intellectum transducimur. Hophni namque, qui interpretatur  discalceatus sine insania conuersionis: et Phinees quoque, qui dicitur os mutum, scribas et Phariseos significant Iudeorum. Qui bene filii Heli dicuntur, qui typum tenebat sacerdotii Iudeorum propter sacrificia carnalia legis et sacerdotii ipsorum. Ipsi enim scribe et Pharisei dum suam, iuxta Apostolum , uoluerunt statuere iustitiam, et iustitie Dei contemnentes, noluerunt esse subiecti, nec ipsum recipere quem lex et prophete predixerunt esse uenturum, degenerantes a fide patriarcharum et prophetarum, ad insaniam infidelitatis conuersi, os mutum meruerunt habere, a uero sacerdotio Christi et confessione ueri sacerdotis, de quo scriptum est: »Iurauit Dominus et non penitebit eum, tu es sacerdos in eternum secundum  ordinem Melchisedeh .« Et quia Ecclesiam sibi, proprie que Christo debebatur, qui erat uerus sponsus, tanquam propriam uindicare uoluerunt, et noluerunt suscitare semen fidei in nomine defuncti fratris, id est Christi, iuxta quod in lege scriptum erat, non meruerunt esse in sorte eorum. De quibus ait Apostolus: »Et calceati pedes in preparatione Euangelii pacis .« Et de quibus per prophetam dicitur: »Quam speciosi pedes eorum qui annuntiant bona .« Et ideo nudi et discalceati a uera fide et dignitate sacerdotii remanserunt. Quod pertimescebat agere Ioannes quando dicebat eis, »Non sum ego Christus: uenit enim fortior me post me, cuius non sum dignus ut soluam corrigiam calceamenti eius .« Ac si diceret: Ego redemptoris  uestigia denudare non ualeo, quia nomen sponsi mihi immeritus non usurpo. Quod quia scribe et Pharisei indebite usurpare conati sunt uidelicet nomen sponsi sibi et non Christo tribuere, et insuper e contrario contempserunt, imo in faciem conspuere non dubitauerunt: iure nomen illorum dicitur domus discalceati, sicut in lege scriptum est . Ac per hoc nudi remanserunt ab omni dignitate, et discalceati ab exemplis patriarcharum et prophetarum. Unde Silo quidem eis congruit, ubi sacerdotes fuisse leguntur. Silo namque dimissio eius, uel petitio interpretatur: quia enim ipsi expetierunt Pilatum, ut dimitteret Barabbam, et Iesum traderet eis . Unde ad insaniam crudelitatis conuersi, clamabant dicentes: »Si dimittis eum, non es  amicus Cesaris .« Et item: »Crucifige, crucifige eum .« Merito dimissi fuerunt, et derelicti a Deo, exuti ab omni bonitate, traditi sunt gentibus, et amiserunt sacerdotium et regnum, et torpore infidelitatis nudi, frigescunt inter gentes. Sequitur: »Dedit ergo Elcana Phenenne et filiis eius et filiabus partes. Anne autem dedit partem unam tristis, quia Annam diligebat.« Iam enim superius inculcauimus quod Phenenna typum tenuit Synagoge, que a Deo quidem partes cum filiis et filiabus  percepit, uidelicet temporalia bona terre promissionis. Iuxta quod per Psalmistam dicitur: »Dedit eis regiones gentium et labores populorum possederunt, ut custodiant  iustificationes eius, et legem eius requirant :« et quia primum credita sunt illis eloquia Dei, et legislatio, et testamentum, et repromissio, et reliqua. Quanquam ingrata fuisset, Anne autem dedit partem unam tristis. Pars enim ista quam conditor rerum Anne, hoc est Ecclesie gentium contulit, naturale ingenium possumus accipere, per quod Deum agnoscere poterat. De quo predicator egregius ad Romanos describens ait: »Inuisibilia enim ipsius a creatura mundi, per ea que facta sunt intellecta conspiciuntur .« Sempiterna quoque eius uirtus ac diuinitas: unde de sapientibus huius mundi premisit, dicens: »Quia quod notum est Dei, manifestum est illis .« Deus enim illis manifestauit, sed bene ait, tristis, quia Dominus  concluserat uuluam eius. Denique quia spiritualiter Deo generare filios non poterat anxie ferebat, scilicet quia nondum aduenerat tempus miserendi eius, ut a sua sterilitate aperiretur, et spirituali gratia fecundaretur. Cuius fecunditatem longe considerans Isaias, clamabat: »Letare, sterilis, que non paris ,« et reliqua. Post hanc sterilitatem, tristis erat Ecclesia, quia non solum non pariebat filios, uerum etiam a gratia Dominice incarnationis, et ab amissione legis sterilem se uidebat. Sed ut hoc perpendere potuisset, per naturale ingenium intellexit. Quia ipsam Dominus diligebat, scilicet non qualis tunc erat, sed qualis in predestinatione futura erat. Sed quia hanc predestinationem et futuram gratiam Synagoga ignorabat, gentilitatem despiciebat,  et insuper etiam odio insequebatur. Nam sequitur: »Affligebat quoque eam emula eius, et uehementer angebat, intantum, ut exprobraret quod conclusisset Dominus uuluam eius.« Nulli igitur legenti dubium est, quod Synagoga Iudeorum Ecclesiam gentium persecuta est, et propter idololatrie cultum contemnebat et exprobrabat. Denique etiam ipsa primitiua Ecclesia ignorans mysterium saluationis ipsius, Petrum redarguere uolebat, quare ingressus esset ad Cornelium et manducaret cum gentilibus. Sed Petrus cum diuinam gratiam eis retulisset, glorificauerunt Deum . De qua etiam despectione idololatrie, Ecclesia ex gentibus Synagoge respondit, dicens: »Noli me considerare quod fusca sim, quia decolorauit me sol .« Ac si aperte  dixisset: Inde fusca sum, unde peccatrix, quia me sol decolorauit, id est creator meus in errore positam me deseruit, et radios sue districtionis subtraxit. Ego in errorem lapsa sum, unde et subiungit: »Filii matris mee pugnauerunt contra me .« Filii matris, immundi intelliguntur spiritus, quia ab una gratia benignitatis et potentie Dei, nos et angeli conditi sumus. Et ex eo quod rationales sumus, quasi quamdam societatem fraternitatis habemus: quia tamen cadentes angeli, et ante aduentum Saluatoris, et quotidie contra Ecclesiam gentium bellum gerunt, dicat: »Filii matris mee pugnauerunt contra me.« Ac si dicat, quia creator meus in gentilitate me deseruit, »filii matris mee pugnauerunt contra me.«  Noli me despicere, o Synagoga, quia si nigra sum per meritum, formosa sum per diuine predestinationis gratiam. Sed ideo Synagoga contemnit Ecclesiam, quia attendebat qualis erat, sed ignorabat, ut diximus, qualis futura erat. uerum postea considerans Ecclesiam per naturale ingenium ornatam, diuina scilicet illustratam gratia uenire ad Christum, ait: »Que est ista, que ascendit per desertum sicut uirgula fumi, ex aromatibus myrrhe et thuris, et uniuersi pulueris pigmentarii?«  Nam admiratur quomodo gentium populus, nullo circumcisionis mysterio emundatus, nullis prophetarum admonitionibus instructus, subito ab infimis uoluptatibus per desertum gentilitatis et idololatrie, ad alta uirtutum culmina, et ad amplexus sponsi ascendisset.  Et bene ait: »Sicut uirgula fumi ex aromatibus myrrhe et thuris, et uniuersi pulueris pigmentarii,« id est igne amoris accensa, uel omni nisu uirtutum ad celestia tendit. Per myrrham, mortificatio carnalium uoluptatum. Per thus, puritas orationum: et in diuersis pulueribus pigmentarii omnium uirtutum odor accipitur. Unde alibi stupens Synagoga dicit, »Nesciui, anima mea conturbauit me, propter quadrigas Aminadab .« Ac si dixisset, Nesciui, o Ecclesia gentium, dona gratie spiritualis in te esse, sed anima mea conturbauit me propter inductionem Noui Testamenti, et euangelice quadrige. Aminadab quippe interpretatur populus meus spontaneus, id est Christus qui sponte gratiam suam contulit Ecclesie, qui per totum iam uehitur orbem.  Sed quia eamdem gratiam nondum adhuc perceperat Ecclesia, sed sterilis permanebat et tristabatur, recte subinfertur: »Porro illa flebat, et non capiebat cibum. Dixit ergo ei Elcana uir suus: Anna, cur fles? et quare non comedis? et quamobrem affligitur cor tuum: Nunquid non ego melior sum tibi quam decem filii?« Ait enim: »Porro illa flebat et non capiebat cibum.« Hoc est quod beatus Iob ex eadem Ecclesia gentium, que aduentum sui Redemptoris desiderabat loquitur, dicens: »Nunquid rugiet onager cum habuerit herbam?«  Quid per onagrum, id est agrestem asinum, nisi gentilis populus designatur? quem sicut natura extra stabula discipline edidit, ita uagus in uoluptatum suarum campo permansit. uita namque beati Iob attestante, cognoscimus  exspectasse Redemptoris aduentum multos etiam ex gentilibus. Herba ergo onagri est hec ipsa mediatoris incarnatio, per quam ipsa gentilitas iam satiatur. Quia enim per prophetam dicitur: »Omnis caro fenum, uniuersitatis conditor ex nostra substantia carnem sumens fenum fieri uoluit, ne nostra in perpetuum fenum caro remaneret .« Tunc ergo herbam onage. inuenit, cum gentilis populus gratiam diuine incarnationis accepit. Sed quia diu uota electorum gentilium dilata sunt, longo tempore redemptionem suam exspectando gemuerunt, et non meruerunt eamdem gratiam percipere, qua fecundarentur et saturarentur illo cibo de quo Dominus ait: »Qui manducat carnem meam, et bibit sanguinem  meum, in me manet, et ego in eo .« Bene dictum est: »Porro Anna flebat, et non capiebat cibum.« Et quia Ecclesia perseuerauit in prece pro eadem Redemptoris gratia, tandem ipse per mysterium sue incarnationis consolationem adhibuit. Unde et dicitur: »Anna, cur fles? nunquid non ego melior tibi quam decem filii?« uerum est, inquam, uerum quod loquitur sermo diuine consolationis: melior est Ecclesie uir suus, Dominus scilicet Christus, quam decem filii. Decem namque filii illi significantur, quos per legem Synagoga Deo edere uidebatur, sed multoties plus eum diligit, imo gratiam Euangelice predicationis, que per ipsum data est, quam illos quos carnaliter pariebat. Diligit ipse Ecclesiam, et diligitur. Scriptum namque est: »Dilectus meus  mihi, et ego illi .« Adeo diligit Ecclesia Christum, ut non solum omnia contemnat pro ipso, aduersa scilicet et prospera mundi, uerumetiam mori non formidet pro dilectione eius. De cuius dilectione  in Canticis canticorum dicitur, »Fortis est ut mors dilectio ,« sed quia Ecclesia in eadem gratia atque dilectione quam percepit, perseuerauit, recte quibusdam interpositis de ipsa dicitur, uultusque eius non sunt amplius in diuersa mutati. Nequaquam enim Ecclesia a cognitione fidei, et dilectione sui Redemptoris immutata est, neque euelli in diuersa declinando potuit, ab ipsa deuotionis gratia quam percepit. Ceterum quantum ad historie fidem pertinet, bene ait: »uultusque eius non sunt amplius  in diuersa mutati.« uidelicet quia quod ad Deum postulauit, ex fide credens, adipisci se non dubitauit: siue quia in uero affectu compunctionis permansit, usque dum adepta esset quod postulauit. Hic enim datur exemplum orandi, quia uidelicet quisquis exaudiri desiderat, talis debet perseuerare, qualis in oratione inueniri se exoptat. Et si semel compunctionis gratiam percipit per puritatem mentis, debet in eadem munditia mentis persistere, et a nullo deuiare per lasciuiam, donec ad affectum uoluntatis, quod petit, perueniat. Imo donec prolem diuine contemplationis consequatur. Et si hoc uoluerit non sufficit semel compungi, sed sedulo per compunctionis gratiam emundari, iuxta quod per Psalmistam dicitur: »Constituite diem solemnem in confrequentatione,  usque ad cornu altaris .« Dies solemnis est Domino, compunctio cordis nostri. Sed tunc in confrequentatione dies constituitur, cum ad lacrymas pro amore Domini assidue mens mouetur. Cui uelut si diceremus, quandiu? subiungit, dicens »usque ad cornu altaris.« Cornu altaris est exaltatio sacrificii interioris, hoc est contemplatio diuine uisionis. Inde est quod anima que iam per amorem compungi desiderat, in Canticis canticorum, ait: »Osculetur me osculo oris sui .« Toties enim anima osculatur Deum, quoties in eius amore compungitur. Ait enim, »Osculetur me osculo oris sui.« Ac si aperte dicat: »Tangat me gratia compunctionis sue,« uel certe, »osculum oris eius  est« perfectio pacis intime, ad quam cum peruenerimus, nichil remanebit amplius quod queramus. Et ideo debemus in eadem gratia compunctionis tanquam Anna permanere, et non uultum in diuersa mutare, donec perueniamus ad prolem diuine contemplationis. Nos hactenus ista de Elcana, et duabus uxoribus eius, ac partibus earum, et cetera que inseruimus, prout intelligere potuimus, et a traditore didicimus, describere conati sumus. Que si cui displicuerint, et melius inuenire potuerit: nos sequenda iudicauimus, quia magis decreuimus alterius sensum sequi, quam pertinacie deseruire. Ceterum, his descriptis, ad ea que sequuntur, Domino fauente, stylum uertere conabimur: sed prius notandum quia nonnulli iuxta ethicam disciplinam, id est moralem  quam aliter tropologiam nominant, Elcanam, qui interpretatur Domini possessio, sanctum quemlibet et perfectum predicatorem intelligi uolunt, cuius mentem Dominus possidet. Per duas uero uxores, Phenennam uidelicet et Annam, actiuam et contemplatiuam uitam designant, Phenenna namque fecunda in filiis, que dicitur conuersio, actiuam; Anna uero sterilis, que interpretatur gratia eius, contemplatiuam designat uitam. Actiua enim uita est, panem esurienti tribuere, uerbo sapientie nescientem docere, errantem corrigere, ad humilitatis uiam superbientem proximum reuocare, infirmantis curam gerere, que singulis quibusque expediant, dispensare. Que non immerito significatur per Phenennam fecundam, que interpretatur conuersio, quia actiua  multas habet actiones quibus subuenire potest proximis. Ad quas necesse est, ut sollicite conuertatur. Est enim fecunda in filiis et filiabus, quia fortia licet infirma uideantur, in comparatione contemplationis gignit opera pariter infirma, que significantur per filios et filias. Contemplatiua uita est uero, caritatem Dei quidem et proximi, tota mente retinere, sed ab exteriori actione quiescere, soli desiderio conditoris inherere, ut nichil iam agere libeat, sed calcatis curis omnibus ad uidendam faciem sui conditoris animus inardescat. Hec enim significatur per Annam, que interpretatur gratia, sed sterilem. Bene itaque sterilis dicitur, quia contemplatiua uita prout est nullus penetrare ualet. Siue quia nullus eam perfecte predicare sufficit quod sentit, ut eam predicando  plures filios gignere possit. Unde non immerito per Annam, que interpretatur gratia, figuratur: quia nemo ad ipsam peruenire sufficit, nisi per diuinam gratiam. Sed bene duas uxores habuisse describitur, quia perfectus quilibet predicator non est, nisi utramque uitam exercere nouerit. Debet ex amplexibus Phenenne, transire ad complexus Anne: quia debet se prius exercere in actiua, ut dum multos filios generauerit, possit postmodum ad contemplatiuam uitam arctius accingi, et toto desiderio in eius contemplatione immorari, et perfecta opera gignere. Quibus uxoribus et filiis et filiabus partes tribuet: quia summus uir siue infirma, seu creauerit fortia opera, semper studet et in actiua et in contemplatiua uita desudans  amplius laborando, uirtutibus uirtutes subnectere ut perfectus inueniatur quandoque in contemplatione. Et ideo qui uult effici possessio Dei, has duas ducat uxores: actiuam scilicet primum, ac deinceps transeat ad contemplatiuam. Seu, ut aliter dicamus, coniungat sibi eam, que nobilior est, Annam, hoc est gratiam. Hec enim prima coniungitur homini per fidem, ubi Apostolus ait: »Gratia enim Dei salui facti estis per fidem .« Secundo coniungatur Phenenne, id est conuersioni, quia post gratiam credulitatis, sequi debet emendatio morum. Prima filios generat Phenenna, quia primi fructus proferuntur per conuersionem. Nisi enim conuertamur a malo, non poterimus effici patres de Anna, et generare Samuelem, qui hic interpretari potest, ubi  ipse Deus. Ubi enim spiritus gratie est, ibi dicitur Deus. Unde Paulus ait: »Et cadens in faciem, adorabit Deum, dicens: uere, Deus in uobis est .« Et ideo nisi precedant opera conuersionis, non possumus dona diuini Spiritus generare. Et hoc orandum est sed sciendum est quia Deus non uoce tantum inuenitur, sed corde. Unde beatus Iob loquitur, dicens: »Quis mihi tribuat auditorem, ut desiderium meum Omnipotens audiat?«  Non ait, preces, sed »desiderium meum.« uere quippe postulatio non in uoce oris est, sed in cogitationibus cordis. Hinc est quod ad Moysen dicitur: »Quid clamas ad me? « cum penitus nichil loqueretur. Hinc est quod Anna superius ore quidem tacuit, et tamen tot sui desiderii uoces emisit. Sicut scriptum  est: »Porro Anna loquebatur in corde suo, tantumque labia illius mouebantur.« Hinc Dominus in Euangelio dicit: »Intra in cubiculum tuum et, clauso ostio, ora Patrem tuum, et Pater tuus, qui uidet in abscondito, reddet tibi .« Clauso quippe ostio, petit in cubiculo, qui tacenti ore in conspectu superne pietatis fundit affectum mentis. Et uox auditur in abscondito, cum per sancta desideria silenter exauditur. Unde dicitur: »Desiderium pauperum exaudiuit Dominus.« Et quia Anna ita Dominum postulauit, exaudiri pro filio promeruit. »Que concepit et peperit filium, uocauitque nomen eius Samuel, eo quod a Domino postulasset eum .« Sic nimirum sancta Ecclesia orans per naturalem intellectum, gratiam fidei et mysterium incarnationis,  corde concepit, et ore confessionis gignere promeruit. Nam, iuxta Apostolum: »Corde creditur ad iustitiam, ore autem confessio fit ad salutem .« Hinc est quod ad Cornelium angelus ait: »Corneli, exaudite sunt orationes tue, et eleemosyne tue in conspectu Dei ,« etc.---»Quem filium uocauit  Samuelem.« Samuel, qui interpretatur nomen eius Deus, Anne uidelicet primogenitus et prophetie gratia decoratus, quis alius intelligendus est, nisi Dominicus homo, Dominus scilicet ac Redemptor noster? De ipso enim scriptum est: »Omnipotens ipse ueniet et saluabit nos .« Ipse etiam propheta dictus est, iuxta quod Moyses ait: »Prophetam suscitabit Dominus Deus, tanquam  meipsum audietis , et reliquis denique ipse de semetipso dicit: »Non est propheta sine honore, nisi in patria sua .« Cui itaque Samuelis ualde congruit interpretatio nominis, quia ipsum Deum et hominem confitetur omnis Ecclesia. De qua subnectitur.

»Et adduxit eum secum, postquam ablactauerat, in uitulis tribus, et tribus modiis farine, et amphora uini, et adduxit eum in domum Domini in Silo.« Bene ait: »Postquam ablactauerat,« quia uidelicet Anna, id est sancta Ecclesia ex nationibus. De quibus Dominus ait: »Et alias oues habeo que non sunt ex hoc ouili, et illas oportet me adducere, et uocem meam audient .« Prius lacte enutriuit filium, quem corde concepit per fidem, id est  simplici intellectu in suis auditoribus. De quo Paulus apostolus ait: »Lac uobis potum dedi, non escam .« Scilicet quia mysterium incarnationis et crucis et precepit et predicauit. Unde idem egregius predicator iterum dicit: »Nihil me iudicaui scire inter uos, nisi Christum Dominum Iesum, et hunc crucifixum: Iudeis quidem scandalum, gentibus autem stultitiam .« Et recte »in uitulis tribus.« Tres enim uituli, tria, ut nobis traditum est, tempora significant. Ante legem uidelicet, sub exemplis patriarcharum, et sub lege, sub dictis prophetarum scilicet, quibus prefiguratus est Dominus, et eum exspectabat Ecclesia et ideo tristabatur, quia gratiam incarnationis nondum habebat. In tertio tempore gratie, eo apparente, iam et fidem percepit  credendo, et predicationem quodammodo presentauit, quia manifeste se credidit. Unde et sequitur, »et in tribus modiis farine.« Per tres modios farine, tres uirtutes in unitate fidei compactas accipere debemus, fidem uidelicet, et spem, et caritatem, quas perfectas obtulit Ecclesia; seu tres modii farine, tres accipiuntur filii Ne, quos plures credens Ecclesia perduxit ad fidem, atque Deo obtulit confitendo. Nonnulli etiam in farina modiorum, corpus Domini accipiunt: et in amphora uini, sanguinis mysterium ipsius, que mysteria quotidie celebrat Ecclesia offerendo, et sumit ore ad imitandum. Hec sunt enim dona que pro puero offert Ecclesia gentium, ut ostendat se puerum genuisse, id est, percepisse se ueraciter perfectam fidem Christi, et eam  se operibus demonstrare uelle. »Et adduxit eum in Silo in domum Domini.« Quia cum eadem perfecta fide mysterii incarnationis Christi, et crucis trophei, iunxit se primitiue Ecclesie ex Synagoga Iudeorum, que domus Dei dicta fuerat. De qua dictum est: »Domum tuam decet sanctitudo .« Dicamus et aliter secundum opiniones aliquorum. Nam quod ait: »Adduxit eum secum postquam ablactauerat, in uitulis tribus, et tribus modiis farine,« in Hebreo, ut aiunt, non tribus modiis, sed modio farine haberi dicunt, et apud Latinos scriptorum uitio putant deprauatum, et non contra legis preceptum tres modios obtulisse: quia ibi precipitur, ut mense primo offerrent simile oleo consperse tres decimas  per singulos uitulos, duas decimas per arietem, unam decimam per agnum. Hec uero decima, decima pars erat ephi: unde datur intelligi, quod non potuerit tres modios farine cum tribus uitulis offerre, sed nouem decimas, quibus secundum Hebraicam mensuram unus efficitur ephi. Ceterum allegorice, quod noluit illum ducere ad domum Domini antequam ablactaretur, significat matrem Ecclesiam quemlibet filiorum suorum non ante ad sacerdotium prouehere, quam illum a lacte infantie et paruitate sensus educatum, effecerit capacem spiritalis doctrine. »Omnis enim, ut ait Apostolus, qui lactis est particeps, expers est iustitie sermonum .« Offert eum in tribus uitulis, et modio farine, et amphora uini, hoc est in sacrificio pie confessionis, in exercitio  bone operationis, et gratia sacre eruditionis, et fide sancte Trinitatis pleniter instructum. Qui potest dicere cum propheta: »Reddemus Domino uitulos labiorum nostrorum ,« et iugiter in domo Dei permanens, offerat digne sacramentum corporis et sanguinis Domini. Sequitur

»Orauit Anna, et ait:«



CAPUT II.

»Exsultauit cor meum in Domino, et exaltatum est cornu meum in Deo meo.« Hinc enim iam manifestissime Anna in cantico suo mutationem, sicut superius prediximus, ueteris Testamenti, uel sacerdotii, in Nouum Testamentum uel sacerdotium, qui est Christus, prophetare uidetur: quanquam nonnulli  non prophetasse dicant, sed tantummodo propter filium impetratum, Deum exsultanti predicatione laudasse. Quid ergo sibi uult quod ait, »arcus fortium superatus est, et infirmi accincti sunt fortitudine, et repleti prius pro panibus se locauerunt, et famelici saturati sunt. Donec sterilis peperit septem, et que multos habebat filios, infirmata est.« Numquid ipsa peperit septem quamuis sterilis fuerit, unicum habebat quando ista dicebat, sed nec postea septem peperit, siue sex, quibus septimus esset Samuel, sed tres mares et duas feminas. Deinde in illo populo cum adhuc nemo regnaret, quod extremo posuit, dat uirtutem regibus, et exaltabit cornu Christi sui. Unde dicebat, si non prophetabat? Conticescant ergo Iudei, taceant multi, qui hoc iuxta  historiam pro accepto filio dictum putant. Dicat Anna prophetando, prospiciens in se fecunditatem Ecclesia dicat. Dicat etiam Ecclesia Christi, ciuitas regis magni gratia plena, prole fecunda, dicat: »Exsultauit cor meum in Domino.« Cor enim sancte Ecclesie non in rebus transitoriis exsultat: quia potest quis gaudere in carnalibus, non gloriatur ex iucunditate terrenarum rerum, sed in Domino; iuxta quod Paulus commonet dicens: »Qui gloriatur, in Domino glorietur .« Hinc enim in Canticis canticorum, ex uoce electorum dicitur: »Exsultabimus et letabimur in te .« Ac si aperte dicatur: Non in nobis sed in te exsultabimus et letabimur, quia dum fortiores ad contemplanda sublimia peruenisse cognoscimus,  spem nos infirmi in te, de uenia peccatorum, sumimus. Unde recte subinfertur, »Et exaltatum est cornu meum in Deo meo.« Quid igitur per cornu Ecclesie nisi regnum ipsius accipere debemus? Sicut enim cornu carnem excedit, ita regnum sancte Ecclesie aduersa huius mundi et desideria carnis transcendit. Sed hoc regnum in Domino exaltatum dicitur, quo ab ipso ubique sublimatur. Quod regnum primitiua Ecclesia intra fines Iudee angustatum habuit, sed iam dilatatum per gentes atque sublimatum habetur. Unde per prophetam ei dicitur: »Dilata locum tentorii tui, longos fac funiculos tuos, et clauos tuos consolida, et pelles tabernaculorum tuorum extende .« Ad dexteram enim et ad sinistram penetrabis, et locum tuum gentes  hereditabunt. Quod per Apostolum dilatatum atque extensum est. Sed regnum Synagoge Ecclesia gentium percepit, que de suis predicatoribus gratulabunda in sequentibus loquitur, dicens: »Dilatatum est os meum super inimicos eius.« Itaque Ecclesie predicatores sancti intelliguntur, quorum predicatio uel fides dilatata est super inimicos eius, quia uidelicet excessit scientiam scribarum et hereticorum, et maxime persecutorum, iuxta quod per prophetam  ei repromissum fuerat: »Et lingua resistentium tibi in iudicio superabis.« Non enim in angustiis pressurarum, iuxta Apostolum , sermo Dei est alligatus, uidelicet, quia letata est Ecclesia in salutare Dei. Salutare Dei, Filium Dei dicit, de quo Simeon, suscipiens in ulnas, ouans,  aiebat: »Nunc dimittis, Domine, seruum tuum in pace, secundum uerbum tuum: Quia uiderunt oculi mei salutare tuum: Quod parasti, ante faciem omnium populorum .« Et de quo patriarcha Iacob loquebatur, dicens: »Salutare tuum exspectabo, Domine .« Cuius magnificentiam ac potentiam considerans, ait:

»Non est sanctus, ut est Dominus, neque enim est alius extra te, et non est fortis sicut Deus noster,« et reliqua. Bene dictum est: »Non est sanctus, ut est Dominus,« quia nullus eius sanctitati se comparare ualet. Distinctione utitur, ut dixit Dominus, sed nullus est sicut Dominus, sanctus et sanctificans, iustus et iustificans. Nam hoc considerabat Psalmista quando dicebat: »Quis in nubibus  equabitur Domino, aut quis similis Deo inter filios Dei ?« Unde et merito subinfertur: »Neque enim est alius extra te et non est fortis sicut Deus noster.« Quia nemo fit sanctus, nisi ab ipso sanctificatus fuerit. Et non solum sanctus, sed nec consistere ualet, nec aliquam fortitudinem habere, nisi ab ipso perceperit. Hinc Paulus apostolus ait: »Quoniam in ipso uiuimus, mouemur, et sumus .« Hinc suis discipulis ipsa ueritas ait: »Sine me nichil potestis facere .« Et si sunt qui dicuntur dii multi et domini multi, nullus tamen eorum est, naturaliter id quod Deus est. Quid est enim umbra ad comparationem corporis, et fumus ad comparationem ignis? Hoc perpendens  Abraham, quando cum Domino loquebatur, dicit: »Loquar ad Dominum meum, cum sim puluis et cinis? « In comparatione tante maiestatis, cum diues esset, nichil aliud nisi cinerem et puluerem se esse cognouit. Quod scribe et Pharisei, ceterique reproborum humana sapientes, considerare contemnunt. Unde de eis subiungitur:

»Nolite multiplicare loqui sublimia, gloriantes. Recedant uetera de ore uestro,« etc. Redarguit sancta Ecclesia Iudeos et sapientes huius seculi, extollentes se contra scientiam Dei, ne superbe sapiant, nec praue de Deo sentiant, sed humilia et sapiant et loquantur. Scriptum namque est: »Dominus in celo, et tu super terram .« Ideo pauci sint sermones tui. Recedant, inquam,  uetera legis de ore ipsorum, et cetera que ad ueterem hominem pertinent, id est ad carnalem conuersationem. Sed scientiam que ex Deo est, inquirere satagant, non sint humana et carnali scientia legis gloriantes, et non exeat uaniloquium de ore ipsorum, et sciant quia nemo potest habere, nisi ab ipso perceperit, scientiam ueritatis: »quia ipse est scientiarum Dominus, et ipsi, necesse est, ut preparentur bone cogitationes.« Quia scriptum est: »Spiritus enim sanctus discipline effugiet fictum, et auferet se a cogitationibus, que sunt sine intellectu. Quoniam in maleuolam animam non introibit sapientia, nec habitabit in corpore subdito peccatis .« Et spiritus scrutatur etiam profunda Dei . uerum quia Iudei gloriantes  in lege, altiora se querentes, et nescientes quia Deus est scientiarum, et arbiter conscientiarum, et carnaliter sapientes, ita agere despexerunt, a fastu sue superbie corruentes, humiliati sunt. Nam sequitur:

»Arcus fortium superatus est, et infirmi accincti sunt robore.« Arcus enim nomine, in sacro eloquio, aliquando dies iudicii, iuxta quod per Psalmistam dicitur: »Ostendisti populo tuo dura, potasti nos uino compunctionis. Dedisti metuentibus te significationem, ut fugiant a facie arcus .« Aliquando uero sacra eloquia designantur, sicut per eumdem Prophetam dicitur: »Arcum suum tetendit et parauit illum, et in ipso parauit uasa mortis  ,« etc. Aliquando autem malorum insidie, et intentiones figurantur peruersorum, sicut in Psalmo legimus: »Intenderunt arcum suum, rem amaram .« Unde et in hoc loco dicitur: »Arcus fortium superatus est.« Denique quia Iudei duritiam legis, uelut cornua arcus corda Noui Testamenti, flectere noluerunt, sed carnaliter sapere, et predicationem Saluatoris conati sunt suis peruersis intentionibus superare, et praue de ipso sentire, atque Ecclesiam ipsius contemnere, et parare arcum suum rem amaram, et propterea deiecti sunt atque humiliati. Bene dictum est: »Arcus fortium superatus est.« Id est intentio Iudeorum peruersa, quia praue senserunt, ex ueteri Testamento prolata, in Nouo infirmata est. Quia ex hoc quod carnaliter  in lege gloriati sunt, et ea quodammodo defendere superbe uoluerunt, infirmati sunt, et malum quod de pharetra sui liuoris intendere uoluerunt, in ipsos conuersum est, iuxta quod alibi scriptum est: »Conuersi sunt in arcum prauum .« Arcus enim a quo intenditur, ad ipsum conuertitur: quia prauitas maligne intentionis, quam de pharetra sui liuoris exerere Iudaica perfidia uoluit, in eam conuersa est, quia sua malitia infidelitatis damnata exstitit, et gratiam fortitudinis qua gloriabatur posse sine adiutorio diuino humana sufficientia legem implere, amisit, et eamdem gratiam ualetudinis credentes, ex gentibus qui prius infirmi uidebantur esse, Domino largiente, perceperunt, sicut subnectitur: »Et infirmi accincti sunt robore.« uidelicet populi gentium,  qui de suis uirtutibus nichil presumentes, in Domini sunt iustitia roborati. Ex quorum uoce Psalmista loquitur dicens: »Miserere mei, Domine, quoniam infirmus sum .« Et iterum: »Miserere mei, Deus, miserere mei, quoniam in te confidit anima mea .« Infirmus erat populus gentilis, quando alienus a testamento Dei fuerat. Hinc Salomon de eadem gentium infirmitate ait: »Lepusculus plebs inualida, que collocat in petra cubile suum .« Plebs est inualida natio gentium fidelis, que in suis uiribus nil fidens, sed in auxilio sui Redemptoris sperare didicit. Et hoc est illi in petra collocare cubile. »Petra autem, inquit Apostolus, erat Christus .« Cuius presidio ut auersos uitet incursus, Domino dicere  nouit cum Psalmista: »Esto mihi in lapidem fortissimum, et in domum munitam, ut salues me .« Unde bene de abiectione Iudeorum et salute gentium subinfertur:

»Repleti prius pro panibus se locauerunt, et famelici saturati sunt.« In Greco ita habetur: »Pleni panibus minorati sunt, et esurientes transierunt terram.« Repleti prius, seu pleni panibus Iudei intelliguntur, qui minorati sunt: quia uidelicet credita sunt illis eloquia Dei, que per panes designantur, quibus satiari uidebantur prius. Sed quia spiritaliter intelligere, nec etiam ipsum, qui de semetipso ait: »Ego sum panis uiuus, qui de celo descendi ,« recipere noluerunt qui multa beneficia signorum atque miraculorum eis contulit,  et ingratus apparuit. Ideoque dum hi superbirent, et et terrena saperent, de maioribus minores effecti, pro eisdem panibus elocati, a propriis sedibus sunt euulsi. Quia dum carnaliter legem uoluerunt defendere, et se subtraxerunt ne crederent in Saluatorem, et in ipsis panibus, id est diuinis eloquiis, terrena tantum sapere uoluerunt, et locum, et gentem, et ipsa eloquia Dei perdiderunt, iuxta quod Dominus eis comminatus est, dicens: »Auferetur a uobis regnum Dei, et dabitur genti facienti fructus eius .« Hinc Apostoli aiunt: »uobis quidem oportebat primum loqui uerbum Dei, sed quia repulistis illud, et indignos uos iudicastis eterne uite, ex hoc ibimus ad gentes .« De  quibus subiungitur, »et famelici saturati sunt.« Famelici enim gentiles intelliguntur, qui prius esuriebant panem uerbi Dei. Sed quia Iudei a propriis sedibus elocati sunt, et esuriem sustinuere, iuxta quod per prophetam olim dictum fuerat: »Mittam in uobis famem, non famem panis, neque sitim aque, sed audiendi uerbum Dei ,« ex eodem cibo spiritaliter saturari ceperunt. Unde et in Greco ita habetur: »Et esurientes transierunt terram:« quia gentes, ad quas ipsa eloquia Dei transierunt, multum esuriendo, non terrena, ut Iudei, sed celestia sapuerunt. Hinc in libro beati Iob scriptum est: »Cuius messem famelicus comedet, et ipsum rapiet armatus, et bibent sitientes diuitias eius .« Iudaici enim populi messis, fuerant  sacre legis eloquia, ex quibus sapienter satiari debuerat, non comedit: quia legem quidem uerbotenus tenuit, sed per fatuitatis fastidium, ab eius intellectu ieiunauit. Huius ergo messem famelicus comedit, quia nimirum gentilis populus uerba legis intelligendo edidit, a quibus Iudaica plebs sine intellectu laborauit. Hos famelicos fidei Dominus preuidit, cum per Euangelium dixit: »Beati qui esuriunt et sitiunt iustitiam, quoniam ipsi saturabuntur .« Sed quia Iudaicus populus messem perdidit, recte subiungitur qualiter ipse periit, dum dicitur: »Et ipsum rapiet armatus.« Antiquus hostis Iudaicum populum armatus rapuit, quia in eum uitam fidei, fraudulente suggestionis iaculis exstinxit, ut unde se inherere Deo crederet, inde eius ordinatione repugnaret.  De quo et dicitur: »Et bibent sitientes diuitias eius.« Huius enim sitientes diuitias bibunt, quia fluentis sacre locutionis, que Iudaicus populus in superbie ostentatione possederat, conuerse gentilium mentes irrigantur. De quibus benedicitur: »Donec sterilis peperit plurimos., et que multos habebat filios infirmata est.« In Hebreo et Septuaginta non plurimi, sed septem leguntur: unde Iudei deliramenta fingunt, uidelicet quod nato Samuele inquiunt mortuus sit filius primogenitus Phenenne, et singulis Anne filiis nascentibus, singuli filii Phenenne mortui sint. Sed quia stare non potest, pretermittimus, et ad intellectum altiorem properabimus. Nam et in Greco, ut aiunt, ita legitur: »Sterilis peperit septem, et multa in filiis infirmata  est.« Sterilis enim que plurimos, siue septem peperit. Ecclesia ex gentibus intelligitur, que multos filios per fontem baptismatis, et donum Spiritus sancti, qui septiformis dicitur propter septenariam operationem sui, id est sapientie et intellectus, consilii, et fortitudinis, scientie, et pietatis, et timoris Dei gignere non cessat. Que prius sterilis erat in gentibus, sed nunc fecunda gratulatur in Domino, iuxta quod olim Isaias predixerat: »Letabitur deserta et inuia, et exsultabit solitudo, et florebit quasi lilium .« Ista enim prius deserta ac solitudo peperit septem. Septenario quippe numero unitas ac uniuersitas perfectionis solet demonstrari, eo quod primo impari, et primo  pari, id est ternario et quaternario numero tanquam ex diuerso, unitas tota conficitur. Et ideo per ipsum figurantur uniuersi, quos in unitate fidei sancta Ecclesia per quatuor partes mundi Domino genuit. De ipsa iterum per eumdem prophetam dicitur: »Letare, sterilis, que non paris: erumpe et clama, que non parturis, quoniam multi filii deserte, magis quam eius que habet uirum .« Deserta diu fuit a sancto Spiritu gentium mater Ecclesia. Nec habuit filios ante gratiam regenerationis, que postea gentes et populos, Deo in se, ut diximus, operante, generauit: unde subiungitur, »magis quam eius que habet uirum.« Hoc est Synagoga que uelut iugo uiri, ita legis onere premebatur. Aut certe referendum est, que antequam eiiceretur uirum se habere credebat, sed  postquam abiecta est et uirum perdidit, Ecclesia fecunda fuit. Hinc per Salomonem dicitur: »Florebit amygdalum, impinguabitur locusta, dissipabitur capparis .« Amygdalum quippe florem prius cunctis arboribus ostendit; et quid in flore amygdali, nisi sancte Ecclesie primordia designantur? que in predicatoribus suis, primitiuos uirtutum flores aperuit, et ad inferenda poma bonorum operum uenturos sanctos, quasi arbusta sequentia preuenit, in qua mox est locusta impinguata, gratia celesti infusa: sed statim capparis dissipatur, quia dum gratia gentilitatem attingit, Iudea in sua sterilitate remanens, bene uiuendi ordinem amisit. De qua adhuc subditur: »Et que multos habebat filios, infirmata est.« Scilicet Synagoga Iudeorum, et terrena  Ierusalem, que multos filios carnaliter per legem edere uidebatur, que quia uiuificantem Spiritum recipere noluit, in occidente littera infirmata est de qua Paulus apostolus ait: »Littera occidit, spiritus autem uiufiicat .« Et quia superficiem littere sequi uoluit, spiritalem intelligentiam in incredulis amisit, et infirma permansit: quod in Euangelio prefiguratum est, ubi Petrus auriculam serui principis sacerdotum amputauit . Quia uidelicet populus Iudeorum principis sacerdotum indebito mancipatus obsequio, adeo ut suasu illorum Barrabam dimitti, Iesum uero peterent crucifigi . In Domini passione dexteram auriculam, id est spiritalem legis intelligentiam perdidit, ut totam littere intelligentiam audiat in sinistra.  Hinc in Canticis canticorum sponsus Ecclesie, quam mysterio Crucis redemit, ex infidelitate Synagoge loquitur, dicens: »Sub arbore malo suscitaui te ,« et reliqua; ac si dixisset: Sub arbore crucis a perpetua morte liberaui te. Sed »ibi corrupta est mater tua, ibi uiolata est genitrix tua,« id est maior pars plebis, me negando et Barrabam eligendo, a me reprobata est atque infirmata. De qua recte subinfertur:

»Dominus mortificat et uiuificat, deducit ad inferos et reducit.« Mortificat multam in filiis Synagogam scilicet, uiuificat sterilem, Ecclesiam gentium. Quamuis possit commodius intelligi eosdem uiuificare, quos mortificauerit, idem repetit dicendo:  »Deducit ad inferos et reducit.« Hoc est quod Apostolus ait: »Mortui enim estis, et uita uestra abscondita est cum Christo in Deo .« Et iterum: »Si consurrexistis cum Christo, que sursum sunt querite ,« et reliqua. Sed nunquid eosdem deduxit ad inferos et reduxit? Sed hoc in capite Ecclesie, id est Christo, cuius membra sunt fideles, absque ulla controuersia potest accipi, cum quo uitam nostram Apostolus dixit absconditam. Ipse descendit ad inferos, et non est anima eius in inferno derelicta, sed cito resurrexit a mortuis et reduxit eo Pater ad semetipsum . De quo inferendo dicitur.

»Dominus pauperem facit et dicat, humiliat et sublimat.« Manifesta est historia cum hoc nobis  certissimum est, uidelicet quia humiliat superbos, et exaltat humiles . Sed altiori intelligentia de Domino potest accipi, qui propter nos pauper factus est uoluntate Patris: quia sic Deus dilexit mundum, ut ipsum Unigenitum daret pro nobis . Sicut Paulus ait: »Qui proprio Filio suo non pepercit, sed pro nobis omnibus tradidit illum .« Imo etiam et sua uoluntate, ut nos sua paupertate, et hic diuites faceret in fide, et illic heredes regni, quod repromisit Deus diligentibus se. Ipse enim ditatus est magnificentia maiestatis, »quia in ipso habitauit omnis plenitudo diuinitatis corporaliter .« De ipso etiam Isaias ait: »Requieuit super eum Spiritus Domini, Spiritus sapientie et intellectus, Spiritus consilii et fortitudinis, Spiritus  scientie et pietatis, repleuit eum Spiritus timoris Domini .« Ipse etiam humiliatus est propter nos atque sublimatus, sicut Apostolus ait: »Christus factus obediens usque ad mortem, mortem autem crucis .« Ecce audiuimus eius humilitatem, audiamus et sublimitatem. »Propter quod et Deus illum exaltauit, et donauit illi nomen quod est super omne nomen, ut in nomine Iesu omne genu flectatur, celestium, terrestrium, et infernorum .« De cuius etiam sublimitate subiungitur:

»Suscitans de puluere egenum et de stercore erigens pauperem.« Pater uidelicet de terre puluere Filium tam cito suscitauit, iuxta quod ipse per Psalmistam postulat, dicens: »Resuscita me et retribuam  eis, ut caro eius non uideret corruptionem ,« secundum quod per eumdem Psalmistam dicitur: »Non derelinques animam meam in inferno, nec dabis Sanctum tuum uidere corruptionem .« Ipse etiam, sicut supra dictum est, cum pauper apparuisset, atque egenus in carne ut supra paupertate atque humilitate superaret diabolum superbum, qui rex dicitur super omnes filios superbie, tamen maiestas Dei Patris, de stercore eum sublimauit ineffabiliter, et hoc quare? Queris quare? Audi quare: »Ut sedeat,« inquit, »cum principibus et solium glorie teneat .« Principes, sancti apostoli intelliguntur, qui sedebunt cum Christo super duodecim sedes. Sed  Dominus solium glorie retinet non solum uidelicet in equalitate Patris, sedendo ad dexteram maiestatis: iuxta quod Apostolus dicit: »Sedet ad dexteram maiestatis in excelsis ;« Tanto melior angelis effectus, quanto differentius pre illis nomen hereditauit, uerumetiam solium glorie tenebit secundum quod ipse ait: »Pater non iudicat quemquam, sed omne iudicium dedit Filio .« »Ipse enim in gloria Patris sui uenturus est ad iudicium, cum angelis et archangelis, cum thronis et dominationibus, et sedebit in sede glorie maiestatis sue, iudicans orbem in equitate .« »Sedebunt etiam et principes super duodecim sedes, iudicantes duodecim tribus Isrel .« Hinc Isaias dicit: »Dominus ad iudicium ueniet cum senioribus  populi sui .« Hinc Salomon ait: »Nobilis in portis uir eius, quando sederit cum senatoribus .« Nobilis ergo erit Dominus, uir sancte Ecclesie, in portis sue ciuitatis, qui uidebatur ignobilis, ante tribunal presidis. Quia etiam nunc a multis contemnendus putatur, quia ubi seculi finis aduenerit, ubi patrie celestis ingressum aperuerit electis, iam cunctis parebit sublimis. Et solium glorie tenebit sine fine, quia regni eius non erit finis . Nam sequitur: »Quia ipse dominabitur a mari usque ad mare ,« etc. »Domini enim sunt cardines terre, et posuit super eos orbem.« Cardines terre quatuor climata mundi intelliguntur, uidelicet oriens, occidens, septentrio, atque meridies, super que posuit orbem, quia uidelicet  ubique dilatauit Ecclesiam suam. Hinc Psalmista ait: »Ab ortu solis usque ad occasum, laudabile nomen Domini .« Hinc iterum scriptum est: »A finibus terre audiuimus laudes iusti .« Et iterum de sanctis predicatoribus: »In omnem terram exiuit sonus eorum, et in fines orbis terre uerba eorum .« Quanquam cardines terre, ut quibusdam placet, ipsi predicatores intelligantur, super quorum fidem stabilita est Ecclesia. De quibus scriptum est: »Sub quo curuantur, qui portant orbem « Ipsi quidem sunt qui alibi columne dicuntur, sicut scriptum est: »Columne celi contremiscunt et pauent ad nutum eius ,« uidelicet sancti Ecclesie predicatores, super quos fabrice Ecclesie structura  consurgit, sicut alia Scriptura testatur, dicens: »Qui uicerit, faciam illum columnam in templo Dei mei .« Nam quisquis in Dei opere, recta intentione firmatur, columna in structura fabrice spiritalis erigitur, ut in hoc templo, quod est Ecclesia positus, et utilitate prosit, et decore. Unde de sanctorum predicatione subinfertur:

»Pedes sanctorum suorum seruabit, et impii in tenebris conticescent, quia non in fortitudine sua roborabitur uir.« Licet pedes ipsi doctores designentur, sicut per Moysem dicitur: »Qui appropinquant pedibus suis accipiunt de doctrina illius quos Dominus inter scandala persecutorum seruauit .« uerumtamen pedes sanctorum incessus  actionis et ipsum opus predicationis, accipere possumus, quod Dominus in uiam iustitie dirigit. De quibus Dominus ipsis predicatoribus ait: »In quamcunque domum uel ciuitatem intraueritis, et non receperint uos, exeuntes de ciuitate, excutite puluerem de pedibus uestris .« Puluis enim leuitas est terrene cogitationis, a quo ipsi etiam summi predicatores immunes esse nequeunt, cum pro auditoribus suis solliciti salubribus curis incessanter intendunt, et quasi per itinera mundi imo uix calcaneo terre puluerem lingant, sed hunc puluerem leuitatis quotidie per effusionem doctores abluere festinant lacrymarum. Hinc est quod in Canticis canticorum cum Ecclesia ad officium predicationis surgere preciperetur, sponso  respondit, dicens: »Exspoliaui me tunica mea, quomodo induar illa? Laui pedes meos, quomodo inquinabo illos ?« Ac si aperte dicat: Deserui negotia secularia tui causa, quomodo repetam illa? Etiam secreta compunctionibus, fletibus ablui, quidquid in incessu predicationis, et in cogitationibus terrenis reliqui, quomodo immundis sordibus iterum polluar? Sed licet hoc pertimescant electi, pedes eorum a Deo seruantur, ut in nulla fece heretice prauitatis fedentur neque ad prauum aliquod opus dilabantur unde sanctis animabus per Ezechielem dicitur: »Pedes eorum pedes recti .« Pedes sanctorum pedes recti dicuntur, quia eorum opera ad sequendam iniquitatem non sunt retorta; quia inter fluctus huius seculi seruantur a Domino.  Sed dum illi seruantur, impii e contrario qui eorum predicationibus contrarii fuerunt, in tenebris conticescent, scilicet: Iudei, qui tenebris infidelitati et ignorantie inuoluuntur, et lumen ueritatis contemplari non merentur, dum sine diuino adiutorio sibi posse sufficere crediderunt, unde et sequitur. »Quia non in fortitudine sua roborabitur uir.« uidelicet propria, sed uirtute diuina potens est uir, id est gentilis populus; uel potest generaliter intelligi, quia nullus suis uiribus bona operari ualet, nec diabolo resistere, imo si se contra Dominum erigere tentauerit, bonum si quod habere uidetur amittit, quod in ipso primo angelo, et postea in homine demonstratum est. Scriptum namque est: »Non glorietur prudens in prudentia sua, nec sapiens in sapientia  sua, nec diues in diuitiis suis: sed qui gloriatur, in Domino glorietur .« Hinc iterum alibi dicitur: »Perdam sapientiam sapientium, et prudentiam prudentium reprobabo .« Quod euidentissime ostensum est in Iudeis, de quibus subditur:

»Dominum formidabunt aduersarii eius, et super ipsos in celis tonabit.« Domini namque aduersarii, idem Iudei intelliguntur, qui dixerunt: »Mittamus lignum in panem eius, et eradamus eum de terra uiuentium, et nomen eius non memoretur amplius .« Inde est quod postea clamauerunt, dicentes: »Crucifige, crucifige eum .« Super hos enim  aduersarios, de celis  Dominus tonauit, quando per apostolos perfida eorum corda terruit. Celorum igitur nomine, ipsi apostoli intelliguntur, de quibus per Psalmistam dicitur: »Celi enarrant gloriam Dei .« Per tonitrua uero, comminationes miraculorum, et terrores signorum accipiuntur, que expleta sunt quando apostoli ceperunt in die Pentecostes uariis linguis loqui magnalia Dei, quando Spiritus sanctus in ignis uisione super eos apparuit. Et Petro predicante, Iudei tanquam tonitru perculsi, compuncti dixerunt: »uiri fratres, quid faciemus?« Tunc Petrus apostolus ait: »Penitemini igitur, et baptizetur unusquisque uestrum, et deleantur uestra peccata .« Hinc in Apocalypsi scriptum est: »Et de throno procedebant fulgura et uoces et tonitrua  ;« hoc est quod Marcus ait: »Illi autem profecti predicauerunt ubique Domino cooperante, et sermonem confirmante, sequentibus signis.« Quibus scilicet tonantibus exterriti sunt inimici, ex quibus multi conuersi sunt ad fidem: iuxta quod Lucas ait: »Et multa turba sacerdotum obediebat fidei;« per hos etenim celos imo per nubes, quas Spiritu sancto repleuit, cum ascendisset in celum, super aduersarios intonuit: quanquam de futuro iudicio nonnulli uelint intelligi, ubi infideles Iudei qui suam hic uoluerunt statuere iustitiam, gloriantes de obseruantia legis, sine fide Christi, iustitie eius noluerunt esse subiecti: iudicandi sunt, non solum a Domino quem contempserunt, uerum etiam ab Apostolis qui celi nomine intelliguntur,  damnandi sunt sicut Dominus ait: »Sedebitis super sedes duodecim, iudicantes duodecim tribus Isrel .« Hinc ad eosdem Iudeos Dominus dicit: »Si ego in principe demoniorum eiicio demonia, filii uestri in quo eiiciunt? ideo iudices uestri erunt .« Hinc etiam per prophetam dicitur: »uocabit Dominus iudicium ad ignem et deuorabit abyssum multam, et comedet partem domus .« Iudicium quippe ad ignem uocabitur, cum in iudicio iustitie sententia ad penam iam eterne concremationis ostenditur; et abyssum deuorabit, quia iniquas atque incomprehensibiles hominum mentes concremabit, que nunc se hominibus etiam sub signorum miraculis occultant, qui in iudicio dicturi sunt: »Domine, Domine,  nonne in nomine tuo prophetauimus ?« et reliqua. Sed tunc audient a Domino: »Discedite a me, operarii iniquitatis, nescio qui estis.« Cum his etiam pars domus comedetur, quia Iudeos gloriantes de sue ceremoniis legis atque de electorum numero se esse iactantes, unde et dixerunt. »Nos patrem habemus Abraham ,« qui olim domus Dei dicti sunt, tunc gehenne flamma concremabit. Unde non immerito de utrisque sequitur: »Dominus iudicabit fines terre.« Quod quamuis iuxta historiam possit intelligi, quia ipse iudicat omnes fines terre. Iuxta quod per Psalmistam dicitur: »Quia in manu eius omnes fines terre ,« uidelicet sua potestate cuncta decernens, tamen de futuro, ut  diximus, accipitur iudicio ubi iuxta retributio futura est a Domino super filios. Ade, ubi iuxta Apostolum: »Omnes oportet presentari ante tribunal ipsius, ut reddat unusquisque rationem prout gessit se « Unde et Psalmista: »Reddet unicuique secundum opera sua .« Tunc scilicet quando congregabuntur ante eum omnes gentes et segregabit omnes ab inuicem, tanquam segregat pastor oues ab hedis . Hinc per Prophetam dicitur: »Parauit in iudicio thronum suum, et ipse iudicabit orbem terre in equitate, iudicabit populos in iustitia .« Ipse utique Dominus Christus qui aduersarios suos, ac eorum iniustitia, hic patiendo pertulit, ibi impiis ueraciter dicitur demonstrare iustitiam. Orbem terre, sanctos uiros  debemus accipere, qui de uniuersali Ecclesia quasi de corone circulo congregantur. Isti in equitate iudicandi sunt, quibus propter fidei et humilitatis sue bonum, misericordia copiosa prestabitur, qui audituri sunt: »uenite, benedicti Patris mei, possidete paratum , etc.« Populi autem debent accipi peccatores, qui operibus diabolicis non uidentur exuti; isti cum iustitia iudicandi sunt, quia pro factorum suorum scelere damnabuntur, quibus dicendum est: »Ite, maledicti, in ignem eternum.« Sic duobus nominibus equitatis et iustitie, qualitatem illam iudicii, mirabili breuitate descripsit. In quo iudicio, ut diximus, iniqui Iudei acrius damnabuntur, quia Dominus iudicabit fines terre. Ceterum quantum ad moralem pertinet intelligentiam, fines  terre extrema hominum atque intentiones designantur, que Dominus iudicare dicitur. Ipse quidem pius Conditor noster, facturam suam non deserens, mala hominum et per suam patientiam tolerat, et per eorum quandoque conuersionem relaxat. Cum duras atque insensibiles mentes respicit, modo eas minis, modo uerberibus, modo reuelationibus terret, ut que pessima securitate duruerant, salubri timore mollescant. Scit enim Dominus, quia extrema uite nostre, plus iudicat: et idcirco electos suos in fine sollicitius purgat. Hinc est quod hic scriptum est: »Dominus iudicabit fines terre,« quia tanto ultimis nostris inuigilat, quanto in ipsis initia sequentis pensat. Et quia nostra opera atque intentiones diuersis modis, sicut dictum est, in extremitate examinat,  bene dictum est, »Dominus iudicabit fines terre;« est extrema hominis, quoniam non inde iudicabuntur, que in melius uel in deterius medio tempore commutantur, sed in quibus extremis inuentus fuerit qui iudicabitur. Sequitur: »Et dabit imperium regi suo.« Dominus dat imperium regi suo, quia Deus Pater ubique potestatem dedit unigenito Filio suo: iuxta quod Daniel in uisione sua loquitur, dicens: »Aspiciebam in uisione noctis, et ecce cum nubibus celi, quasi filius hominis uenit, et usque ad Antiquum dierum peruenit et in conspectu eius obtulerunt eum, et dedit ei potestatem et honorem et regnum, et omnes populi, tribus et lingue, ipsi seruient. Potestas eius potestas  eterna, que non auferetur, et regnum eius regnum sempiternum, quod non corrumpetur .« Hoc est quod Apostolus ait: »Qui cum in forma Dei esset, non rapinam arbitratus est esse se equalem Deo, sed semetipsum exinaniuit, formam serui accipiens, in similitudinem hominum factus, et habitu inuentus ut homo humiliauit semetipsum, factus est obediens usque ad mortem, mortem autem crucis: Propter quod et Deus illum exaltauit, et donauit illi nomen quod est super omne nomen, ut in nomine Iesu omne genu flectatur ,« et reliqua. Hinc Isaias ait: »Multiplicabitur eius imperium, et pacis non erit finis .« »Super solium Dauid, et super regnum eius sedebit .« Hinc Angelus ad Mariam ait: »Dabit illi  Dominus Deus sedem Dauid patris sui, et regnabit in domo Iacob in eternum, et regni eius non erit finis .« De quo etiam bene ait »et dabit imperium regi suo,« ipsi uidelicet Christo, cui tradidit Pater!Pater omnia in manus; seu dabit regi suo imperium, hoc est populo Christiano. Dat eis uirtutem, quia super carnem, sicut reges, regnant: et in illo, qui propter eos fudit sanguinem suum, mundum uincunt. »Et sublimabit cornu Christi sui.« Quid per cornu Christi, nisi firmissimam ac celsam potentiam suam debemus intelligere, que cuncta supereminet de ipso: namque Zacarias loquitur, dicens: »Erexit cornu salutis nobis .« Ossa siquidem omnia, carne inuoluta sunt; cornu excedit carnem, et ideo cornu salutis regnum Saluatoris  Christi uocatur, quod cuncta gaudia huius seculi superat, in cuius significatione, Dauid uel Salomon, cornu olei sunt in regni gloriam consecrati. uerum, ut quibusdam placet, per imperium quod a Patre Filius accepit, specialiter Ecclesia tantummodo designatur. De quo per Psalmistam Pater loquitur, dicens: »Postula a me, et dabo tibi gentes hereditatem tuam et possessionem tuam terminos terre .« Cuius terminos indicat, sicut superius dictum est: »Dominus iudicabit fines terre.«--- »Pater non iudicat quemquam, inquit in Euangelio, sed omne iudicium dedit Filio .« Et illud: »Potestatem dedit ei facere iudicium, quia Filius hominis est .« De quo etiam alibi ipse Filius dicit: »Ego autem constitutus sum rex ab eo  super Sion montem sanctum eius .« De quo etiam imperio annectit, dicens: »Et sublimabit cornu Christi sui.« Hoc ad corpus eius, quod est Ecclesia, referri uolunt. Omnes quippe unctos eius chrismate recte christos possumus dicere, quod tamen totum cum suo capite, corpus, unus est Christus. Cuius Christi regnum, id est corporis sui, ipse Filius sublimauit, quantum ubique dilatauit, et in fide firmiter stabiliuit, et regna mundi confregit, et superari ea fecit. Iuxta quid per Psalmistam ait: »Et omnia cornua peccatorum confringam,« id est regna, »et exaltabuntur cornua iusti .« Cornua iusti, regnum est populi electi. His  expletis, Domino fauente, ad alia tandem stylum uertere conamur.

»Interea Samuel erat ministrans in templo Domini accinctus ephod,« hoc est superhumerali lineo, quod distat ab illo ephod, quo induebatur pontifex; ex quatuor coloribus et concessum minoribus gradibus erat, ad utendum.

»Et tunicam paruam faciebat ei mater sua,« et reliqua. Tunica enim parua, quam faciebat ei mater, significat doctrinam facilem, quam induendi sunt rudes animi credentium; qualibus Paulus dicit: »Lac uobis potum dedi ,« et reliqua. Superhumerale uero lineum significat castitatem  et continentiam cum bonis operibus. Quia quisquis diuino ministerio fungi appetit, necesse est ut primum caste continenterque uiuat, ac sic in bonis operibus semetipsum exerceat.

»Porro filii Heli, et filii Belial, nescientes Dominum neque officium sacerdotum ad populum, sed quicunque immolasset uictimam, ueniebat puer sacerdotis dum coquerentur carnes, et habebat fuscinulam tridentem in manu sua, et mittebat eam in lebetem, uel in caldariam,« et reliqua, usquequo ait, »Erat ergo peccatum puerorum grande nimis coram Domino, quia detrahebant omnes sacrificio Domini.« Hic enim nichil aliud iuxta anagogen dicere possumus nisi secundum moralem intelligentiam, quam solers sapientium  doctrina ethicam uocat, qualiter multi per appetitum gule, et mucrone concupiscentie pereunt. Quorum qualitates, ut liquidius lector cognoscere possit, quinque modos, diuinarum Scripturarum auctoritate freti, describere conabimur, sicut Papa Gregorius etiam suis dictis asseruit. Aliquando namque indigentie tempora preuenit, aliquando uero tempus non preuenit, sed cibos lautiores querit. Aliquando quelibet, que sumenda sunt, preparari accuratius expetit. Aliquando autem qualitatem ciborum, tempori congruit, sed in ipsa quantitate sumendi, mensuram refectionis excedit. Nonnunquam uero abiectum est quod desiderat, et tamen ipso estu immensi desiderii deterius peccat. Mortis quippe sententiam patris ore Ionathan meruit, qui in gustu mellis constitutum  edendi tempus antecessit. Et Aegypto populus eductus in eremo occubuit, quia, despecto manna, cibos carnium petiit, quos lautiores putauit. Et prima  filiorum Heli culpa suborta est, quod ex eorum uoto sacerdotis puer, non antiquo more coctas, uellet de sacrificio et carnes accipere, sed crudas quereret, quas accuratius exhiberet. Et cum ad Ierusalem dicitur: »Hec fuit iniquitas Sodome sororis tue, superbia, saturitas panis, et abundantia aque ,« aperte ostenditur, quod idcirco salutem perdidit, quia cum superbie uitio mensuram moderate refectionis excessit. Et primogenitorum gloriam Esau amisit, quia magno estu desiderii,  uilem cibum, id est lenticulam, concupiuit. Quam cum uenditis etiam primogenitis pretulit, quo in illam appetitu anhelaret, indicauit. Neque enim cibus, sed appetitus in uitio est. Unde et lautiores cibos plerumque sine culpa sumimus, et abiectiores non sine reatu conscientie degustamus. Hic quippe  Esau, primatum per lenticulam perdidit, et Elias in eremo uirtutem corporis carnes edendo seruauit. Unde et antiquus hostis quia non cibum, sed cibi concupiscentiam esse causam damnationis intellexit, et primum sibi hominem non carne, sed pomo subdidit, et secundum non carne, sed pane tentauit. Hinc est quod plerumque Ade culpa committitur etiam cum abiecta et uilia sumuntur. Neque enim Adam solus, ut a uetito se  pomo suspenderet, preceptum prohibitionis accepit: nam cum alimenta quedam saluti nostre Deus contraria indicat, ab his nos quasi per sententiam uetat. Et cum concupiscentur noxia, attingimus profecto quod aliud quam uetita degustamus? Ea itaque sumenda sunt, que nature necessitas querit, et non que edendi libido suggerit. Nam si quis uoluptatibus gule ineffrenate deseruire studuerit, ad foueam uitiorum grauius prolabitur. Et etiam ab statu rectitudinis cadens, ad mortem anime pertrahitur, et bonum quod uidetur habere amittit. Quod de his filiis Heli in sequentibus demonstratur, qui propter libidinem gule ad maius peccatum sui cumulandum peruenerunt, ut dormirent cum mulieribus et transgredi facerent populum Domini. Unde non solum  a sacerdotio eiecti sunt, sed etiam morte mulctati. Nam sequitur:

»Heli autem senex erat ualde, et audiuit omnia que faciebant filii sui uniuerso Isreli, et quomodo dormiebant cum mulieribus,« etc. Quanquam simpliciter nonnulli super adulterio intelligi uelint, ut Iosephus quoque dicit, mulieribus religionis causa conuenientibus contumelias inferebant. aliis quidem uiolentias facientes, aliis uero persuadentes donis. Nihilque eorum uita a tyrannide pessima differebat, quod et nostri doctores asserunt: tamen dormisse eos dicunt Hebrei cum mulieribus que obseruabant ad ostium tabernaculi eo quod post menstrui tempus aut partus, non impleto secundum legis preceptum sacrificio, suadebant eis ad uiros  suos redire eisque adcommisceri. Et dormire ideo dicuntur, quia eas dormire cum uiris suis contra legis preceptum faciebant. Unde idem Heli post paulum ait:

»Non est enim bona fama quam ego audio, ut transgredi faciatis populum Domini.« Transgressionem ergo populus faciebat, quia sacrificio non rite peracto uxoribus suis iungebatur. Sicut enim extorquebant carnes ab immolante, ita etiam extorquebant sacrificium ab offerente. Et idcirco sicut in offerendis carnibus faciebant homines detrahere sacrificio Domini, ita quoque nichilominus in coniungen is uxoribus transgredi faciebant populum. Quam intelligentiam si quis sequi uoluerit, suo iudicio  derelinquimus: nos priorem magis sequi decernimus.

»Si peccauerit uir in uirum, placari ei potest Deus; si autem in Deum peccauerit uir, quis orabit pro eo?« Non igitur eo modo in uirum, quo in Deum peccatur: quia in uirum peccare peccatum qualecunque est, leuiorque remissio. In Deum uero peccare, id est, ab eius cultu recedere, impietatis peccatum est, difficiliorque remissio. Et quoniam cum in uirum quis peccat, placato sibi uiro, facit sibi Deum placabilem; in Deum autem cum quis peccat, quis orabit pro eo? Ac si dicatur: Per quem, Deum sibi in quem peccauit propitium facere potuerunt. Tamen non ita intelligendum est, quod nulla uenia speranda sit iis qui in diuino officio  aliquid deliquerint, etiamsi digne penitentiam gerant, sed quod difficilior sit uenia et maior agenda penitentia iis qui in rebus Deo sacratis offendunt, quam qui proximum suum in uerbo uel in facto aliquid leserit. Quia quanto maior gloria, tanto grauior sit offensa. Hic notandum est siquidem quia presulibus ac omnibus qui presunt populo Christiano, considerandum est subtilius, qualiter filii Heli diuina sacrificia temerantes peccabant coram Domino, et deridebant per eos multi sacrificium Domini, unde et Heli sacerdos per eorum iniquitatem damnatus est, quod eos peccantes minus seuera animaduersione flectebat. Et quidem cercuit, et quidem corripuit, sed lenitate et mansuetudine patris, non seueritate et auctoritate pontificis: qua  sententia discant sacerdotes  quod non debeant propter ullos humanos fauores, aut commoda terrena iis quibus presunt, in peccatis quibus peccant in Deum, non solum assentire et blandiri, sed nec lenitate, aut mansuetudine, imo dura ac seuera increpatione corrigere et emendare: ne si tacuerint peccata filiorum, id est scelera populorum, ipsi pereant qui correcti non fuerant, et qui presunt pariter cum eis puniantur. Quod quamuis sancti sunt, culpa tamen subditorum propter silentium et mollitiem inuectionis, si non cerceant, eis reputabitur. E regione namque si iuxta modum culpe, dura inuectione increpare studuerint, et antidoto sue predicationis, uulnera peccatorum curare non neglexerint, coronam eterne  mercedis sciant se esse percepturos. Scriptum namque est: »Qui conuerti fecerit peccatorem ab errore uie sue, saluabit animam eius a morte, et operiet multitudinem peccatorum .« Denique in ueteri Testamento legimus, quod Phinees sacerdos zelatus, ut furorem Domini placaret, peccantes coram populo pugione transfixit, et propterea et nomen et sacerdotium eternum sibi promeruit. Quod quia Heli animaduersione in filios peccatum uindicare noluit, non solum sacerdotium perdidit, sed etiam morte mulctatus est, sicut diximus, et sacra historia in sequentibus manifestissime ostendit. Nam sequitur:

»uenit enim quidam propheta Domini ad Heli  sacerdotem, et dixit ei: Hec dicit Dominus: Nunquid non aperte reuelatus sum domui patris tui, cum esset in Aegypto?« Domum principis sui Aaron dicit de cuius stirpe successit in sacerdotium. Cui se reuelatum Dominus dicit quando ait in Aegypto: »uade in occursum Moysi in desertum . Hic primum reuelatus fuit ei Dominus, atque ad obedientiam destinauit, et postea non solum ipse, sed etiam omnes tribus in sacerdotem elegerunt. Unde dicitur:

»Et elegi eum ex omnibus tribuous Isrel mihi in sacerdotem, ut ascenderet ad altare meum: et adoleret mihi incensum, et portaret ephod coram me. Et dedi domui patris tui omnia de sacrificiis filiorum Isrel. Quare calce abiecistis uictimam  meam et munera mea que precepi ut offerrentur in templo et magis honorasti filios tuos quam me, ut comederetis primitias omnis sacrificii populi mei Isrel? Propterea, ait Dominus Deus Isrel, loquens locutus sum, ut domus tua et domus patris tui ministraret in conspectu meo, usque in sempiternum. Nunc autem dicit Dominus: Absit hoc a me. Sed quicunque glorificauerit me, glorificabo eum. Qui autem contemnunt me, erunt ignobiles. Ecce dies ueniunt et precidam brachium tuum domus patris tui,« id est dignitatem et robur sacerdotii et summum sacerdotem. Unde et dicitur: »Ut non sit senex in domo tua,« id est, sacerdos magnus.

»Et uidebis brachium emulum tuum.« Aemulus  domus Heli Sadoch exstitit, qui eiecto Abiatha r a Salomone sacerdotium suscepit: quanquam de Samuel uelint intelligi, sicut in Malachim legitur: »Proiecitque Salomon Abiathar ne esset sacerdos Domini, ut impleretur uerbum Domini quod locutus est super domum Heli .«

»uerumtamen non auferam penitus uirum ex te ab altari meo, sed ut deficiant oculi tui, et tabescat anima tua.« Ideo Dominus non penitus ablaturum uirum ex domo Heli ab altari suo, dicit ut semper de domo Heli esset in domo Domini uir qui in dignitate sacerdotii alium substitutum et se eadem dignitate priuatum uidens, eius oculi deficerent et anima tabesceret pre nimietate meroris. Mystice hec prophetia de mutatione sacerdotii, non  est in Samuele completa, sed in Domino Iesu Christo exstitit adumbrata. Nam post Samuelem prophetam, postea sacerdotes fuerunt de genere Aaron, sicut Sadoch et Abiathar, regnante Dauid, et alii deinceps: antequam tempus ueniret ex quo ista de sacerdotio mutando, per Christum effici oportebat. Nam cum diceret: »Loquens locutus sum, ut domus tua et domus patris tui,« id est, Aaron, qui primus sacerdos est institutus, de cuius progenie ceteri sequerentur, »ministraret in conspectu meo usque in sempiternum. Nunc autem dicit Dominus: Absit hoc a me. Sed quicunque glorificauerit me, glorificabo eum. Qui autem contemnunt me, erunt ignobiles;« ecce isti sunt dies qui prenuntiati sunt;  iam enim uenerunt: nullus enim sacerdos est secundum ordinem Aaron. Et quicunque ex eius genere est homo, cum uidet sacerdotium, imo sacrificium Christianorum, toto orbe pollere et se abiectum, deficiunt oculi eius, et anima eius defluit, pre nimietate meroris. Unde et sequitur:

»Et suscitabo mihi sacerdotem fidelem secundum cor meum.« Quod ait Propheta ad Heli loquens ex persona Dei, »Et suscitabo mihi sacerdotem fidelem, qui iuxta cor meum et animam meam faciet, et edificabo ei domum fidelem, et ambulabit coram Christo meo cunctis diebus;« sub figura Samuelis de Domino Saluatore, summo uidelicet ac uero pontifice, debet intelligi. Quia nimirum sicut Samuel defuncto Heli successit in sacerdotium, non  de stirpe Aaron sed de alia Leui familia electus: fuit enim filius Elcana, filii Ieroham, filii Eliu, filii Thau, filii Suph, filii Elcana, filii Iel, filii Azarie, filii Sophonie, filii Taath, filii Aser, filii Asaph, filii Core, filii Isaar, filii Caath, filii Leui, filii Isrel, ut uerba dierum narrant; ita Mediator Dei et hominum, ut esset nobis pontifex non de Leui, sed de alia utique tribu, id est Iuda, carnem sumpsit. Aliamque legaliter hostiam ipsam suam carnem obtulit Patri pro nobis. Aliosque de genere Aaron pontificatus sui reliquit heredes filios, uidelicet gratie Noui Testamenti: non tantum ex Iudeis, sed de uniuersa gentium natione collectos. Quod uere quasi humano more loquens Deus dicit: Qui iuxta cor meum et animam meam faciet, de Samuele quidem recte potest  intelligi quod in omnibus eius uoluntati sicut homo Dei, Deo paruerit. De Domino autem Saluatore potest etiam accipi altius: quia sicut Filius unigenitus paternorum in omnibus sit conscius arcanorum, iuxta quod de seipso manifeste testatur, dicens: »Et a me ipso facio nichil, sed sicut docuit me Pater, hec loquor .« Et: »Qui me misit, mecum est, et non reliquit me solum: quia que placita sunt ei, facio semper .« Cui domum fidelem edificat Pater, que domus sumus nos, si fiduciam et gloriam spei usque in finem, firmam retineamus. Et hec domus ambulabit coram Christo eius, ipso uidelicet summo pontifice, cunctis diebus, quia nimirum usque ad finem seculi, suorum augmentatione membrorum Ecclesia sancta  proficere nunquam cessabit: alioquin quomodo de Samuele potest accipi, quod edificata sit ei domus fidelis que coram Christo Domini, id est, ipso Samuele cunctis incederet diebus; cum legamus in sequentibus quod filii illius auersi de uiis eius post auaritiam declinauerunt et peruerterint iudicium, nisi forte domus eius hoc loco plebem Isreliticam intelligamus, que cunctis diebus sacerdotii eius Domino seruierit? De qua scriptum est : »Et requieuit omnis Isrel post Dominum.« Et paulo post: »Abstulerunt ergo filii Isrel Baalin et Astaroth, et seruierunt Domino soli.« Quod uero subditur:

»Futurum est autem ut quicunque remanserit in  domo tua, ut oretur pro eo et offerat nummum argenteum et tortam panis.« Non proprie de domo dicitur huius Heli, sed illius Aaron, de quo genere etiam hucusque non desunt, qui ueniant et conuertantur. De quibus dicitur: »Reliquie secundum electionem gratie salue facte sunt .« De talibus enim reliquiis bene intelligitur quod dicitur: »Qui remanserit in domo tua, ueniet ut oretur pro eo;« profecto qui credit in Christum sicut et temporibus apostolorum, et in presenti tempore aliquantum solet impleri, et in fine mundi perfecte complebitur. Nam etsi pauci, tamen aliqui, quotidie ex Iudeorum non tantum ex plebe sed ex sacerdotali stirpe ad Ecclesiam confugiunt. »Et cum intrauerit plenitudo gentium, tunc omnis Isrel saluus fiet  .« Quicunque autem ex his saluandus est, ipse enim qui remansurus esse dicitur, in domo pereunte sacerdotis Heli necesse est ad Ecclesiam confugiat, et offerat pro se sacerdoti Christiano nummum confessionis Dei deuote que in symbolo continetur: breuem quidem uerbo, sed uirtute precipuam. Constat argento claritatem uerbi celestis, sicut splendorem sapientie spiritualis auro sepe designari. Offerat et panem sacrificii salutaris abiectis carnibus legalium uictimarum, dicatque: »Dimitte me, obsecro, ad unam partem sacerdotalem,« id est, ad ipsam plebem Christo sacerdote preclaram. Cui Petrus ait: »uos enim genus electum, regale sacerdotium .« Quod autem addit, »ut comedam buccellam panis,« etiam ipsum sacrificii  genus eleganter expressit. De quo dicit sacerdos ipse: »Panis quem ego dabo, caro mea est pro mundi uita .« Quia enim dixerat superius dedisse cibos domui Aaron de uictimis ueteris Testamenti, qui fuerant sacrificia Iudeorum, ideo hic dixit postulandum ad comedendum buccellam panis, quod est de Nouo Testamento sacrificium Christianorum.



CAPUT III.

»Puer autem Samuel ministrabat Domino coram Heli, et sermo Domini erat pretiosus.« Bene ait, »et sermo Domini erat pretiosus.« Pretiosus namque dicitur, quia perrarus erat, et per prophetam raro fiebat. Omne enim quod rarum est, pretiosum est,  quia amplius desideratur. Unde et subiungitur: »In diebus illis non erat uisio manifesta.« Quia uidelicet prophetia non plena manifestabatur. Propter peccata enim populi, et eorum qui prefuerunt populo, iam non manifestabantur uisiones, sicut patribus eorum. Ecce iuxta historiam. Ceterum iuxta spiritualem intelligentiam bene dicitur. »Puer autem Samuel ministrabat Domino coram Heli.« Quia unigenitus Filius Dei Patris, quem per Samuelem significari diximus, qui interpretatur nomen eius Deus, in omnibus uoluntatem Patris apparens in carne exhibuit. Sicut ipse ait: »Non ueni facere uoluntatem meam, sed eius qui misit me .« Unde bene agitur, »coram Heli,« quia sacerdotium Iudeorum  mox noluit destruere, antequam uerum sacerdotium appareret; unde et subiungitur, »et sermo eius erat pretiosus,« quia predicatio eius fidelibus amabilis atque pretiosa erat, infidelibus uero despecta. De quibus per significationem subiungitur:

»Factum est ergo in die quadam, Heli iacebat in loco suo, et oculi eius caligauerant, nec poterat uidere lucernam Dei antequam exstingueretur.« Pre nimia senectute oculi eius caligauerant, nec poterat uidere lucernam Dei, cum arderet in tabernaculo antequam lux diurna fieret, quando eadem exstinguenda erat lucerna, sicut per Moysen precipitur, ut eadem lucerna luceret usque mane, legibus Exodi . Siue hoc significat, quod in cecitate sua ipse Heli permaneret, donec funditus  cum prole sua exstingueretur, hoc est, uita careret corporali. Mystice autem cecitas Heli significat cecitatem cordis Iudeorum. Lucerna quippe Dei, Dominus noster intelligendus est. Scimus enim quia in lucerna testa exterius, et lumen interius est. Ipse namque per Prophetam dicit: »Exaruit uelut testa uirtus mea .« Quid per testam, nisi corpus ipsius accipitur? in qua testa lumen Diuinitatis exstitit, et flamma uirtutum atque miraculorum effulsit. Cuius utique uirtutes atque miracula, principes seu sacerdotes Iudeorum, dum credere contem pserunt, ueritatis lumen in eis exstinctum est. Et bene ait, »antequam exstingueretur,« quia nec fulgore miraculorum, que ab eo fulgebant, intelligere, nec doctrinam eius corde intento capere potuerunt,  donec ipsum sacerdotium simul cum templo et populo funditus euerteretur. De quibus etiam adhuc in persona Heli dicitur: »Idcirco iuraui domui Heli, quod non expietur iniquitas domus eius uictimis et muneribus, usque in eternum,« quia peccatum sacerdotum Iudeorum quod in Christo admiserunt, uidelicet quia non solum contempserunt, sed etiam crucifixerunt, uictimis atque sacrificiis legalibus usque in sempiternum expiari non potest.

»Samuel autem dormiebat in templo Domini, ubi erat arca Dei. Et uocauit Dominus Samuel. Qui respondens, ait: Ecce ego,« et reliqua usquequo ait, »porro Samuel necdum sciebat Dominum, neque reuelatus fuerat ei sermo Domini.« Quod ter Dominus Samuelem uocauit, prefigurabatur quod  ipse puer futurus erat propheta, dux, et sacerdos. Nescire Dominum dicitur Samuel, quia prophetie mysterium necdum ei, uel sermo Domini reuelatus fuerat. Nam communiter ut ceteri sciebat.

»Dixitque Dominus ad Samuel: Ecce ego facio uerbum in Isrel: quod quicunque audierit, tinient ambe aures eius.« Hoc in loco comminatio Dei est super Heli, et super domum eius: eo quod in peccato filiorum Heli arca Dei caperetur, et Isrel rueret, et eius filii interirent, et domus Heli sacerdotio domus Domini priuaretur; et ob id factum, audientium aures tinnirent stupore uehementi.

»Creuit autem Samuel, et Dominus erat cum eo, et non cecidit ex omnibus uerbis eius in terram.«  Quod dictum est de Samuele, postquam uerba diuini oraculi, que nocte acceperat, mane Heli retulit: »Et non cecidit ex omnibus uerbis eius in terram,« significat, quia nichil ex his que locutus est irritum fuit, sed omnia sunt rebus completa que dixit. Cadunt namque in terram uerba superuacua, que pro nichilo habenda, et uniuersorum sunt calcanda despectu. Sic et beatus Iob dixit: »Et lux uultus mei non cadebat in terram .« Quia nimirum in tanta grauitate uultum tenere consueuerat, ut nunquam contemptibili letitia solueretur. Sed quotiescunque hilariorem se presentibus exhiberet certa semper hoc causa utilitatis eorum faceret. De quo et annectitur:

»Et cognouit uniuersus Isrel, a Dan usque Bersabee,  quod fidelis Samuel propheta esset Domini.« Per terminos terre Iudee descriptos, uniuersitatem plebis pariter comprehendit. Dan uiculus est in quarto milliario a Paneade euntibus Tyrum, qui usque hodie terminus est Iudee prouincie contra septentrionem. De quo et Iordanis flumen erumpens a loco sortitus est nomen. Bersabee similiter uicus est in tribu Iude in tricesimo ab Hebron milliario, uergens ad austrum. »Et euenit sermo Samuelis uniuerso Isreli.« Sermo enim eius fuit ad uniuersum Isrel, quod percutiendi essent a Philistheis propter peccata filiorum Heli. Et hoc ex diuina reuelatione clarescebat sibi fuisse reuelatum, sicut rei probauit euentus, et ideo uerus propheta predicabatur.



CAPUT Iu.


»Egressus est namque Isrel obuiam Philisthiim in prelium, et castrametatus est iuxta lapidem adiutorii. Porro Philisthiim uenerunt in Aphec, et instruxerunt aciem contra Isrel. Inito autem certamine, terga uertit Isrel Philistheis, et cesa sunt in illo certamine passim per agros, quasi quatuor millia uirorum.« Patet iuxta litteram sensus, quia ista propter peccata filiorum Heli perpessi sunt filii Isrel. Unde bene Aphec furor nouus, siue apprehendens interpretatur, quod merito conuenit rebus gestis. Qui enim iram Domini meruerunt ab hostibus apprehensi sunt. uerum iuxta anagogen quid significet, breuiter enucleandum est. Porro Isrel, qui interpretatur uir uidens Deum siue fortis cum Deo, significat  credentes in Deum, Philisthiim uero, qui interpretantur cadentes poculo, immundos significant spiritus, qui poculo superbie inebriati, et ipsi de celestibus ceciderunt, et multos quotidie hominum peruertere festinant, poculo suo malitie. Contra quos Isrel, fideles scilicet, ne uicti immundis spiritibus cedant, sed ut superare possint, iuxta lapidem adiutorii castrametantur. Lapis enim adiutoriis legem significat Christi, ubi lapis uerus Christus inuenitur, de quo scriptum est: »Lapidem quem reprobauerunt edificantes ,« etc. Iuxta quem morantur fideles, ut Christum inuenire possint, ac dicere, »Et nobis in lapidem adiutorii; et in petram refugii.« Et illud,  »Adiutorium nostrum in nomine Domini .« Sed dum ipsi iuxta lapidem uersantur, id est, meditantur in lege Domini die ac nocte, ut saluatorem amplius inuenire ualeant adiutorem, Philisthiim in Aphec ueniunt, et aciem contra Isrel instruunt. Aphec quippe furor nouus interpretatur. Et bene furor nouus interpretatur, quia quo amplius fideles immundi spiritus diuini legibus insistere conspiciunt, et spem suam in Christum collocare, eo acriora ac noua certamina felle sue malitie abacti construere non cessant. Unde multos qui in suis uirtutibus confidunt, et in humana sapientia gloriantur, aut legem  carnaliter accipere cupiunt, et gratiam Euangelii contemnere non metuunt, immundi spiritus facile prosternunt.  Nam sequitur: »Inito autem certamine, terga uertit Isrel Philistheis, et cesa sunt in illo certamine passim per agros, quasi quatuor millia uirorum.« Quatuor enim ista millia uirorum in certamine Philistinorum quo congressi sunt filii Isrel, uidelicet credentes ex primitiua Ecclesia, perierunt, illi intelliguntur qui quatuor Euangelia recipere noluerunt.

»Misit ergo populus in Silo, et tulerunt inde arcam federis Domini exercituum, sedentis super Cherubim. Et cognouerunt Philisthiim quod arca Domini uenisset in castra. Timueruntque, dicentes: uenit Deus in castra.« Arca enim quam filii Isrel de Silo in prelium tulerunt, duo Testamenta significat, que fideles ex Iudaico populo ad gentes transtulerunt. Que bene dicitur »Domini exercituum  sedentis super Cherubim.« Cherubim namque plenitudo scientie interpretatur, que in duobus Testamentis inuenitur, quanquam ad Christum referri possit, in quo sunt omnes thesauri sapientie et scientie reconditi . Que Philisthiim audientes, uidelicet sapientes istius seculi, seu ipsi immundi spiritus  extremuerunt, scilicet quia ceperunt Apostoli uerbis pluere, ex scientia utriusque Testamenti miraculis coruscare, et quasi tonitrua intonare, »clamore grandi, et personuit terra« a uoce predicationis , et crediderunt se superandos.

»Ingemueruntque dicentes: ue nobis ! Non enim fuit tanta exsultatio heri et nudiustertius. ue nobis ! Quis nos saluabit de manu deorum sublimium  istorum? Pugnauerunt ergo Philisthiim, et cesus est Isrel, et fugit unusquisque in tabernaculum suum.« Et hic enim in hoc quod ab alienigenis arca capta dicitur, prefigurabat a gentibus duo Testamenta accipienda esse, que per arcam significari diximus.

»Duo quoque filii Heli mortui sunt, Ophni et Phinees.« Per Ophni enim, qui discalceatus; et per Phinees, qui dicitur os mutum, per quos significari diximus longe superius sacerdotium Iudeorum, qui modo mortui referuntur, ipsius sacerdotii finis intelligitur. Qui bene postquam arca capta est, mortui referuntur: quia postquam duo Testamenta ad sapientes istius seculi et gentiles peruenerunt, sacerdotium  Iudeorum funditus finem accepit, et exigentibus peccatis exterminatum est, et ipsi sacerdotes a gentibus interfecti sunt. Hinc ad Ezechielem Dominus ait: »Et tu, fili hominis, sume tibi gladium acutum radentem pilos, et assumas eum et duces per caput tuum et barbam tuam ,« etc. Quid per gladium acutum, nisi uastationem significat Iudeorum, que sub uespasiano et Tito facta est? Quid uero per cesariem capitis et barbam, nisi omnem pulchritudinem et uirilitatem eiusdem populi demonstrat? Que omnia Iudei amittentes, quique ex ipsis fame ac pestilentia et gladio remanserunt, sub figura capillorum in cunctis gentibus quasi in omnem uentum dispersi sunt. Et ut manifestius iuxta superiorem intelligentiam intelligatur, dicamus  aliter. Ait enim: »Et tu, fili hominis, sume tibi gladium acutum radentem pilos,« etc. In hoc namque facto iudicium Redemptoris exprimitur, qui in carne apparens caput rasit, quia Iudaico sacerdotio preceptorum suorum sacramenta abstulit. Unde per decisos capillos, sacramentorum subtilitas; per caput uero, summa sacerdotii designatur. Barbam rasit, quia regnum Isreliticum deserens, decorem uirtutis amputauit.

»Currens autem uir de Beniamin, ait ad Heli: Fugit Isrel coram Philisthiim, et ruina magna facta est in populo. Insuper et duo filii tui mortui sunt, Ophni et Phinees; et arca Dei capta est. Cumque ille nominasset arcam Dei, cecidit de sella retrorsum iuxta ostium, et, fractis ceruicibus,  mortuus est.« Sicut superius mors filiorum finem significat sacerdotii Iudeorum, ita in hoc loco mors patris designat pontificatum Iudeorum irreparabiliter prostratum, sedemque habere uacuam, et gloriam sacerdotii regnique exstinctam, sicut superius paulo plenius exemplo inculcauimus. Et hoc est de sella retrorsum cecidisse et mortuum esse. Denique post exstinctum sacerdotium ac sedem uastatam pontificatus Iudeorum, carnalis etiam Synagoga, carnaliter illi adherens, mox interiit. De cuius significatione subiungitur:

»Nurus autem eius, uxor Phinees, pregnans erat uicinaque partui. Et audito nuntio quod capta esset arca Dei, et mortuus esset socer suus et uir suus, incuruauit se et peperit. Irruerant enim in  eam dolores subiti, in ipso autem momento mortis eius dixerunt ei qui stabant circa eam: Ne timeas, quia filium peperisti,« etc. Omnia enim ad superiora tendunt. Nam, sicut diximus, nurus Heli, uxor Phinees, carnalem plebem Iudaicam designabat, que carnali sacerdotio copulata, cum ipso finem accepit, atque diuinitus interiit. Sed notandum est, quia non antea interiit antequam uiuum parturiret. Ita et Synagoga Iudeorum ex toto non interiit, antequam uiui ex ipsa nascerentur, id est ipsa primitiua Ecclesia, que ex ipsa plebe credidit. Unde et merito consolationem non recipiens ab his que consolabatur, id est Synagoga desperans ab humilibus credentibus ait:

 »Translata est gloria de Isrel, quia capta est arca Dei.« Hoc est quod Dominus ait: »Auferetur a uobis regnum Dei, et dabitur genti facienti fructus eius .« Unde notandum est, quia puerum uocauit Ichabod. Chabod enim gloria, Ichabod uero cecidit gloria ad illos refertur qui ex Synagoga non credentes prodierunt, qui in decorem et gloriam esse poterant ipsi Synagoge, si credere in Deum, et eorum predicationibus uoluissent. Et quia hoc agere contempserunt, gloriam eamdem amiserunt: quia predicatores sancti, eis contemptis, ad gentes peruenerunt. Unde et iisdem apostoli dicunt: »uobis quidem oportebat primum loqui uerbum Dei. Sed quia repulistis illud, et indignos uos iudicastis eterne uite, ex hoc ibimus ad gentes .«



CAPUT u.


»Philisthiim autem tulerunt arcam Dei, et asportauerunt eam a Lapide adiutorii in Azotum. Tuleruntque Philisthiim arcam Dei, et intulerunt eam in templum Dagon, et statuerunt eam iuxta Dagon.« Lapis adiutorii dicitur locus ille, in quo posuit Samuel lapidem unum, inter Masphat et inter Sem. Azotusque et Azot dicitur, est una de quinque ciuitatibus Allophylorum, interpretatur autem incendium patris. Et bene incendium patris dicitur, ubi idolum Dagon consistebat, quia aduentus arce Dei in Azotum incendium erat diaboli patris omnium inimicorum. Dagon interpretatur piscis tristitie, significat  hostem antiquum, qui in mari istius mundi positus, deuorat peccatores.

»Cumque surrexissent diluculo Azoti altera die, ecce Dagon iacebat pronus in terra ante arcam Domini,« et reliqua. Iam superius diximus quod arca duo significat Testamenta. Philisthiim uero in hoc loco gentiles prefigurantur. Sed dum arcam ad templum suum deferunt, Dagon illorum deus corruit, atque due palme et caput absciduntur. Quid est enim hoc, quod dum arca iuxta Dagon constituitur, mox in terram prosternitur, nisi statim ut testamenta Dei ad gentes peruenerunt, confestim idola que deceptum possidebant orbem destructa sunt, omnisque error simulacrorum corruit, presentiam Dei ferre non sustinens. Sed notandum est,  quia hi qui arcam constituunt iuxta Dagon, ut arca Dei subdita illi fuisset, figuram gesserunt sapientium huius mundi, qui testamenta Dei subdere uoluerunt sub suorum scientia. Illi uero qui Dagon restituerunt in locum suum, figuram gesserunt eorum qui defensores fuerunt idololatrie cultus. Nam in manibus Dagon precisis opus idololatrie amputatum, in capite uero eius superbia diaboli abscisa significabatur, a quo initium peccati fuit. Quod uero in limine inueniuntur, gestum est, ut scilicet prefinitum sue idololatrie finem agnoscerent. Limen enim finem itineris significat, id est consummationem idoli. Seu limen significat fidem, per quam idololatrie cultus destructus est. Etiam illud pertinet ad  magnam significationem, in ipsa ruina Dagon sui, atque fractura illius, solum inuenerunt fractis eius omnibus membris dorsum. Dorsum quippe fugam, significat, id est abolitionem idolorum. Quicunque enim fugiunt, persequentibus dorsum dant. Unde et de hostibus scriptum est: »Qui pones eos dorsum .« Ubi enim sunt idola? perierunt, et si aliqua sunt remanentia ab aliquibus abscondunt, fugiunt. Nam sequitur:

»Aggrauata est autem manus Domini super Azotos, et demolitus est eos, et percussit in secretiori parte natium Azotum et fines eius;« et quatuor reliquas ciuitates. Hic etiam figura pretenditur. Quod autem percussi sunt in posteriora hi qui arcam Dei captiuauerunt, hac pena significari uidetur,  quia si qui susceperint testamentum Dei, et posteriorem uitam dilexerint, ex ipsis et pro ipsis, iustissime iusto iudicio Dei in posteriora cruciabuntur, que, sicut ait Apostolus, existimari debent sicut stercora . Qui enim sic assumunt testamentum diuinum, ut in posteriora respicientes ueteri se uanitate non exuant, similes sunt hostibus illis qui arcam testamenti captiuam iuxta idola sua posuerunt. Et illa quidem uetera etiam nolentibus cadunt: quia »omnis caro fenum, et« claritas »hominis, ut flos feni. Aruit fenum, flos cecidit.« Arca »autem Domini manet in eternum .« Secretum scilicet testamentum regnumque celorum, ubi est eternum Dei uerbum.



CAPUT uI.


»Fuit ergo arca Domini in regione Philisthinorum septem mensibus.« Hoc enim tempus propter uniuersitatem temporum que septenario numero discurrit significat Testamentum Domini usque ad consummationem seculi in gentibus permansurum. Deinde sequitur qualiter inito consilio, quinque anos aureos, iuxta numerum ciuitatum suarum, obtulerunt arce. Patet enim littere sensus, tamen aliquid significationis habet: quia quosdam significat qui post idola penitentiam gerunt. Illi enim aureos anos atque mures aureos, ad arcam Domini offerunt, qui per flagella agnita uirtute eius, pro transactis peccatis, et idolorum cultura penitudinem gerentes, per ueram confessionem Deo gloriam reddunt. Et licet  coacti studium uite sue ad meliora conuertunt, cognoscentes se flagella Domini atque plagas iuste perpeti a Domino. Unde quinque ciuitates Philisthinorum, quinque corporis sensus, id est uisum, auditum, gustum, odoratum, et tactum, figuram habuisse non dubium est. Per hos enim homo, aut bene operando precepta Dei adimplet, aut praue uiuendo diabolo satisfacit. Sequitur:

»Nunc ergo arripite et facite plaustrum nouum unum et duas uaccas fetas, quibus non est impositum iugum, iungite in plaustro et recludite uitulos earum domi. Tolletisque arcam Domini et ponetis in plaustro,« et reliqua. Hec igitur, quanquam historie seriem pretermittamus enucleandam, quia luce clarius  patet, tamen ne alicui ludus esse uideatur, quid significationis gerebat moraliter, ex sanctorum dictis, non nostra ponentes, pandamus. Quid igitur uacce Allophylorum arcam Dei gestantes, nisi figuram sanctorum ac fidelium renuntiantium seculo prefigurabant? qui nullum delicti iugum traxerunt, neque ullo parentele studio a proposito religionis prepediuntur, neque opere, sicut per Moysen de talibus dicitur: »Qui dicunt patri suo et matri, Nescio uos, et nescierunt .« Quid ab eisdem uaccis uehebatur: sacre Scripture pretendebat sacramentum, cui omnes sancti obedientes, dum obtemperant quasi superimpositam arcam Domini portant. Plaustrum uero illud, in quo arca gestabatur, crucis Christi innuebat mysterium. Unde et ueritas  ait: »Si quis uult post me uenire, abneget semetipsum, et tollat crucem suam et sequatur me .« Sed notandum est quod cedem uacce fete fuisse memorantur, quia sunt qui plerique in uia Dei intrinsecus positi foris carnalibus affectibus ligantur, sed non declinant a recto itinere, quia arcam Dei portant in mente. Ecce enim uacce Bethsamis pergunt. Bethsamis quippe dicitur domus solis, et Propheta ait: »uobis autem qui timetis Deum orietur sol iustitie .« Si igitur ad eterni solis habitationem tendimus, dignum profecto est, ut de Dei itinere pro carnalibus affectibus non declinemus. Tota enim uirtute pensandum est, quod uacce Dei plaustro supposite pergunt et gemunt, dant ab intimis mugitus, et tamen de itinere  non deflectunt gressus. Sic nimirum predicatores sancti, sic fideles quique intra sanctam Ecclesiam debent ut compatiantur proximis per caritatem, et tamen de uia Dei non exorbitent per confessionem.

»Sed et satrape Philisthinorum sequebantur usque ad terminos Bethsames. Porro Bethsamite metebant triticum in ualle. Et eleuantes oculos suos, uiderunt arcam, et gauisi sunt cum uidissent. Et plaustrum uenit in agrum Iosue Bethsamite, et stetit ibi. Erat autem ibi lapis magnus. Et conciderunt ligna plaustri,« et reliqua. Iam enim superius dictum est, quod Bethsamis domus solis interpretaretur. Sed nunc que alia potest in hoc loco esse domus solis, nisi sancta Ecclesia, a Sole iustitie illustrata? Et quid est Bethsamitas in  ualle frumenta metere, nisi doctores Ecclesie annonam uerbi Dei in humilitate tractare? Quis est lapis in agro Iosue, nisi Christus Dominus in Ecclesia sua? Ligna uero illa plaustri, ipsius Christi prefigurasse crucis mysterium non dubium est. uaccas uero super lapidem immolare, est conuersos sanctos a seculo in Christi imitatione mortificare.

»Hi sunt autem ani aurei quos reddiderunt Philisthiim pro delicto, Domino: Azotus unum, Gaza unum, Ascalon unum, Beth unum, Accaron unum.« Azotus enim interpretatur ignis, Gaza uero fortitudo eius, siue diuitie. Ascalon quippe pondera uel ignis homicida, Geth torcular, Accaron uero sterilitas uel eradicatio dicitur. Quinque enim ciuitates Palestinorum  quinque corporis sensus a quibusdam intelliguntur. Ex quibus bene Azotus interpretatur ignis, illum scilicet significans, quo corda miserorum suecenduntur. De quibus scriptum est: »Omnes adulterantes uelut clibanus corda eorum .« Et Gaza, que dicitur fortitudo eius, quia fortes sunt adulterantes in malum; siue diuitie, de quibus Dominus dicit: »Sollicitudines diuitiarum suffocant uerbum ,« accipiuntur in quibus confidunt iniqui. Et Ascalon, que ponderata sonat, uel ignis homicida, malitie pondus, quo deprimuntur reprobi. De qua dicitur: Iniquitas in talento plumbi sedet, quia iniquitate succensi, ut diuitiis abundare possint, homicidia perpetrant. Unde Geth iure sequitur, que torcular interpretatur: Significat autem  tribulationes presentis uite, ubi torquentur electi ac reprobi. Et Accaron uero, que sterilitas uel eradicatio dicitur, reproborum significat sterilitatem, qui his uitiis insistunt; et si in his perseuerauerint, eradicabuntur a terra uiuentium. Sed he quinque ciuitates munera aurea offerunt, quando auro spiritalis intelligentie instructi, ab his uitiis per penitentiam declinantes, que in quinque sensibus corporis admittuntur diuinis Testamentis se subdunt. Unde necesse est ut attendant ad mortem, ubi est tristitia uera et sterilitas perpetua et sic se cohibebant ab iniquitatibus. Sed quod ait iuxta historiam:

»Ab urbe murata usque ad uillam que erat absque muro et usque ad Abel magnum super quem posuerunt arcam Domini.« Abel magnum ciuitas  est in termino Isrel. Abel magnum idcirco uocatur, cum antea Bethsamis uocata sit, siue propter luctum super uiris Bethsamitis ita factum, siue propter distinctionem ciuitatis Abel Bethmacha, de qua exclamauit mulier sapiens ad Ioab, dicens: »Qui interrogant, interrogent in Abela .« Sic itaque intelligendum est, quod ab urbe murata usque ad uillam que est absque muro, et usque ad Abel magnum dederunt mures. »Super quem,« id est, super luctum »posuerunt arcam Domini, que erat usque in illam diem in agro Iosue Bethsamitis, et fuit ibi donec in Cariathiarim ducta est. Et percussit de populo septuaginta uiros, et quinquaginta millia plebis,« et reliqua usquequo ait:



CAPUT uII.


»Et factum est ex qua die mansit arca Domini in Cariathiarim, multiplicati sunt dies , et requieuit omnis Isrel domus post Dominum.« Quod enim dictum est, quia percussit de populo qui non erant de stirpe Leuitica, septuaginta uiros, et quinquaginta millia plebis, pro una eademque re indifferenter accipitur. Nam et ex uno Greco quod est solet utrumque transferri. Sed in hoc uidetur esse distantia, quia in priore commate uersiculi, additum est uiri septuaginta sunt percussi. De ipsa autem turba uulgari homines quinquaginta millia, quod ne pateretur  populus a longe stabat et orabat, solus Moyses ascendit  ad Dominum. Unde in Hebreo ita habetur: »Et percussit de populo septuaginta uiros, et quinquaginta millia uiros;« hos septuaginta uiros iudices, septuaginta Hebrei intelliguntur, quorum merita et gloria quinquaginta millia uiris comparantur: sicut et de Dauid dicitur . »Quia tu unus pro decem millibus computaris.« Quod dictum est: »Quia ex qua die mansit arca Domini Cariathiarim, multiplicati sunt dies: erat quippe annus uicesimus,« et reliqua, iam ad octauum usque annum regni Dauid, quando eam, congregata populi frequentia, in Ierusalem adduxit, sint [anni] computandi. Inuenitur namque in sequentibus quia temporibus Saulis fuerat ablata de hac ciuitate, et allata in castra pugnante eo aduersum Philistheos. Sic etenim scriptum  est: »Et ait Saul ad Achiam: Applica arcam Dei .« Erat enim ibi arca Dei in die illa, cum filiis Isrel. Et quia constat , quod Dauid eam in Ierusalem adduxerit cultam de domo Aminadab, in quam non illata esse perhibetur, restat intelligi, quia in diebus Saulis relata de castris, et in prefata remansit illata ciuitate, unde denuo, regnante Dauid, afferetur in Ierusalem. Est ergo sensus memorate sententie, quia ex qua die mansit arca in Cariathiarim, erat annus uicesimus, cum eam inde transferri temporibus Saul causa belli contingeret. Denique, uicesimo peracto anno, translata est a Samuele in Masphat. Et de Masphat transtulerunt eam, Samuel et Saul, in Galgala. Inde translata est a Saul in Nobee, de Nobee in Gabaa, de  Gabaa ad Aiud domum Obededon. Inde transtulit in Sion. De Sion transtulit eam Salomon in Sancta sanctorum, uel certe uicesimus erat annus, cum adhuc omnis domus Isrel quieuisset post Dominum, abiectis idolis uidelicet, illi soli seruiens. Quod in sequentibus dicitur: »Abstulerunt filii Isrel Baalim et Astaroth, et seruierunt Domino soli.« Quod ea facta sit toto tempore presulatus Samuelis, qui, Iosepho teste, duodecim annis completus est, et primo tempore regni Saul, qui, eodem historico affirmante, uiginti annis tenuit, nullus sancte historie curiosus ignorat. Namque postmodum cum recessisset Spiritus Domini a Saule, et agitaret eum spiritus nequam, maxime ad persequendum Dauid innoxium et iustum, necesse erat partem militie uel plebis eius  nullam, malitie illius exstitisse complicem. His iuxta historiam prelibatis, quid mystice significet, quod arca uenit in Cariathiarim, et intulerunt eam in domum Aminadab in Gabaa, et ex qua die mansit ibi multiplicati sunt dies, enucleare conabimur. Aminadab enim, in cuius domum uenit arca, pater meus spontaneus interpretatur. Significat populum gentium, cui Dominus Pater gratiam Testamenti contulit. Qui cum Psalmista dicere potest: »uoluntarie sacrificabo tibi et confitebor nomini tuo, Domine, quoniam bonum est .« Gabaa uero collis dicitur, et animas significat humilium de quibus dicitur: »Suscipiant montes pacem populo, et coles iustitiam .« Montes enim, Augustino  teste, maiores anime sunt; colles uero minores. Seu etiam Gabaa, ubi Eleazar filius Aminadab sacerdos constituitur, ut custodiat arcam Domini, interpretatur collis, uel sublimitas. Eleazar adiutorium dicitur: et bene qui custodit arcam Domini, adiutorium interpretatur, quia sancti uiri quidquid boni habent, non ad se, sed ad Dominum referuntur. Unde Apostolus: »Fiduciam talem habemus per Christum ad Deum, non quod sufficientes simus cogitare aliquid a nobis, quasi ex nobis, sed sufficientia nostra ex Deo est ,« et reliqua. uerum Cariathiarim, que interpretatur uilla siluarum, significat sanctam Ecclesiam, ex multitudine gentium collectam. In qua postquam Testamentum mansit, multiplicati sunt iusti, qui ab ipso uelut dies illuminati  sunt. Baalim habentes, siue ascendentes, aut superiores interpretatur, quem filii Isrel proiecerunt; pariter cum Astaroth, idola gentium significat, que proiecerunt credentes ex gentibus, post susceptionem arce Testamenti. Seu qui uetus Isrel est, id est uir uidens Deum, aufert a se omnem facturam malignorum spirituum, hoc enim interpretatur Astaroth. Aufert iactantiam atque superbiam et sic seruit Deo soli, quia »nulla societas est lucis ad tenebras, nec ulla conuentio Christi ad Belial .«

»Dixit autem Samuel: Congregate uniuersum Isrel in Masphath, ut orem pro uobis Dominum. Et conuenerunt in Masphath, hauseruntque aquam, et effuderunt in conspectu Domini,« et reliqua. Hic enim, si presumptio non uideatur  quid est, quod aquam hauserunt et effuderunt in conspectu Domini, quid Hebreorum traditio sentiat, sicut in quibusdam codicibus legimus, inserere nisi sumus. Tradunt enim quod coram Domino in eadem aqua maledicta congesta sint, et sicut in lege mulier zelotypa hausta aqua probabatur, ita et hic idololatre hac aqua probati sunt. Hi uidelicet, qui se idola coluisse penitus denegabant. Tradunt etiam, quod quicunque idololatra hanc aquam gustasset, labia eius ita sibi adhererent, ut nequaquam ea ab inuicem separare posset. Hoc indicio idololatria deprehendebatur, et interficiebatur. Quod et sequentia demonstrant, in eo quod ait: »Iudicauitque Samuel filios Isrel in Masphath.« Iudicare hoc in loco, idololatras secundum legem morti  tradere dicit. Dicunt etiam quod hoc modo Moyses idololatras, qui uitulum fecerant, probauerit, quando arripuit uitulum et combussit, contriuitque usque ad puluerem, et sparsit in aquam, et dedit ex eo potum filiis Isrel. Nos iam illorum deliramenta omittentes, quia utrum uerum sit ignoramus, simpliciter intelligimus, quod tam sancto uiro conueniebat ut plebem sibi commissam, in iustitia et ueritate, et summa prudentia gubernaret. Ceterum quid figura significet, intimare breuiter aggredimur. Masphath enim quo congregatus est Isrel, ubi et aquam hausit, in conspectu Domini, interpretatur intentio, sanctam significans Ecclesiam, ubi uera est intentio, que melius potest per ipsum Masphath intelligi, in unitate fidei,  sub nouo sacerdotio, collectam: aquas lacrymarum hauriens, et per satisfactionem penitentie, eas in conspectu Domini effundens. Quod autem Samuel propheta in eodem loco, hoc est in Masphath, populum Isreliticum iudicabat, hoc indicasse uidetur, quod omnis predicator spiritualis, eos fideles maxime docere studet, quos in intentionem contemplationis atque ad amorem patrie celestis intentos esse perspexerit.

»Et ascenderunt satrape Philisthinorum ad Isrel. Quod cum audissent filii Isrel, timuerunt a facie Philisthinorum, dixeruntque ad Samuelem: Ne cesses pro nobis clamare ad Dominum Deum nostrum, ut saluet nos de manu Philisthinorum. Tulit autem Samuel agnum lactentem unum, et obtulit  illum holocaustum integrum Domino.« Agnus hic in typo oblatus populo Dei uictoriam prestitit, quia uidelicet per passionem Christi immundis spiritibus superatis, pax reddita est fidelibus. Unde et in sacra historia subiungitur:

»Factum est ergo cum offerret holocaustum Domino, Philisthiim iniere prelium contra Isrel. Intonuit autem Dominus fragore magno in die illa super Philisthiim, et exterruit eos,« et reliqua. Tunc enim Dominus fragore magno intonuit, quando per sanctos apostolos sonum predicationis emisit. Iuxta quod scriptum est: »Intonuit de celis Dominus, et Altissimus dedit uocem suam .« Sed dum ista intonuit Dominus, exterruit Philisthiim, et cesi sunt a filiis Isrel. Quia uidelicet immundi  spiritus, predicationibus sanctorum cedentes, a facie eorum discesserunt, quod plenius in ecclesiastica historia declaratur. Unde Bethchar, ubi cesi sunt, interpretatur domus agnitionis, siue domus agni, Ecclesiam prefigurauit illius de quo Ioannes ait: »Ecce Agnus Dei, ecce qui tollit peccata mundi .« In qua, et a qua Ecclesia, Domino fauente, immundi spiritus superati sunt. Et bene ait: »Persecuti sunt eos usque ad locum qui erat super Bethchar,« que interpretatur domus agnitionis, quia tandiu predicatores persecuti sunt, quousque omnis error expurgaretur, et uere Deus agnosceretur. Sequitur:

»Tulit autem Samuel lapidem unum, et posuit eum inter Masphath et inter Sen; et uocauit nomen  eius: Lapis adiutorii,« et reliqua. Lapis enim iste, quem Samuel inter Masphath, que interpretatur intentio: et Sen, quod dicitur dentium, ob signum uictorie posuit, quem alium nisi Dominum nostrum Iesum Christum prefigurauit? qui secundum dicta prophetarum inter inuentionem ueteris Testamenti, et Euangelii predicationem positus, fidelibus suis contra aduersarias potestates dimicantibus auxilium prestat. Ipse enim prefigurabatur in lapide, propter firmitatem: ipse significabatur in agno, propter innocentiam: siue, quia pro nobis est immolatus. Quod autem ait: »Hucusque auxiliatus est nobis Dominus,« ostendit quia quicunque hos terminos transcendunt, sicut heretici, auxilium Dei non merentur.  Quod autem ait: »Erat pax inter Isrel et Amorrheum,« hoc in futuro intelligere dabatur, quia postquam per passionem Domini eree potestates uicte cesserunt, usque populus ex circumcisione uidelicet et preputio credens, in ciuitate fidei sibi concordauit. Amorrheus interpretatur amarus, uel loquens. Et Apostolus ait: »uos qui eratis longe, facti estis prope in sanguine Christi. Ipse est enim pax nostra, qui fecit utraque unum ,« et reliqua. Iste est Samuel qui inuocauit Deum, sicut in sequentibus legitur, exaudiuit eum Deus, et in tempore messis pluuiam impetrauit. Pluuia enim in sanctis Scripturis uerba sunt Euangelii, siue legis. Sicut et Moyses dicit: »Exspectetur sicut pluuia eloquium meum, et descendant sicut ros uerba mea  .« Hanc igitur pluuiam dedit mundo Christus in tempore messis, id est quando gentes colligi oportebat, ut sicut frumentum horreis, sic intra Ecclesie sinum congregarentur.

»Iudicabat Samuel Isrel cunctis diebus uite sue, et ibat per singulos annos circumueniens Bethel, et Galgala, et Masphath, et iudicabat Isrel in supradictis locis.« Non enim uacat a mysterio quod Samuel in supradictis locis conueniens iudicabat Isrel. In hoc enim typum tenuit doctorum sancte Ecclesie, et ut hoc manifestius pateat, manifestemus clarius: Bethel enim, que interpretatur domus Dei, sanctam significat Ecclesiam que domus Dei dicitur, in qua Dominus sua gratia uidelicet in mentibus electorum habitare dignatus est. Iuxta quod ait:  »Et inambulabo et inhabitabo in eis .« Unde et Galgala, que interpretatur reuelatio, eamdem significat Ecclesiam, de qua Dominus dicit. »Ubi fuerint duo uel tres congregati in nomine meo, ibi sum in medio eorum ,« uidelicet per gratiam sue reuelationis ac presentie sue Diuinitatis. Et Masphath, que interpretatur intentio, bene sequitur: quia uidelicet in supradicta Ecclesia sancta Dei, est pura in mentibus electorum intentio, qua semper esurit, et anhelat ad Deum. In qua Samuel propheta iudicat filios Isrel, uidelicet ut doctor fidelis fideles in Ecclesia decernit. Unde bene dicitur, quod reuertens habitat in Rama Samuel, ubi erat domus eius, quia uidelicet hoc indicasse uidetur, quod omnis ecclesiasticus doctor, uir spiritalis in  Ecclesia, licet semper in altitudine contemplationis , habitare delectetur, per actiones tamen compassionum, ad infirma membra Ecclesie condescendere non renuit, et quasi populum Isrel iudicat, dum creditam sibi plebem, ad tenendam unitatem fidei, et ceteras uirtutes operandas, sua exhortatione instituit et docet: seu qui iudex alieni delicti efficitur, et iudicium exercet in domo Dei: non propterea et maleuola mente, sed secundum quod sacra Scriptura reuelat, agere debet: ad domum proprii pectoris et conscientie tandem redire, et hostias bone uoluntatis Deo immolare.



CAPUT uIII.


»Congregati ergo uniuersi maiores natu Isrel, uenerunt ad Samuelem in Ramatha, dixeruntque ei: Ecce tu senuisti, et filii tui non ambulant in uiis tuis, constitue nobis regem, ut iudicet nos,« etc. Quid enim significabat quod seniores Isrel, reprobatio Samuele propheta, regem sibi petierunt, nisi hoc quod in aduentu Saluatoris impletum esse cognoscimus: quando scribe et Pharisei, repulso. Domino Iesu Christo uero sacerdote, regem sibi elegerunt, clamant: »Non habemus regem nisi Cesarem .« Unde Samuel, qui interpretatur nomen eius Deus, reprobatus a senioribus Isrel, Dominum ac Redemptorem significat. Saul uero, qui dicitur petitus seu petitio, suo quod a populo postulatus  legitur, Barrabas intelligitur, quem dimitti sibi petierunt: qui Saul filius Cis, filius Abiel, fuisse legitur. Cis enim interpretatur durus uel uomens. Abiel uero pater meus dicitur, quorum nominum interpretationes ad duritiem, et ad uomitum malitie Iudeorum pertinent, qui, Deum Patrem confitentes, Filium in passione negauerunt, dicentes: Tolle hunc, et dimitte nobis Barrabam: non intelligentes, quia qui negat Filium negat et Patrem, qui misit illum.



CAPP. IX et X.

»Tulit autem Samuel lenticulam olei, et effudit super caput eius, et deosculatus est eum, et ait: Ecce unxit te Dominus super hereditatem suam  in principem.« Sciendum est quod Saul non unius semper persone gestauit figuram, sed aliquando Iudeorum typum, ob superbiam, et aduersus Deum inuidentiam, sicut superius tetigimus, et in futuro demonstrabimus: aliquando Domini nostri Iesu Christi, propter unctionem regni, atque altitudinem stature, et propter principatum. De quo Isaias ait: »Factus est principatus eius super humerum eius .« Aliquando uero principem seculi huius, propter elationem cordis et humilium oppressionem, sicut in sequentibus declarabitur; sed in hoc loco, ubi a Samuele unctus legitur, ipsum Christum Dominum scilicet Saluatorem designat. Sicut enim Saul, cum asinas patris sui que deerant quereret, in regno assumptus est: simili quoque modo Dominus  et Saluator noster, postquam a Patre suo missus, ad oues que perierant domus Isrel uenire dignatus est, super cunctum populum suum ab eo in regem tantum constitutus est. Sic ipse ait: »Ego autem constitutus sum rex ab eo super Sion montem sanctum eius :« hoc enim prefigurabatur per asinas propter simplicitatem, quod et per oues propter innocentiam. Armus quem Saul accepit, sicut superius legitur, principatum significat Domini nostri quem accepit. Qui a Samuele unctus dicitur, quia a Deo Patre unigenitus Filius spiritali unctione delibutus legitur: de quo Psalmista: »Propterea unxit te Deus, Deus tuus ,« et reliqua. Omnes enim retro olim reges  Isrel, ob unctionis sacramentum, in typo Saluatoris christi sunt appellati. Unde et Dauid ait ad eum qui se finxerat Saul occidisse: »Quomodo non timuisti manum tuam mittere in christum Domini ?« Sed bene ait, quod ab humero sursum Saul supereminebat omnibus, iuxta spiritalem intelligentiam, quia caput nostrum sursum est supra nos, quod est Christus. Et bene dictum: »Non erat melior illo«, et Psalmista: »Quis in nubibus equabitur, aut quis similis erit Deo Filio Dei?«  Hic enim non seriem historie secuti, sed spiritalis intelligentie sensum continuatim describere conati sumus. Ceterum quia parum historiam pretermisimus, ad eam insinuandam apostrophen facere decreuimus. Ait enim sacra historia:

 »Dixitque Saul ad puerum suum; Ecce ibimus: quid feremus ad uirum Dei?« et reliqua. Non enim putabat Saul sibi asinas a Samuele aliter indicari, nisi pretio diuinationis, de quo puer ait, cum a Saule audisset: Panis defecit in sitarciis nostris:

»Ecce inuenta est in manu mea quarta pars stateris argenti, demus homini Dei.« Ideo ait: »Quid feremus ad uirum Dei?« Quod autem Sauli inquirenti de uidente, responderunt dicentes:

»Festina nunc, hodie enim uenit in ciuitatem, quia sacrificium est hodie populi in excelso.« Sacrificium in hoc loco, prout aliqui intelligi uolunt, prandium intelligitur, quod preparauerat Samuel populo in Kalendis, quia sequitur:

»Neque enim comesturus est populus, donec ille  ueniat, quia ipse benedicet hostie, et deinceps comedent qui uocati sunt.« Ceterum si quis simpliciter de hostiis immolatis, ac sacrificiis intelligere uoluerit, nos non inhibemus. Dixitque Samuel ad Saul:

»Ascende ante me in excelsum, ut comedas mecum et dimittam te mane, et omnia que sunt in corde tuo indicabo tibi.« Hic enim si non displicuerit, sicuti scriptum inuenimus, traditionem Iudeorum inserere presumimus. Erat enim in corde Saul  quod rex futurus esset, quia uiderat per uisum se in uertice arboris collocari; que uisio signum regale erat. Denique non tantummodo de asinis quas perdiderat in corde tractabat, quia cum dictum sit: Et omnia que sunt in corde  tuo indicabo tibi, statim per partem coniunctionis copulatiuam, et distinguendo copulauit dicens:

»Et de asinis quas perdidisti nudiustertius ne sollicitus sis, quia inuenti sunt.« Et illud: »Et cuius erunt optima queque Isrel? nonne tibi et omni domni patris tu.« Tales enim et huiusmodi traditiones Iudeorum, de apocryphis libris eorum prolate sunt, quos secum reconditos habent, que in nostris non habentur. Et ideo a quibusdam recipiuntur, non propterea ut illos approbent, sed ea que necessaria sunt, ad confirmandum recipiunt. Quod et Paulus apostolus in Epistolis suis , non solum de Hebreorum libris apocryphis, uerumetiam ex petarum ac comicorum gentilium,  ubi opportunum uidit, exempla protulit. Non ut omnia eorum commenta approbaret, sed opportuna ubi necessarium uidit, inseruit. Hinc est quod Iudas apostolus in Epistola sua ex iisdem libris exemplum intulit, dicens: »Prophetauit autem de his septimus ab Adam Enoch, dicens: Ecce uenit Dominus in sanctis millibus suis facere iudicium contra omnes .« Quod ex predictis libris sumptum est, sed quia uerum est, non est reiiciendum. Non tamen omnia approbanda sunt, sed necessaria accipienda. Sic etiam traditiones nonnulle opportuno assumende sunt.

»Cumque abieris inde, et ultra transieris,« et reliqua usquequo ait, »inuenient te tres uiri ascendentes ad Deum in Bethel.« Hi uiri causa orationis  ibant in Bethel; ubi Iacob lapidem erexerat.

»Post hec ueniens ad collem Dei, ubi est statio Philisthinorum.« Collis Dei locus erat ubi prophete habitabant. »Et cum ingressus fueris in urbem, obuiam habebis gregem prophetarum descendentium de excelso, ipsosque prophetantes, et insiliet in te Spiritus Domini, et prophetabis cum eis, et mutaberis in uirum alium. Quando ergo euenerint signa hec omnia tibi, fac quecunque inuenerit manus tua, quia Dominus tecum est: et insiliet in te Spiritus Domini, et prophetabis cum eis.« Prophetasse eum ibi Iudei dicunt de futuro seculo, et de Gog et Magog, et de premiis iustorum, et pena impiorum. Nam quia Spiritu Domini impulsus prophetauit, de aduentu Christi et salute hominum prophetasse  non dubium est.

»Quando ergo uenerint signa hec omnia tibi, fac quecunque inuenerit manus tua, quia Deus tecum est.« Ac si diceret: His signis nosse poteris quia Deus te regem fieri uoluit, et idcirco ad omnia que tibi agenda sunt, regaliter age, quia Deus tecum est.

»uidentes autem omnes qui nouerant eum heri et nudiustertius, quod esset cum prophetis et prophetaret, dixerunt ad inuicem: Quenam res accidit filio Cis? Num et Saul inter prophetas? Responditque alius ad alterum, dicens: Et quis pater eorum?« et reliqua. Bene ait, Saule prophetante cum ceteris, »Et quis pater eorum?« Acsi diceret: Et quis maior illo in dignitate et sapientia? optime  enim potest inter prophetas uersari et pater eorum, id est magister uocari, qui tam doctus et sapiens est. Pater magister uocatur, sicut Eliseus Eliam patrem, id est magistrum uocat, Pater mi, Pater mi; currus Isrel et auriga eius. Et in libro Iob: Eliu, Eliphaz patrem, id est magistrum uocat, hoc modo, »Pater mi, probetur Iob usque ad finem .« Quod autem Saul ita inuenit, sicut uidens predixerat, significat, quia omnia ita euenerunt Christo, sicut libri legis et prophetarum olim predixerunt, licet de Iudeis uelint intelligi, quibus prospera seu aduersa ita euenerunt, sicut predixerat.



CAPUT XI.

»Ascendit autem Naas Ammonites, et pugnare  cepit aduersum Iabes Galaad. Dixeruntque omnes uiri Iabes ad Naas: Habeto nos federatos, et seruiemus tibi. Et respondit ad eos Naas Ammonites: In hoc faciam uobiscum fedus, ut eruam omnium uestrum oculos dextros.« uerum quia historia est, spiritalem intelligentiam breuissima insinuatione enucleare aggredimur. Naas enim, qui interpretatur serpens, significat diabolum: non solum quia lubricus et tortuosus est, sed quia primum hominem per serpentem decepit. Ipse ascendit ad preliandum contra Iabes, qui interpretatur sensus, quia diabolus semper sensum diuine cognationis et bonitatis auferre ab hominibus conatur. Galaad uero, qui dicitur aceruus testimonii, illos significat qui eruditi sunt in Ecclesia testimoniis diuinarum Scripturarum.  Quorum oculos dexteros eruere cupit, uidelicet illuminationem fidei, et predicationis auferre satagit. Sed hos Saul, uidelicet Dominus ac Redemptor noster, liberat cum exercitu suo: id est auxilio angelorum seu predicatorum suorum qui in Besech populum enumerat. Besech enim egestas interpretatur, quia in egestate presentis uite nouit Dominus qui sunt eius. Et apud ipsum est certus numerus electorum, quos ad prelium contra diabolum excitat. Nam possumus ad hereticos referre, qui populus est meroris, quoniam gaudium Spiritus sancti non habent. Disponit eorum peruersitas in hoc fedus cum populo Ecclesie, ut eruat oculos dextros, id est sensum uel uisum sane orthodoxe fidei auferat. Et uult ut sinistrum habeant, id est peruersum sensum, et praua sentiant.  Sed populus fidelis aceruum testimonium diuinarum Scripturarum congerit, unde suis hostibus resistat, emittit in uniuersos terminos Isrel, hoc est ad doctores Ecclesie, quatenus sibi opem ferant, et scutum fidei contra hostes ex aduerso opponant.



CAPUT XII.

»Dixit autem Samuel ad populum: uenite et eamus in Galgala, et innouemus ibi regnum,« et reliqua usquequo ait, »Misit Dominus Ierobaal et Bedan et Barac et Iephte et Samuel, et eruit uos de manu inimicorum uestrorum.« Prius enim antequam superiora pandamus, dicendum est quis fuerit iste Ierobaal et Badan. Ierobaal ipse est Gedeon, qui cum trecentis uiris superauit Madianitas.  Badan uero, ut quibusdam placet, ipse est Samson. Ceterum iuxta altiorem intelligentiam, Galgala ubi Samuel innouauit regnum ac redarguit filios Isrel, que interpretatur reuelatio significat reuelationem et illuminationem fidei in Nouo Testamento, ubi uetus regnum in nouum commutatum est. De qua mutatione superius iam diximus, ubi de Eli et filiis eius reprobatis, et electione Samuelis descripsimus. De abiectione Saul et constitutione Dauid, Domino fauente, in posterum dicturi sumus. uerum in hoc quod Samuel filios redarguit, iuxta moralem intelligentiam typum tenuit spiritalium doctorum: qui in semetipsis delicta grauia non habent, que redarguant; sed aliorum peccata absque detrectatione feriunt.  De his enim talibus per Salomonem dicitur: »uerba sapientium quasi stimuli et quasi claui in altum defixi .« Bene ait: »uerba sapientium sicut stimuli et quasi claui in altum defixi,« quia peccata hominum nesciunt palpare, nec molli manu attrectare lasciuia; sed aspere inuectionis increpatione corrigere, et inerrantes penitentie dolorem et uulnus infigere. Si cuius igitur sermo non pungit, sed oblectationi est audientium, iste non est sermo sapientis. Hinc est quod Ioannes Iudeos gloriantes redarguit dura inuectione, dicens: »Genimina uiperarum, quis demonstrabit uobis fugere a uentura ira ?« Denique possumus et aliter hanc sententiam breui indagatione innuere, quo ait dicens: »uerba sapientium sicut stimuli,« etc.,  quia et ad conuersionem prouocant et firma sunt, et in nullo oberrant, quia sancto Spiritu prophetis et apostolis inspirata, ad eos usque peruenerunt, et ideo solida radice fundata sunt. Unde et in eodem uersu subiungitur: Que per magistrorum consilium data sunt a pastore uno, uidelicet a prophetis per quorum consilium sunt prolata, et pastore uno, id est Spiritu sancto, inspirata. Quisquis enim his est instructus, et Spiritu diuino illustratus, potest corrigere, si, inquantum humana fragilitas non obsistat, se a peccatis continuerit, aliorum peccata. Quia ille iuste redarguit in ceteris malum eorum, qui spiritualiter uiuens, de proprio delicto reprehendi a quoquam non potest. Scriptum namque est: »Spiritalis omnia iudicat et ipse a nemine iudicatur .«  Innocens enim esse debet ab omni delicto, qui ceteros iudicat pro scelere ipsorum, sicut et Samuel fecisse legitur qui etiam tales pluuiam de celis, id est scientiam predicationis ex libris prophetarum, de quibus scriptum est: »Iudicium positum est et libri aperti sunt ,« proferunt et corda hominum, ut fructus fidei, ac bonorum operum gignere possint, diffundunt: ut eos, quia malum se egisse cognoscunt, terreant. Deinde sequitur qualiter Samuel, dum quereretur de principatu, et populus deprecaretur, dicens: »Ne cesses orare pro nobis,« respondens ait: »Absit a me hoc peccatum in Domino ut cessem orare pro uobis.« Hic namque perfecta benignitas sanctorum, olim in Samuele demonstrata est: illa uidelicet de qua Dominus ait: »Diligite  inimicos, et orate pro persequentibus et calumniantibus uos .«



CAPUT XIII.

»Filius unius anni erat Saul cum regnare cepisset; duobus autem annis regnauit super Isrel.« Non de Isboseth filio Saul tantum, sed de eodem Saule hoc dictum est. Sic enim erat innocens Saul quando regnare ceperat, sicut filius unius anni est, et in innocentia perseueraret. Et quia in eadem innocentia duobus annis regnauit et humilitate, bene dicitur tanquam filius unius anni fuisse. Ceteri uero quibus regnauit indigne calculo non hic comprehenduntur. Sed si uoluerit quis intelligere per anticipationem  de Isboseth, eo quod in sequentibus legatur, Quadraginta annorum erat Isboseth cum regnare cepisset, et duobus annis regnauit, et a morte Heli usque ad Saul omne tempus quadraginta annorum est, non prohibemus quia et intelligi ualet.

»Et percussit Ionathas stationem Philisthinorum que erat in Gabaa. Quod cum audissent Philisthiim, Saul cecinit buccina in omni terra, dicens: Audiant Hebrei et uniuersus Isrel,« et reliqua. Quod enim ait: »Quod cum audissent Philisthiim, Saul cecinit buccina« etc., sic intelligendum est: Quod cum audissent Philisthiim, subauditur conturbati sunt, Saul cecinit buccina. Hec buccina signum uictorie, et exhortationis fuit, ut audirent, et noscerent Hebrei conturbati superatos esse Philistheos.  Propterea sequitur:

»Et uniuersus Isrel audiuit huiuscemodi famam. Percussit Saul stationem Philisthinorum.« His rebus compertis, confortatus est Isrel: propter hoc et sequitur: »Et erexit se Isrel aduersus Philistheos.« Id est, uiriliter cepit agere contra eos.

»Quod cum uidissent uiri Isrel se in arcto positos , absconderunt se in speluncis, et in abditis, in petris quoque et in antris, et in eisternis,« et reliqua. Si enim se abscondit Isrel in prefatis locis, animum pulsat, quid est quod historia subiungit:

»Hebrei autem transierunt Iordanem.« Quod nos aliter intelligere non possumus, nisi illos sentiamus qui se substraxerant a Saule timore perterriti,  et ad Philisthiim transierant. Sed postea audientes quod Philisthiim fugissent, sociauerunt se cum suis in prelio. Quid enim hoc significet quod reuersi fugitiui sociauerunt se cum suis in prelio, dicemus in posterum: »Cumque adhuc esset Saul in Galgala, uniuersus populus perterritus est, qui sequebatur eum. Et exspectauit septem diebus iuxta placitum Samuelis, et non uenit Samuel in Galgala. Dilapsusque est populus ab eo. Ait ergo Saul: Afferte mihi holocaustum et pacifica,« et reliqua usquequo ait: »Dixitque Samuel ad Saul: Stulte egisti, nec custodisti mandata Domini Dei tui, que precepit tibi,« etc. uerum iam superius dixerat: »Et descendes ante me in Galgala. Ego quippe descendi ad te, ut offeras oblationem, et immoles uictimas  pacificas. Septem diebus exspectabis donec ueniam ad te, et ostendam tibi que facias.« uidetur quibusdam, inculpabiliter Saul obtulisse holocaustum, cum Samuel ab eo exspectatus, iuxta placitum septem dierum non uenerit. Quod qui hunc locum bene distinxerit, inueniet eum non immerito culpatum fuisse et inobedientem redargutum. Locus autem hic apud quosdam ita distinguitur: »Et descendes ante me in Galgala. Ego quippe descendam ad te.« Et postea subinfertur, »ad offerendas oblationes, et immolandas uictimas pacificas, septem diebus exspectabis donec ueniam ad te, et ostendam tibi que facias.« Non ergo Samuel suum prestolari aduentum Sauli septem dierum tempore precepit, sed ad offerendas  oblationes et immolandas uictimas pacificas, se ab eo eisdem septem diebus uoluit exspectari; quod ille nequaquam fecit, et ideo merito culpatur, et stultitie elogio denotatur indiscreta Saulis oblatio; ob hoc quod obedientie preceptum preuaricatus est, a Deo accepta non est. Quia enim prophete preceptum parum perpendit, Deum qui loquebatur in propheta contempsit, dicente Domino: »Qui uos audit, me audit: et qui uos spernit, me spernit. .« Unde audiuit:

»Sed nequaquam regnum tuum ultra consurget. Quesiuit Dominus sibi uirum iuxta cor suum, et precepit ei Dominus ut esset dux super populum suum, eo quod non seruaueris que precepit Dominus.« Reprobatio Saulis futuram prefigurauit  ablationem regni Iudeorum. Quod autem Dauid superstes ei factus, hoc indicat, quod Dominus iehsu Christus per Nouum Testamentum in Ecclesia regnaturus populo Iudeorum successurus erat.

»Porro faber ferrarius non inueniebatur in omni terra Isrel. Cauerant enim Philistim, ne forte facerent Hebrei gladium aut lanceam. Descendebat ergo omnis Isrel ad Philistim, ut acueret unusquisque uomerem suum et ligonem et securim et sarculum. Retuse itaque erant acies uomerum, et ligonum, et tridentum, et securium,« et reliqua. Philistim qui et Allophyli, licet plurimis in locis sanctarum Scripturarum, aliud atque aliud, multis modis allegorice significent, hoc in loco omnium  hereticorum prefigurant cateruas; que pari consensu impietatis, aduersus Ecclesiam Dei conspirantes, propter multitudinem populi sibi consentientis, et mundi huius potestatibus fidentes, eamdem Ecclesiam Dei a suis fidelibus depopulari conantur; quorum multitudinem infirma membra Ecclesie pertimescentes, plerique ex ipsis abiurata fide ab Ecclesie unitate discedentes, eisdem hereticis sociantur. Alii uero sub silentio sese occultantes, dum fidem suam palam confiteri metuunt, quasi in speluncis et cauernis terre latitant. Philistim, quorum ingens numerus esse perhibetur, omnium hereticorum magistros figurasse non dubium est. Qui propter uarias sectas, quasi discolores equi, uno impietatis uinculo colligati, in huius mundi campos  dissolutis habenis, ad decipiendos et opprimendos quos possunt, discurrunt. Sex millia equites, elatos exprimunt mundi, qui de carnali potentia tumidi, hereticorum adiutores existunt. Reliqua uulgi multitudo ingentem innuit uulgi plebem, quam heretici callidis persuasionibus deceptam sibi aggregant. Sexcenti uiri, qui cum Saul remansisse narrantur, catholicorum uirorum formam pretendisse possunt, qui per unitatem fidei Christo Domino, uelut Saul, adherentes, nullis malorum persuasionibus, seu terroribus, ab eo recedunt. Fabri ferrarii allegorice uiros significant spiritales in Ecclesia, qui tempore pacis  per securitatem mentis, seu incuriam, ab spiritali inquisitione torpentes,  quasi non sint, dum inexercitati ad respondendum hostibus fidei parati nequaquam sunt. uomeres uero atque ligones, seu cetera ferramenta, spiritaliter testimonia, seu sententias indicant sacre legis; quibus testimoniis sacerdotes Ecclesie, in pace eiusdem Ecclesie, ad eruditionem tantummodo populi fidelis, quasi ad agriculturam, iuxta historie simplicitatem, utuntur. Que testimonia, acsi ferramenta sint , ad exercendos uidelicet atque probandos fideles suos, uiri ecclesiastici, subtili inquisitione ea perscrutando, et spiritali acumine acuendo, uelut in gladios uertunt; per quos et hostes fidei prosternunt, et tam se quam ceteros fideles ab eorum  persecutione, siue persuasione defendunt. Precepta quippe diuine legis atque testimonia, et ferramenta sunt in pace Ecclesie, et arma in tempore belli. Et ut manifestius fiat quod profertur: In pace Ecclesie presules eius seu sacerdotes, simplici predicatione populum sibi creditum fide informantes, non alta de Deo, neque incapabilia illis proponunt, sed ut simpliciter credant in Patrem et Filium et Spiritum sanctum, essentialiter unum et uerum Deum, trinum uero personaliter. Si autem quicunque hereticus sabelliane partis assertor dicat, quia in Deum sicut una deitas, ita et una persona credenda est, non tres, id est, ut ipse credatur Pater, qui et Filius: et ipse Filius, qui Pater, sicut Sabellius impie predicabat; quid tunc agendum erit uiris ecclesiasticis,  nisi ut et ipsa sacra Scriptura contra huiusmodi assertorem probare queant, quomodo Deus omnipotens unus sit in natura, trinus uero in personis. Rursum tempore quieto, nil amplius doctoribus Ecclesie catholice plebibus qui presunt predicare conuenit, quam ut credant Patrem et Filium et Spiritum sanctum unius substantie atque deitatis; Filium uero non aliunde quam de Patris substantia genitum, sine initio, ac per omnia Patri similem et cequalem; Spiritum uero sanctum, ex Patre et Filio procedentem, unius substantie cum iis a quibus procedit. Si uero contra huiusmodi ueridicam predicationem prouenerit ut quispiam ariane partis assertor dicat: Non ita est ut predicatis; sed sicut tres personas in Deum confitemini, ita et  tres substantias in eum uobis credere oportet. Filium quoque non de substantia Patris substitisse, sed ex nichilo creatum; similiter et Spiritum sanctum non Deum, sed creaturam credere oportet. Quid contra huiusmodi impium predicatorem uir ecclesiasticus facturus erit? nisi ut ex utroque Testamento proferat documenta, atque uelut ferramenta acuat diuina testimonia, per que et illa que predicat, defendere ualeat, et contradicentes refutare. Rursum tempore tranquillo, nil amplius de Dei Filio sacerdotibus Ecclesie predicare conuenit, quam ut credatur uerus Deus ex substantia Patris sine tempore ineffabiliter natus, et uerus homo pro nostra redemptione de substantia matris  temporaliter creatus et natus, gemina substantia singulari uero persona; consubstantialem Patri secundum Diuinitatem, consubstantialem uero matri iuxta humanitatem; unum eumdemque in singularitate persone. Contra quam fidem si e contrario diuersi occurrant: unus uidelicet qui ita duas naturas in Filio Dei confundat atque permisceat, ut inter Deum et hominem nullam esse differentiam astruat, sed hoc esse Deitatem, quod et humanitatem in eo, sicut et Euthitiani, et eorum similes heretici impie defendere contendunt. Rursum alius ex aduerso prosiliat, qui sicut duas in eo naturas, ita et duas personas affirmare uelit, sicut Nestoriani. Iterum tertius uel quartus occurrat, unus uidelicet, qui eumdem Filium Dei dicat in ueritate Deum esse,  hominem uero in phantasia fuisse, quemadmodum Manichei et Priscillianiste dicere ausi sunt. Alius autem qui illum purum hominem fuisse, absque Deo, contendat, sicut Photiniani. Rursum alii atque alii existant, qui eum, hoc est Filium Dei, nichil de matre assumpsisse, nec eiusdem nature fuisse, ex qua et nos sumus, sed nescio quam imaginariam carnem in mundo gestasse; et ceteri plurimi, quos omnes memorare nimis prolixum est, et non necessarium: contra quos omnes hostes fidei, quid ecclesiasticis uiris agendum est? nisi ut ex utroque Testamento diuersas sententias atque testimonia, quasi uaria ferramenta liment, exacuant, atque elucident, per que et ea que credunt ac predicant defendere queant, et aduersarios suos, aut confodiendo  sibi substernere, aut certe terrendo in fugam conuertere. Hoc quippe modo, et contra diuersas questiones, que in Ecclesia per contentionis uitium oriuntur, Dei sacerdotibus omni circumspectione agendum est. Et aduersus uarias hereticorum nouitates omni studio uigilandum, ne fides Ecclesie, uelut edificii fundamentum, per eorumdem hereticorum impetum, quasi impulsu uentorum labatur atque subruatur. Quod autem ait Scriptura de Isreliticis uiris: »Descendebat ergo omnis Isrel ad Philistim, ut acueret unusquisque uomerem suum et ligonem et securim,« etc.; hoc non absurde intelligi datur, quia controuersia hereticorum exercitia sunt catholicorum; et malorum contentio bonorum acuit sensum; et aduersitas impiorum  sinistra sunt arma iustorum. Quod tamen heretici, uelut Philistim, omnibus modis cauent, ne pro eorum occasione, uiri catholici arma possint habere spiritalia.



CAPUT XIu.

»Et accidit quadam die, ut diceret Ionathas filius Saul ad adolescentem armigerum suum: ueni, et transeamus ad stationem Philistim, que est trans locum illum, etc«. Pendet enim hec sententia ex superioribus. Ionathas uero, cuius nomen sonat columbe donum, sanctorum uirorum spiritalium, qui in Ecclesia dono Spiritus sancti repleti sunt, gestauit figuram; per quos Dominus hereticorum  conuentus disturbat, dissipat atque in fugam uertit. Armiger autem eius eorum sanctorum uirorum prefigurauit discipulos, qui illorum exempla atque doctrinam sectantes, et indiuidue illis adherentes, quasi eorum arma portant. Quod autem idem Ionathas et armiger eius aduersus Philistim, non per planiora leniaque loca, sed per saxosa et ardua iter arripiunt, illud allegorice signat quod non illi sacerdotes, qui intra Ecclesiam, latam et spatiosam uiam, per dissolutam uitam, ambulant, hostibus fidei contraire queunt, neque cum illis spiritaliter dimicare, sed illi potius qui per arctam et angustam uiam gradientes, inter utrumque Testamentum, atque inter prospera et aduersa, quasi inter duos scopulos dextra leuaque incedunt; qui armis sanctarum Scripturarum  muniti, non procliuius ad ima, sed mentis alacritate, ad altitudinem contemplationis toto adnisu conscendere nituntur. Illud uero iter quod Ionathas armigero suo proposuit, ut nisi ipsi prius ab hostibus prouocati forent, nequaquam ad eos transirent, sed quieti subsisterent, hoc nobis per huiusmodi iter signum sacra Scriptura typice innuit: ut ne quis ex catholicis aduersus hereticos prior contentionis arma commoueat, nisi ab ipsis prius ad certamen prouocatus fuerit; quia non per catholicos, sed potius per hereticos, contentionis bella in Ecclesia exordium sumunt. Quod autem Ionathas et armiger eius prima congressione aduersus Philistim, non alio in loco, quam in agro culture dedito confligentes, uiginti numero prima fronte ex  hostibus prosternunt, illud figuraliter significare uidetur, quod his doctoribus heretici cedunt atque succumbunt, qui intra limites Ecclesie positi, a meditatione legis, uelut ab agricultura non recedunt. Sequitur:

»Sed et Hebrei, qui fuerant cum Philistim heri et nudiustertius, ascenderantque cum eis in castris, reuersi sunt ut essent cum Isrel,« et reliqua usquequo ait: »Nuntiauerunt autem Sauli, dicentes, quod populus peccasset Domino comedens cum sanguine. Qui ait: Preuaricati estis. uoluite ad me iam nunc saxum grande.« Nam antequam spiritalem figuram aggrediamur enucleandam, manifestandum est quid est quod Scriptura dicit de Ionatha: Illuminati sunt oculi eius, et quid significet  iuxta historiam quod dicit, comedisse populum cum sanguine. Quid est quod sacra Scriptura ait: »Illuminati sunt oculi Ionathe, propter gustum mellis?« nunquid ante cecus erat? Minime. Sed illuminati sunt utique, non ad uidendum, quia ante uidebat, sed ad discernendum, quia uetita tetigerat. Sicut de primis hominibus legitur, qui mox ut prohibita gustauerunt, apertos habuisse oculos referuntur, ad discernendum uidelicet inter bonum quod amiserant, et malum ad quod ceciderant. Ceterum aliqui aliter intelligi uolunt: Aiunt enim quod ex nimio calore oculi, et exercitio prelii ac itineris, reuerberati erant, et nimio ieiunio fatigatus, non solum corpore, sed et mente fortassis defecerat, ubi  sunt oculi interioris hominis. Et ideo cum gustasset gustum mellis, illuminatus dicitur: quia non solum oculi ex refectione corporis, inquiunt, clarius uidere ceperant, sed et interius mens clarior confortata dulcedine mellis, ac promptior resumptis uiribus ad persequendum aduersarios exstitit. Unde et ipse ait: »Turbauit pater meus terram. uidistis ipsi, quia illuminati sunt oculi mei, eo quod gustauerim paululum de melle isto: quanto magis si comedisset populus de preda inimicorum suorum quam ceperat?« Nam quod ait, »Turbauit pater meus terram,« de patrata uictoria intumuit, et ideo de indicto ieiunio patrem suum reprehendit. Denique quod sequitur; »Et uersus ad predam defatigatus populus, tulit oues et boues, et uitulos,  et mactauerunt in terra. Comeditque populus cum sanguine.« Non fecit populus irritum iuramentum. Quod enim Saul adiurauerat, dicens: »Maledictus uir qui comederit panem usque ad uesperam, donec ulciscar de inimicis meis.« Ideo dixit, quia uictoria iam potiti erant; sed peccasse Domino, et cum sanguine comedisse dicitur, quia contra legis preceptum, antequam sacrificium uespertinum perageretur, comederunt. Sic itaque usus erat, ut quando homicidium ab eis, aut in suis, aut in exteris fiebat, non comederent antequam sacrificium uespertinum pro eis fieret. Aliter, peccasse Domino et comedisse cum sanguine dicitur, quia, mactatis uictimis, non obtulerunt ad sanctuarium sacerdotibus, iuxta legis preceptum, adipem et sanguinem,  cum uidelicet sanctuarium secum haberent. Quando locus sanctuarii procul erat, iubetur sanguis uictimarum in terram fundi de his uidelicet uictimis, quas ad suos esus preparabant, quando uero sanctuarium presens erat, sanguis hostiarum super altare Domini iubetur fundi. Sicut est illud in libro Deuteronomii: »Sanguinem hostiarum tuarum fundes in altari, carnibus autem ipse uesceris .« Quod quia prefatus populus non fecit, peccasse dicitur Domino, et idcirco dicitur cum sanguine comedisse. Siue quia retro olim per legem mystice preceptum fuerat, ut ne quis de filiis Isrel ouem uel bouem aut capram, uel quodlibet animal quod Domino offerebatur, in castris immolarent, sed ad ostium tabernaculi uniuersa ducerent, et ibi  omnia occiderent. Quod quia non fecerant, comedisse passim occidendo referuntur cum sanguine. Licet iste sensus posterior quibusdam placere uideatur, superiores uero, quos posuimus, magis  historie congruunt. Non ideo dicimus, ut istum refragemus, aut inhibeamus sensum, cum maxime spiritali sensui, de quo in sequentibus Domino duce dicturi sumus, conuenit; sed prudenti lectori derelinquimus sensum nostrum insinuando, ut si placuerit, mihi consentiendo faueat; quia hic, ut annui, ad radicem historie pertinet. Ecce fundamentum historie innuimus, nunc spiritalem significationem pandamus. Sed prius quid significat quod Ionathas filius Saul pergentis ad prelium,  et ieiunium indicentis, uidens super faciem agri mel, extendit summitatem uirge, et intinxit in fauunt mellis, et gustauit, et illuminati sunt oculi eius, propalabimus, ut postmodum cetera coniunctim insinuare ualeamus. uerum quod ad gustum mellis oculi Ionathe illuminati sunt, sicut diximus, non ad uidendum, quia antea uidebat, sed ad discernendum, quia uetita tetigerat. Tunc enim casus ille, sicut Adam, fecit illum attentum, reddiditque confusum: quid aliud exprimitur, nisi hoc facto admonetur, omnes illecebras uoluptatum in seculo debere contemnere is qui Deo nititur militare? Non enim potest contra Allophylos spiritales, id est aduersus principes tenebrarum, uiribus animi concurrere, qui adhuc huiusmodi negligit dulcedinem declinare. Mel enim  distillans, inquit Scriptura , labia meretricis, quod est delectatio uoluptatis carnalis. De quo putatur, iuxta mysticos intellectus, hunc gustasse Ionathan, et sorte deprehensum, uix precibus populi liberatum. Illud uero quod superius descripsimus, quia postquam Domini opitulante auxilio, Philistim conturbati dispersique et in fugam uersi sunt, quicunque de filiis Isrel adheserant, rursum ad suos Isreliticos reuersi sunt, etc., hanc intelligentiam mystice habere dignoscitur: quod postquam hereticorum conuentus, Domino cooperante, per ecclesiasticos uiros uictus atque dispersus et in fugam uersus catholicis cesserit; eos uero qui de Ecclesia ab ipsis hereticis ui uel peruersione subtracti fuerant, rursum ad Ecclesiam a qua discesserant redeuntes,  plerique sacerdotes, adhuc diuersa sentientes et in uariis sectis seducti, aut illos quos de ipsis hereticis, quasi oues aut boues, ad Ecclesiam reducere potuerint, baptizandos denuo decernunt; sic quibusdam sacerdotibus olim uisum fuerat, ut de heresi ad Ecclesiam conuersi, iterum baptizarentur, sicut faciunt Donatiste heretici: quod utique illicitum est, eos qui semel abluti sunt, denuo baptizare, aut certe conuersis ex gentilitate, nequaquam secundum ecclesiasticam regulam, rectum baptismum tradere. Quos tamen Christus Dominus, uelut Saul, per ecclesiasticos uiros ad unitatem fidei reuocat in fide sua, cuius figuram lapis ille grandis pretendebat, qui omnes credentes baptizari precepit. Nam quod preceptum erat, ut ouem uel bouem  uel quodlibet animal, quod Domino offerebatur, non in castris immolarent, sed ad ostium tabernaculi uniuersa adducerent, prout superius ostendimus, et ibi omnia occiderent, typos adumbrabat futuros. Quod enim in lege ostium, hoc hic ingens saxum, hoc unitas fidei in Christo significat. Nam sicut per oues et boues et uitulos et arietes, diuersos homines ad fidem uenientes significat, ita per occisionem animalium, lauacrum regenerationis insinuat. In quo baptismo, uelut quodlibet animal, uetus homo moritur, et nouus resurgit. Illi enim eosdem credentes quasi diuersa animalia, ut dictum est, occidentes, super terram cum sanguine comedunt, qui in uarias sectas diuisi, in unitate fidei, sicut oportet, nequaquam  baptizant. Quos utique quasi cum sanguine comedunt, dum illos absque perfecta purificatione peccatorum sibi aggregant. Quos uelut comedunt, dum se cum illis unum corpus efficiunt. Sequitur:

»Aedificauit autem Saul altare Domino. Tuncque primum cepit edificare altare Domino.« Hebreus non habet, primum, sicut in quibusdam codicibus legimus. Unde querendum, cum ante legatur edificasse altare, quando a Samuele increpatus est, cur hic dicitur, Tunc cepit edificare primum altare Domino? Sed sciendum est edificasse illum altare, sed quia inobedienter illud edificauit, non Domino edificasse intelligitur. Hic autem quia obedienter et recte illud edificauit, Domino edificasse perhibetur.

 »Dixitque Saul ad populum: Applicare huc uniuersos angulos populi.« Angulos populi, principes populi uocat, quibus idem populus, tanquam lapidibus hinc inde parietes inhererent, adherebat. Deinde sequitur: Qualiter sortem mittendo deprehensus est Ionathas. Unde et ait Saul:

»Hec faciat mihi Deus et hec addat, quia morte morieris, Ionatha. Dixitque populus ad Saul: Ergone Ionathas morietur qui fecit salutem hanc magnam in Isrel; hoc nefas est. Liberauit ergo populus Ionatham ut non moreretur.« Nota quantum prosint transacta bona contra quelibet minima offensa. Nisi enim Ionatham preterita adiuuissent, imminentia mala nequaquam euadere potuisset. Non enim iniustus est Deus, ut obliuiscatur  bonorum cuiuspiam operum.



CAPUT Xu.

»Dixitque Samuel ad Saul: Me misit Dominus ut ungerem te in regem super populum eius Isrel. Nunc autem audi uocem Domini: Hec dicit Dominus exercituum: Recensui quecunque fecit Amalec Isreli, etc.,« usquequo aut: »Non parcas ei et non concupiscas ex rebus ipsius aliquid, sed interfice a uiro usque ad mulierem, et paruulum atque lactentem bouem, et camelum et asinum.« Recensere dicitur Deus mala Amalecitarum, sicut per Moysen olim in lege prenuntiatum fuerat. Unde ideo iumenta Amalec Isrel Dominus demoliri iubet, ut nec in iumentis memoria fieret. Dominus enim dixerat se deleturum memoriam Amalec de sub  celo: idcirco precipitur Sauli, ut eam penitus ab homine usque ad iumenta deleret. Et quia eius memoria penitus deleta non fuit, Saulis peccatum et inobedientia in causa exstitit, sicut sequens historia ostendit. De quo Amalecita in libro Deuteronomii dicitur: »Memento quod fecerit tibi Amalec in uia quando egrediebaris ex Aegypto, quomodo occurrerit et extremos agminis tui, qui lassi residebant, ceciderit .« Lassoss hic Hebrei immundos secundum legem, extra castra manentes intelligunt. Quos cecidisse Amalecite dicuntur, quia, sicut ipsi tradunt, eorum circumcisionem amputauerunt, et in subsannationem Dei in celum proiecerunt.

 »Dixitque Saul Cineo: Abite, recedite, atque descendite ab Amalec, ne forte inuoluam te cum eo,« et reliqua. Cineus ipse est Iethro cognatus Moysi, de cuius genere erant Cinei, qui descenderant ad Amalec, et habitabant cum eo, qui utique eorum consanguineus erat, et hereditatem in eius terra habebant. Misericordiam uero Cineus cum filiis Isrel fecisse dicitur, siue quia Moysen fouit in terra Madian, siue quia consilium dedit Moysi, qualiter multitudinem populi gubernaret .

»Nuntiatum est Samueli eo quod uenisset Saul in Carmelum, et erexisset sibi fornicem triumphalem.« Consuetudo erat regum, ut quando uictoria potiebantur, facerent arcum, hoc est, fornicem de myrtetis et palmis et oliuis, ob signum uictorie,  prout quibusdam uidetur. Ceterum si quis arcum ex lapidibus intelligere uoluerit, in quo uictoriam suam more regum depinxerat, non inhibemus, sed potissimum consentimus, quia in Salomone legimus: »Dissipabit impios rex sapiens, et curuabit super eos fornicem .« Quod alia translatio »rotam molarem« dicit; in quo ad eternam memoriam laudes ac uictorias suas reges describebant.

»Ait autem Samuel ad Saul: Sine me, et indicabo tibi que locutus sit Dominus ad me nocte. Dixitque ei: Loquere. Et ait Samuel: Nonne cum paruulus esses in oculis tuis, caput in tribubus Isrel factus es?« Quid per increpationem hanc, nisi superbia elati regis obiicitur? Quod ad  correctionem suam poterit quisque qui prelatus est conuertere. Paruulum se Saul in suis prius oculis uiderat, sed fultus temporali potentia, iam se paruulum non uidebat. Ceterorum namque comparationi se preferens, quia plus cunctis poterat, magnum se pre omnibus estimabat. Miro autem modo, cum apud se paruulus, apud Dominum magnus: cum uero apud se magnus apparuit, apud Deum paruulus fuit. Plerumque ergo dum ex subiectorum affluentia animus inflatur, in luxum superbie ipso potentie fastigio lenocinante corrumpitur. Quod Sauli contigisse dicitur, cui et dicitur: »Nonne cum paruulus esses in oculis tuis, caput in tribubus Isrel factus es?« Acsi diceretur: Cum tu te paruulum conspiceres, ego te pre ceteris magnum feci. Quia  uero tu te magnum conspicis, a me paruulus estimaris. Unde cum a Samuele increparetur, quare uocem Domini non audierit, ex ipso tastu superbie respondit, dicens: »Imo audiui uocem Domini, et ambulaui in uia per quam misit me Dominus.« Malum enim supra malum adiecit, quia culpam suam non solum agnoscere dignatus est, sed etiam superbiendo defendere studuit, ac per hoc defendendo accumulauit. Denique in hoc quod subiungit:

»Tulit autem populus de preda oues et boues, primitias eorum que cesa sunt, ut immolet Domino Deo suo in Galgalis.« Primitie hic ea que potiora et meliora erant, intelligende sunt. Sequitur:

 »Et ait Samuel: Nunquid uult Dominus holocausta et uictimas, et non potius ut obediatur uoci Domini? Melior est enim obedientia quam uictime; et auscultare magis quam offerre adipem arietum. Quoniam quasi peccatum hariolandi est repugnare, et quasi scelus idololatrie nolle acquiescere.« Hic enim non aliud dicere possumus, nisi sententiam summi tractatoris pape Gregorii, quam in libris Moralium moraliter exponens, dum de bono obedientie tractaretur, inseruit. Ait enim: Obedientia uictimis iure preponitur, quia per uictimas aliena caro, per obedientiam uero uoluntas propria mactatur. Tanto igitur quisque citius Deum placat, quando ante eius oculos, repressa arbitrii superbia, gladio precepti se immolat. Quo contrario,  hariolandi peccatum inobedientia dicitur, ut quando sit uirtus obedientie demonstretur. Ex aduerso ergo melius ostenditur quid de eius laude sentiatur. Si enim quasi peccatum hariolandi, est repugnare, et quasi scelus idololatrie, nolle acquiescere: sola est obedientia que fidei meritum possidet, qua sine quisque infidelis uideatur. Hinc per Salomonem in ostensione obedientie dicitur: »uir obediens loquitur uictorias .« uir quippe obediens uictorias loquitur: quia dum aliene uoci humiliter subdimur, nosmetipsos in corde superamus. Quid enim prodest indiscrete Deo aliquid offerre uelle, et eius contraire preceptis? Quia nequaquam quis ualet de oblatis muneribus Dominum sibi placare, qui negligit obtemperare iussis. Quia  enim bonorum nostrorum non indiget, nostra datione minime pascitur: et ob hoc melior est obedientia quam uictime. De qua plenius in libris Moralium legere quis poterit:

»Dixitque Saul ad Samuel: Peccaui, quia preuaricatus sum sermonem Domini,« et reliqua usquequo ait, »et proiecit te Dominus ne sis rex super Isrel.« Corripit propheta regem pro inobedientia, quia mandatum explere non curauit, predixitque ei regnum dimissurum, quia rectitudinem mandatorum Dei sequi noluit. Et merito ille de potestatis culmine abiicitur, qui rite regimen tenere nescit. Ipse enim regimen rite tenet, qui se superiori per humilitatem ad obediendum subiicit, et inferiori per auctoritatem ad docendum anteponit.  Si enim Saul Dei mandatis obediret, rite populo preesset.

»Et conuersus est Samuel ut abiret; ille autem apprehendit summitatem pallii eius, que et scissa est, et ait ad eum Samuel: Scidit Dominus regnum Isrel a te hodie, et tradidit illud proximo tuo, meliori te.« Nota mysterium, quod sicut in passione Domini, pontifex uestimentum suum scidit , ita rex Saul uestem prophete nunc scindere describitur. Per utramque enim potestatem, et regalem uidelicet et sacerdotalem, scissio uestimentorum facta est, ut demonstretur stabilitatem regni et sacerdotii in populo Iudeorum fieri non posse, qui uerum regem et sacerdotem ad se  uenientem, Dominum uidelicet Christum, recipere noluerunt.

»Porro triumphator in Isrel non parcet et penitudine non flectetur: neque enim homo est, ut agat penitentiam.« In Hebreo legitur: »Porro triumphator Isrel non mentietur.« Triumphator iste Deus est, cui omnis uictoria recte ascribitur. Non mentietur, quia ea que promittit sibi famulantibus largitur. Penitudine non flectitur, quia non penitet eum de bonis que largitus est, quia mutabilis non est, sed secundum iustitiam et ueritatem uniuersa diiudicat.

»Dixitque Saul: Peccaui, sed nunc honora me coram senioribus populi mei, et coram Isrel.« Acsi dixisset: Honora me sicut regem ut ego precedam  sicut rex, et tu sequaris, ut adorem Dominum Deum tuum. Senes autem populi sui, suam tribum; et coram Isrel ceteras tribus Isrel, dicit. Sed in hoc quod ait: »Honora me coram senioribus populi mei,« uerecundiam passus ac superbia detentus locutus est, quia timebat honores amittere, et ideo non obtinuit quod petiit, dicens: »Peccaui,« et reliqua. Quisquis enim sub specie confessionis humanos adhuc honores amittere timet, iste indulgentiam, quam ficta humilitate postulat, a Deo adipisci non ualet. Neque enim potest in confessione penitentie assequi ueniam, ubi preit elatio mentis. Nam quid aliud est, de reatu facinoris in conspectu hominum reprehendi refugere, nisi superbia cordis, per quam peccator, dum displicere hominibus  refugit, ueniam quam a Deo accipere poterat a semetipso excludit? Ficta enim humilitas ueniam a Deo consequi non ualet. Sed notandum quod alia editio habet: »Non reuertar tecum, inquit Samuel, quia spreuisti uerbum Domini, et spernit te Dominus ne sis rex super Isrel. Et conuertit Samuel faciem suam ut abiret. Et tenuit Saul penulam diploidis, et disrupit eam. Et dixit ad eum Samuel: Disrupit Dominus regnum Isrel de manu tua hodie, et dabit proximo tuo bono super te; et diuidetur Isrel in duo, et non auertetur neque penitebit eum, quoniam non est sicut homo ut peniteat eum. Ipse minatur et non permanet.« Iste cui dicitur: »spernit te Dominus ne sis rex super Isrel,« quadraginta regnauit annis super Isrel, tanto scilicet  temporis spatio quanto et ipse Dauid, et audiuit hoc primo tempore regni sui. Intelligamus ideo dictum, quia nullus de eius stirpe fuerat regnaturus, et respiciamus ad stirpem Dauid, unde exortus est secundum carnem Dominus, »mediator Dei et hominum, homo Christus iehsu :« prout beatus Augustinus ait, et in Grecis exemplaribus legitur: »Disrupit Dominus regnum Isrel de manu tua,« ut hoc intelligatur »de manu tua« quod est ab Isrel. Ipsius namque populi gerebat personam figurate homo iste, qui populus regnum fuerat amissurus, Christo Domino nostro spiritaliter regnaturo. De quo cum dicitur, »et dabitur illud proximo tuo,« ad carnis agnationem id refertur. Ex Isrel  Christus secundum carnem, unde et Saul. Quod uero additum est, »bono super te,« potest quidem intelligi »meliori te;« ac si dicatur: Ut quia ille bonus est, ideo sit super te. Iuxta illud aliud propheticum; »Donec ponam omnes inimicos tuos sub pedibus tuis .« In quibus est et Isrel, cui suo persecutori regnum abstulit Christus. Unde et dicitur, »et diuidetur Isrel in duo.« In Isrel scilicet inimicum Christo, et Isrel adherentem Christo. In Isrel ad ancillam, et Isrel ad liberam pertinentem . Nam ista duo genera primum simul erant, donec sterilis per gratiam Christi fecunda, eiiceret ancillam et filium eius . Propter peccatum quidem Salomonis, regnante filio eius Roboam, scimus Isrel in duo fuisse diuisum,  et ita perseuerasse donec a Chaldeis captiuaretur. Sed hoc quid ad Saulem? Cum si tale aliquid comminandum esset, ipsi Dauid fuerit potius comminandum, cui erat filius Salomon. Postremo inter se Hebrea diuisa non est, sed indifferenter in eiusdem erroris societate dispersa per terras. Diuisio uero illa, quam Deus sub persona Saulis, illius regni et populi figuram gerentis, eidem regno populoque minatus est. »Quoniam non est sicut homo ut peniteat eum. Ipse minatur et non permanet.« Id est homo minatur et non permanet. Non est autem Deus, quem penitet sicut hominem. Ubi enim legitur quod peniteat eum, mutatio rerum intelligitur, immutabili prescientia manente diuina. Ubi ergo non penitere dicitur, non mutare intelligitur.  Prorsus insolubilem uidemus per hec uerba prolatam diuinitus fuisse sententiam de ista diuisione populi Isrel: et omnino perpetua quecunque transierunt, aut transibunt ad Christum, nunquam erunt cum Isreliticis, qui eius inimici usque in finem uite huius esse persistunt. Sed in diuisione, que hic prenuntiata est, perpetuo permanebunt.

»Dixitque Samuel: Adducite ad me Agag regem Amalec. Et oblatus est ei. Et in frusta concidit Samuel Agag coram Domino in Galgalis.« Quando legitur quidem in Scripturis, quod sancti nulli hostium parcunt, efficiunt ut humanum sanguinem sitientes dicuntur, quia et iusti ita percusserunt hostes, ut non relinqueretur ab his qui saluus fieret. Et non intelligunt sub his uerbis adumbrari mysteria,  et hoc magis nobis indicari, quod impugnantes aduersus uitia, nullum penitus relinquere debeamus, sed omnia interimere, ne si pepercerimus, reputetur nobis in culpam, sicut scriptum est de Saul, qui uiuum seruauerat regem Amalec. Quomodo enim quisque iustus manebit, si adhuc aliquid peccati in semetipso seruauerit sicut Saul? At uero sancti, in figura Samuelis ita seuiunt super hostes suos, id est super uitia peccatorum, ut non permittant relinqui aliquod peccatum impunitum.

»uerumtamen lugebat Samuel Saul. Quoniam Dominum penitebat, quod constituisset regem Saul super Isrel.« Hic enim benignitas perfecta sanctorum in Samuele propheta erga Saul preostensa  est, qui dum sciret Saul peccasse, ex affectu benignitatis lugebat cum. Sic etiam Paulus lugebat illos, qui post fornicationem et immunditiam non egerunt penitentiam .



CAPUT XuI.

»Dixitque Dominus ad Samuel: Imple cornu tuum oleo, et ueni ut mittam te ad Isai Bethlehemitem; prouidi enim in filiis eius regem mihi. Fecit Samuel prout Dominus imperauit, et unxit Dauid oues patris sui in medio fratrum suorum, qui erat rufus et pulcher aspectu, decoraque facie.« Sed uideamus eumdem Dauid, quomodo Christum prophetice significauerit. Dauid enim interpretatur manu fortis, siue desiderabilis. Et quid fortius leone illo de  tribu Iuda, qui uicit mundum? Et quid desiderabilius illo? de quo dicitur: »ueniet Desideratus cunctis gentibus .« Ungitur iste Dauid in regem futurum, denuntians per unctionem illam Christum. Christus enim a Chrismate appellatur. Reprobatis septem filiis Isai maioribus, minimus etate electus est ad regnum; quia spreto Iudaico sacerdotio, et regno prioris populi, qui sabbatismum secundum legem seruabant, Christus Dominus noster, caput minoris populi, sacerdotio perpetuo functus est: et in regem unctus, cuius regnum non habet finem, et cui omnes gentes, tribus et lingue, seruient. Quod autem in medio fratrum suorum unctus esse dicitur, hoc est quod Propheta de Domino ait: »Unxit te Deus Deus tuus oleo letitie pre consortibus tuis .«  Dauid ab officio pastorali pecorum, ad hominum regnum transfertur: noster autem Dauid ipse iehsu, ab ouibus Iudaice plebis ablatus, in regnum gentium translatus est; in Iudea enim plebe non est modo Christus, ablatus est inde, nunc gentium greges pascit.

»Surgensque Samuel, abiit in Ramatha. Spiritus autem Domini recessit a Saule, et exagitabat eum spiritus nequam a Domino.« Queritur de hoc spiritu nequam: Si Domini, cur malus? si malus cur Domini? Sed duobus uerbis comprehensa est hec sententia. Et in Domino potestas iusta, et in diabolo potestas iniusta. Nam idem spiritus, malus, per nequissimam uoluntatem, et idem spiritus, Domini, per acceptam iustissimam potestatem. Inde ergo spiritus Domini appellatus  est diabolus, propter ministerium, quia omnibus etiam spiritalibus malis bene uti dicitur, uel ad damnationem quorumdam, uel emendationem, uel ad probationem. Et licet afflictionem semper appetat, tamen si ab auctore nostro potestatem non accipit, idem malignus spiritus ad tentationis articulum nullatenus conualescit. Unde et omnis uoluntas diaboli iniusta est; et tamen, permittente Deo, omnis potestas iusta. Bene ergo dicitur, spiritus Domini malus exagitabat eum, Domini, uidelicet per licentiam potestatis iuste, malus autem, per desiderium uoluntatis iniuste. Et quamuis malignitas a Domino non sit, potestas nisi a Deo non est. Sic et alibi dictum est etiam de sopore Domini qui occupauerat milites  eiusdem Saul, cum Dauid hastam et scyphum abstulisset a capite dormientis. Non quia sopor tunc in Domino erat, ut ipse dormiret, sed quia ille sopor , qui tunc homines apprehenderat, nutu Dei erat infusus, ne Dauid a seruis eius in eo loco presentia sentiretur. Dicitur ergo spiritus malus Domini, hoc est minister Dei, ad faciendum in Saul quod eum pati debere Omnipotentissimus iudicabat. Quoniam spiritus ille, ut dictum est, uoluntate qua malus erat, non erat Dei; creatura uero qua conditus erat, et potestate quam non suam, sed Domini omnium equitate acceperat, Domini erat. Hoc secundum historiam dictum est. Tropologice uero per Saul, populus prefigurabatur Iudeorum qui in aduentu Saluatoris, ob impietatem suam a Deo derelictus  est. Spiritum sanctum quem olim acceperat, amisit; atque ab spiritu nequam, hoc est, diaboli mendacio, usque nunc agitatur.

»Igitur quandocunque Spiritus Domini arripiebat Saul, tollebat Dauid citharam et percutiebat manu sua, et refocillabatur Saul, et leuius habebat. Recedebat enim ab eo spiritus malus.« Pendet enim ex superioribus. Hic etiam prout supra, typum tenuit Saluatoris. Dauid in canticis musicis eruditus erat, et Dominus iehsu Christus in Ecclesie unitate uariis concentibus in expositione sanctarum Scripturarum quotidie resonat, et suauitate mystica modulatur: Dauid in cithara canens malignum spiritum fugabat, et Christus per uirtutem crucis sue demones oppressit atque de corde credentium fugauit.  Non enim in cithara illius tanta uirtus erat, sed mysterium crucis Christi, per lignum extensione neruorum, mystice gerebatur: in qua etiam passio Christi cantabatur. Dauid octauus et minimus frater in regno eligitur, et Dominus iehsu Christus semetipsum exinaniuit, formamque serui accipiens, per gloriam resurrectionis sue, et Euangelicam predicationem , regnum in gentibus adeptus est. Dauid pulchra facie esse describitur, quia et Dominus iehsu Christus speciosus forma est pre filiis hominum. Dauid rufus esse narratur, et de Saluatore nostro Propheta canit: »Quis est iste qui uenit de Edom ?« et reliqua, quod interpretatur rubeus, siue sanguineus. Ceterum moraliter nos instruit,  quod cum Saulem spiritus immundus inuaderet, apprehensa Dauid cithara eius, uesaniam sedabat. Plerumque superbus, diues, exhortationis blandimento placandus est, quia et plerumque dura uulnera, per lenia fomenta mollescunt, et furor insanorum sepe ad salutem, medio blandiente, reducitur. Cumque ab eis in dulcedinem condescenditur, languor insanie mitigatur. Neque enim negligenter intuendum est, quod cum Saulem spiritus aduersus inuaderet, apprehensa Dauid cithara, eius uesaniam sedabat. Quid enim per Saulem nisi elatio potentium? Et quid per Dauid innuitur, nisi humilis uita sanctorum? Cum ergo Saul ab immundo spiritu arripitur, Dauid canente, eius uesania temperatur, quia cum  sensus potentium per elationem in furorem uertitur, dignum est ut ad salutem mentis, quasi dulcedine cithare, locutionis nostre tranquillitate reuocetur.



CAPUT XuII.

»Congregantes uero Philistim agmina sua in prelium conuenerunt in Sochoth,« et reliqua. Sochoth est oppidum in tribu Iuda, ut in libris Locorum legitur. Sunt autem usque hodie uiculi duo pergentibus Aeliam de Eleutheropoli in nono milliario uie publice: unus in monte, et alter in campo situs, qui Sochoth nuncupantur. Interpretatur uero ramus uel humilitas Azeca, ciuitas Chananeorum in parte tribus Iude, ad quam usque persecutus est iehsu quinque reges. Sed et hodie uocatur uilla Azeca, inter Eleutheropolim  et Aeliam, et interpretatur fortitudo, siue decipula. Domu siue Domim in tribu Iuda uicus grandis est, in Daromam, hoc est ad australem plagam in finibus Eleutheropoleos, decem et septem ab ea milliaribus distans, et interpretatatur silentium siue gaudium.

»Porro Saul et uiri Isrel congregati sunt in ualle Terebinthi.« Terebinthus est in Sichimis, sub qua abscondit Iacob idola iuxta Neapolim. Hinc refert Iosephus quod Palestini castrametati sunt inter Sochoth et Azeca. Contra quos denuo Saul perduxit exercitum, et super quemdam montem castra ponens, cegit Palestinos priora quidem castra relinquere, et ex aduerso montis, quem Saul apprehenderat, aduenire. Diuisitque eorum exercitus medius mons,  qui erat positus inter eos.

»Et egressus est uir spurius de castris Philisthinorum nomine Goliath,« et reliqua. Igitur quemadmodum in exordio polliciti sumus, paulatim historiam tangere cupimus ut postmodum culmen spiritalis intelligentie deponamus. Spurius dicitur, quia ex patre gigante, matre uero Gethea, natus erat. Dauid autem erat filius uiri Ephratei de Bethlehem Iuda, cui nomen erat Isai, qui habebat octo filios. Queritur cur hic octo filios habere dicatur, cum in Paralipomenon non amplius quam septem leguntur? Quod ita soluitur: Nathan itaque prophetam, filium Samaa filii sui, quem in loco filii educauerat et nutrierat, inter filios numerat. Nam et coram  Samuele septem eius filii leguntur adducti, et octauus esse in pascuis: inter quos Nathan adductum fuisse manifestum est, qui et Ionathan uocatur. De quo in extrema parte Samuelis dicitur: Percussit autem eum Ionathan filius Samaa, fratris Dauid. Et notandum quod ubicunque propheta uocatur, Nathan scribitur, non Ionathan.

»Dixitque ad Dauid pater suus: uade ad fratres tuos, uisitabis si recte agant, et cum quibus ordinati sunt, disce.« In Hebreo ita habetur: »Et fratres tuos uisitabis si recte agant, et pignora eorum tollentes.« Pignora in hoc loco, Hebrei libellum repudii intelligunt. Secundum usum gentis illius fecerunt, ut quando ibatur ab eis in pugnam libellos repudii uxoribus suis darent, ut si contigisset  uirum in prelio capi et in captiuitatem duci, mulier eius, exspectatis tribus annis, si uir eius non rediisset, alium duxisset uirum. Eligat prudens lector quid sibi placuerit, nos simplicitatem historie nostre tenere decreuimus.

»Dixitque ei frater suus: Quare uenisti et quare dereliquisti pauculas oues illas in deserto; ego noui superbiam tuam,« et reliqua. Nosse se dicit illius superbiam et nequitiam cordis, quia putabat eum tumore cordis eleuari, eo quod Samuel illum unxisset in regem.

»Assumens autem Dauid caput Philisthei attulit illud in Ierusalem. Arma uero posuit in tabernaculo.« Quod dicit attulisse Dauid caput Philisthei in Ierusalem, anticipatio est, quod postea fecit. Arma  uero eius, id est Philisthei, non est intelligendum quod in suo posuerit tabernaculo, sed in tabernaculo Domini, de quo tabernaculo postea ab Abimelech sacerdote accepit, ideoque superfluo additum est, suo.

»Dixitque Abner: uiuit anima tua, rex, si noui.« Secundum illud locutionis genus hoc dictum est quod alibi legimus, Benedixit Nabath Deo et regi; acsi diceret: Non uiuat anima tua, rex, si noui. Aliter: uideam mortem tuam si noui. Seu etiam, ut quidam uolunt, si positum est pro non aduerbio, ut est illud Psalmiste: »Si introibunt in requiem meam.« Id est non introibunt. Si noui dicit acsi diceret, non noui. Utitur enim modo iurandi per uitam regis, et affirmat se non nosse unde sit Dauid. Hoc etiam  modo usus est Ioseph, quando ait fratribus suis: »Per salutem Pharaonis, non regrediemini hinc, donec ueniat frater uester minimus.« Ecce historiam, sicut spopondimus, summatim tetigimus, nunc figuras spiritalium rerum subiungamus. Ait enim sacra descriptio: »Congregantes uero Philistim agmina, sua,« et reliqua. Quid per Philistheos nisi aduersarias potestates? Et quid per Goliath Getheum, nisi caput omnium malorum diabolus prefiguratus est? qui aduersus populum Dei, cum satellitibus suis ab origine mundi dimicauit, sed ante aduentum ueri Dauid, hoc est humani generis Redemptoris, a nullo superari poterat. Geth uero ciuitas est eiusdem Goliath, que interpretatur torcular, et presentis mundi seu inferni pretendebat similitudinem, in  quo mundo atque inferno diabolus humanum genus peccatis obnoxium, uelut in torculari conculcabat. Enormitas, siue altitudo ipsius Goliath, diaboli designabat superbiam. Septenarius namque numerus superne quietis obtinet sacramentum, ex qua idem diabolus ob superbie sue meritum exclusus, in hunc mundum, qui sex diebus factus esse narratur, lapsus est. Et quia super delinquentem creaturam propter peccati meritum, in hoc mundo principatum obtinuit, quasi palmam super ipsius mundi creaturam superbiendo extulit. Arma uero Goliath, et operimentum eius, totius diaboli impietatem atque nequitiam demonstrabant, per que humanum genus debellando graui pondere peccatorum depresserat:  que arma impietatis, Dominus iehsu Christus igne Spiritus sui sancti, sicut Psalmographus canit, »combussit et ad nichilum usque redegit .«--- »Procedebat uero Philistheus mane et uespere per quadraginta dies,« et reliqua. Quadraginta dies quibus Goliath aduersus populum Isrel stetisse narratur, omne tempus uite presentis, propter denarii numeri perfectionem, atque mundi quatuor partes siue quatuor elementa, e quibus uisibilis creatura constat, figuram habuisse non dubium est. Dauid a patre suo ad uisitandum fratres missus est: similiter et Christus Dominus a Deo Patre ad oues que perierant domus Isrel, se destinatum dicit . Dauid ephi polente, hoc est trium mediorum mensuram fratribus suis detulit, et Christus per nouam  doctrinam quam Ecclesie sue tradidit, mysterium sancte Trinitatis cunctis credentibus commendauit. Dauid decem formellas casei tribuno detulit, et Dominus iehsu Christus decalogum legis populo Iudeorum tradidit. Goliath Getheus personam diaboli gestabat, qui de altitudine superbie sue se iactans, per omne tempus quod ante aduentum Saluatoris decursum est, aduersus populum Dei dimicans, in imo huius mundi, uelut in ualle, a nullo poterat superari. Eliab, frater Dauid maior, qui interpretatur Deus meus pater, typum gestasse Iudeorum non dubium est, qui licet falsa opinione, se Domini patrem habere mentiuntur, per hoc uero quod Dominum Iesum Christum filium eius emulati sunt, ab hereditate filiorum Dei degenerauerunt, et primogenita, que illis  iure debebantur, ob culpe meritum perdiderunt. Dauid leonem pariter et ursum necauit, et Dominus iehsu Christus diabolum hominibus latenter insidiantem, et ante Christum in posterum manifestissime seuientem, in iudicio puniturus est. Dauid arma Saulis deposuit, quia et Christus corporalia sacramenta legis, atque carnalia bella, que non sunt imposita gentibus, repulit. Onera namque legis legimus, sed carnaliter non obseruamus. Quinque limpidissimos lapides de torrente elegit, et in peram pastoralem misit, et Christus Dominus quinque libros Mosaice legis de fluuio seculi huius assumpsit. Labitur enim mortale seculum, et preterfluit quidquid uenit in mundum. Erat enim in flumine tanquam in populo illo. »Et in peram pastoralem  misit.« Nam ipse est Deus uerus pastor animarum. uas quoque pastorale quo lac, ut nonnulli dicunt, mulgere consueuerat, diuinam significat gratiam que legi coniungitur, que intelligitur in quinque lapidibus, sine qua non impletur. Dauid rufus et pulcher fuisse narratur, quia de Domino Iesu Christo in Canticis canticorum Ecclesia dicit: »Dilectus meus candidus et rubicundus, electus ex millibus .« De cuius pulchritudine superius prelibauimus. Goliath Dauid ad pugnam prouocauit, similiter et elatio diaboli Christi humilitatem paruipendens, ab ipso prostratus est. Baculus Dauid a diabolo despectus, mysterium gestauit Dominice crucis. Dauid ex quinque lapidibus unum iecit, quia  et Christus qui ex lege nuntiabatur, singulari potentia, per unitatem fidei et gratiam suam, diaboli superbiam prostrauit: funda uero Ecclesiam prefigurauit, que per uolumina temporum, uelut in circuitu uoluitur. Dauid Goliath in fronte percussum prostrauit, similiter et Christus, deuicto diabolo, qui ei heserant se infigens, ab eius societate secernens, fidei sue subdidit: hoc enim indicabat quod idem Goliath percussus in faciem ruit. Dauid, Goliath percusso, gladium eius tulit, hoc fecit noster Dauid, qui eiectum diabolum de suis, quando credunt magnitudinem eius, quos ille in potestate habebat, et de quibus tetras animas trucidabat, conuertunt linguas suas contra diabolum, et sic Goliath de gladio suo caput inciditur. Dauid gladium Goliath in Ierusalem  detulit, similiter et Christus eos quos de potestate diaboli rapuit, ad defensionem altaris fidei in Ecclesiam suam transtulit. Saul de Dauid Abner uelut pro incognito requirit, de qua stirpe descenderit, uel cuius esset filius, cum iam dudum ipse Dauid ei ministrasset, atque in conspectu eius ad repellendum nequam spiritum assisteret. Sic nimirum cecitas Iudeorum, Dominum Iesum Christum per legem et prophetas uenturum esse nouerunt: et quem in presentia corporali per administrationem uirtutum, Filium Dei esse approbare poterant, tanquam ignorantes dicunt ei: »Tu qui es? et ubi est pater tuus ?« Moraliter uero Dauid typum tenuit Domini, quia uidelicet manu fortis interpretatur. Goliath quidem hereticorum superbiam signans,  qui cum gladio ratione dominica fidei superati sunt. Dauid uero cum pera pastorali uenit ad prelium, sed eumdem Goliath Dauid superans suo gladio occidit: quod sancti quoque agunt, qui premissi Dauid membra, ex eius fieri dignatione meruerunt, nam cum superbientes hereticos et sacre Scripture sententias deferentes, eisdem uerbis atque sententiis quas proferunt, uincunt, quasi elatum Goliath gladio suo detruncant.



CAPUT XuIII.

»Et factum est cum complesset loqui ad Saul, anima Ionathe colligata est anime Dauid, et dilexit eum Ionathas quasi animam suam,« et reliqua. Ionathas filius Saul, cuius anima Dauid colligata  est, illos sanctos significasse uidetur, qui Domino Iesu Christo ex populo Iudeorum per fidem adheserunt, qui accepta Spiritus sancti gratia, pro Christi amore relictis omnibus, ipsum secuti sunt, sicut fuerunt apostoli et illi qui in Actibus apostolorum uendebant omnia, et pretia afferebant ad pedes apostolorum . Quod autem idem Ionathas uestimentis suis atque armis se nudauit, et Dauid uestiuit, hoc indicasse uidetur: quod cuncta sacramenta spoliata, hoc est sacerdotium atque predicatio, que populo Iudeorum olim collata fuerat, ad Christi Ecclesiam transferenda essent. Siue secundum superiorem sensum, bene a tunica usque ad baltheum omnia dedit: quia credentes quique, quidquid  habere poterant in hoc mundo, omnia in lucrum Christi conferre satagebant.

»Porro cum reuerteretur, percusso Philistheo, Dauid, egresse sunt mulieres de uniuersis urbibus Isrel cantantes, chorosque ducentes in occursum regis Saul in tympanis letitie et in sistris, et precinebant mulieres ludentes atque dicentes: Percussit Saul mille, et Dauid decem millia. Iratus est autem Saul nimis, et displicuit in oculis eius iste sermo, dixitque: Dederunt Dauid decem millia, et mihi mille dederunt. Quid ei superest nisi solum regnum? Non rectis ergo oculis Saul aspiciebat Dauid ex die illa et deinceps.« Sic enim accipitur: Saul aduersus Dauid inuidia exarsit, similiter et populus Iudeorum aduersus Christum Dominum  emulationes suo malo pariter conspirati sunt. Et dum audiebant Christum predicari in Ecclesiis, quem ipsi neci tradiderunt: et de uictoria eius qui hostem antiquum triumphauit, credentes in laudibus ipsius congratulari: grauiter inde offensi sunt.

»Post diem autem alteram inuasit spiritus Dei malus Saul, et prophetabat in medio domus sue. Dauid autem psallebat manu sua sicut per singulos dies, et reliqua. Quod autem dicit, »inuasit spiritus Dei malus Saul« more arreptitiorum agebat, »Et prophetabat.« Prophetare enim in hoc loco non est aliud intelligendum, nisi aliena retulisse. Quod uero sequitur de Dauid.

»Et egrediebatur et ingrediebatur in conspectu  populi.« Sic accipiendum est: Quando egrediebantur in pugnam, ipse primus, more regio, egrediebatur in conspectu eorum, et regrediebatur.

»Dilexit autem Michol filia Saul altera Dauid. Et nuntiatum est Saul, et placuit ei. Dixitque Saul: Dabo eam illi, ut fiat ei in scandalum et sit super eum manus Philisthinorum,« et reliqua. Denique his duobus periculis Saul Dauid putabat interimi posse, scilicet aut insidiis filie sue, a qua se uidebat multum amari, aut causa preputiorum Philisthinorum, propter que adipiscenda Philistheos bello erat aggressurus. Unde et ait:

»In duabus rebus gener meus eris hodie. Et mandauit  Saul seruis suis: Loquimini ad Dauid clam me, dicentes: Ecce places regi, et omnes serui eius diligunt te,« etc. In duabus ergo rebus generum suum sibi futurum dicit, quia iam attulerat preputia Philisthinorum pro Merob, quam Saul dedit Hadrieli Molathite, et postea pro Michol ducenta. Et quamuis non aperte dicatur pro Merob Sauli Philisthinorum Dauid dedisse, tamen qui precedentia et subsequentia perlegerit et scrutatus fuerit, inueniet eum bis Sauli preputia Philisthinorum dedisse. Nam superius dixerat Saul: »Non sit manus mea in eo, sed sit super illum manus Philisthinorum.« In sequentibus uero ait:

»Non habet necesse rex sponsalia, nisi tantum  »centum preputia Philisthinorum, ut fiat ultio de inimicis regis.« Et subiungit Scriptura: »Porro cogitabat Dauid tradere in manus Philisthinorum. Cumque renuntiassent serui eius Dauid uerba que dixerat Saul,« et reliqua. Ecce hanc sententiam ita digessimus, prout opinio aliquorum commentatur: quam si quis recipere noluerit, non contradicimus, sed si melius intellexerit, sequi gaudenter gratulabundi decreuimus. Ceterum dicamus prout nobis uidetur. Bene ait: »In duabus rebus gener meus eris hodie,« uidelicet quia tam ingentem gigantem prostrauerit, et in hoc dignus erat tante uirtutis, ut gener regis efficeretur: et hec est una res. Altera uero quam ei proposuit, scilicet si centum preputia Allophylorum deferret, qui non solum  centum, uerum etiam ducenta attulit. Et unde creditur regio perire uoto, inde actus est gloriosiori tropheo: ecce historia. Ceterum tropice, quod Saul callide simulat Dauid offerre discrimini, et unde creditus est regio perire uoto, inde actus gloriosiori tropheo, intelligitur quod Iudei, dum contra uoluntatem Dei Christum interficere nisi sunt, per id salutem gentium egerunt, per quod crediderunt exstinguere. Quod enim Dauid alienigenarum preputia attulit, et sic denuo filie Saul nuptiis hesit, significabat quod Christus non prius Synagogam connubio suo sponderet, nisi gloriosus in gentibus fieret. Prius enim in nationibus resecauit carnis pollutionem in utroque sexu, et postea copulatus est Synagoge. Postquam enim, sicut scriptum est, introierit plenitudo,  tunc omnis Isrel saluus fiet . Dupla autem, id est ducenta preputia attulit, siue pro Iudeis et gentibus acquisitis, siue quia maior est numerus acquisitionis populi gentium, quam credentium Iudeorum. Deinde odium Saul aduersus Dauid in tantum auxit, ut rex ob medelam sui spiritus, Dauid more psallentem iaculo conaretur conficere. Quid est quod dum Saulem spiritus aduersus inuaderet, apprehensa Dauid cithara, eius uesaniam mitigabat? Per Saulem enim, Iudeorum elatio: per Dauid autem, humilitas Christi significatur. Cum ergo Saul ab immundo spiritu arripitur, Dauid canente, eius uesania temperatur: quia cum sensus Iudeorum per blasphemiam in furorem uertitur, dignum est ut ad salutem mentes eorum, quasi dulcedine  cithare, locutionis euangelice tranquillitate reuocentur. Nam quod nisus est Saul configere Dauid lancea in pariete, et Dauid declinauit, et lancea casso uulnere perlata est in parietem, possumus iuxta quosdam ita intelligere quod, predicante Christo Euangelium, Iudei meditati sunt ei mortem inferre, sed dum ille ab eis ad salutem gentium uiuus secessit, solam duritiam mentis illorum malitia sua lesit.



CAPUT XIX.

»Dixitque Ionathas ad Dauid. Ego autem egrediens stabo iuxta patrem meum in agro ubicunque fuerit, et ego loquar de te ad patrem meum, et quodcunque uidero, nuntiabo tibi,« et  reliqua. In hoc agro consiliandi causa, Saul uenire consueuerat, ubi etiam condictum fuerat, ut occideretur Dauid, quod et Ionathas Dauid indicauerat.

»Mittit Saul custodes ad domum Dauid, ut custodirent cum, et interficeretur mane. Quod cum annuntiasset Dauid Michol uxor sua, dicens: Nisi saluaueris te nocte hac, cras morieris: deposuit eum per fenestram. Porro ille abiit et fugit, atque saluatus est. Cumque uenissent nuntii Saul, inuenerunt statuam in lecto Dauid positam, et pellem pilosam caprarum ad caput eius.« Audiamus ergo quid hoc significet, quod miserit Saul ad custodiendam domum Dauid ut eum interficerent. Hoc non ad crucem Domini, sed tamen ad passionem  eius pertinet. Crucifixus enim Christus, et mortuus et sepultus est. Erat ergo illa sepultura tanquam domus, ad quam custodiendam, misit regnum Iudeorum, quando custodes adhibuit sepulcro Christi. Quomodo custodita est domus, si Dauid figurabat Christum, ut Christus interficeretur. dum non in sepultura Christus, sed in cruce sit interfectus? Refertur ergo hoc ad corpus Christi: quia interficere Christum, erat tollere nomen Christi. Neque enim crederetur in Christum, si mendacium preualeret custodum, qui corrupti sunt ut dicerent: quia »dormientibus nobis, uenerunt discipuli eius, et abstulerunt eum .« Hoc itaque uelle Christum interficere, nomen resurrectionis eius exstinguere, ut mendacium Euangelio preferretur. Sed  sicut illud non ualuit Saul, ut interficeret Dauid, sic nec hoc potuit regnum Iudeorum efficere, ut memoriam Christi deleret. Isti autem qui de uirtute Saul, id est de regno Iudeorum in Christo presumere uoluerunt, offenderunt in lapidem offensionis, tanquam in statuam, et hedus eis uisus est agnus: quia in quem peccatum non inuenerunt quasi peccatorem persecuti sunt.

»Nuntiatum est Sauli a dicentibus: Ecce Dauid in Naioth in Rama.« Naioth locus est in Rama; ubi sedit Dauid. Rama uero in tribu Beniamin ciuitas est Saulis, in sexto milliario, ab Helia ad septentrionalem plagam contra Bethel. Alia est autem in tribu Aser. Naioth interpretatur pulchritudo, et Rama excelsum. Bene ergo conueniunt hec nomina  locorum, rebus in his expletis, qui prophetarum dicta et celsitudinem habent scientie ac uenustatem locutionis.

»Et exspoliauit se etiam ipse uestimentis suis, et prophetauit cum ceteris coram Samuel, et cecinit nudus tota die illa et nocte. Unde exiuit prouerbium: Num et Saul inter prophetas?« Questio magna hic oritur, cum in precedentibus legatur: Et non uidit Samuel Saulem, usque in diem mortis sue, et hic prophetasse coram Samuele dicatur. Quam questionem duobus modis Hebrei soluunt: Aut non uidit eum, quia quando iunctus est Saul cuneo prophetarum, abscondit se Samuel ne uideretur ab eo: aut non uidit indutus habitu regio, quo  indutus erat, ideoque dictum est: Non uidit eum usque in diem mortis sue, subauditur, indutus habitu regio. Exspoliasse uero se non omnibus uestimentis, sed regalibus tantum intelligendum est. Idem queritur quomodo et illi qui missi essent ad tenendum hominem et ad necem ducendum, tales Dei Spiritu effici digni meruerunt. Et Saul ipse qui miserat, ueniens et ipse sanguinem innocentem querens effundere, accipere meruit spiritum illum et prophetare. Quantum enim ad litteram attinet, non est mirum hominem reprobum ad momenta transitoria prophetasse, dum etiam multi similes prophetie donum legantur habuisse: sicut Balaam ille reprobus, quem non tacet Scriptura iudicio diuino esse damnatum, sed tamen prophetiam habebat.  Nec illa uerba parum attestantur huic sententie, que in Euangelio scripta sunt multos dicturos in illa die, Domine, Domine, in tuo nomine manducauimus et bibimus, et in nomine tuo prophetauimus, et in nomine tuo uirtutes multas fecimus. Quibus dicturus est: »Non noui uos, discedite a me, operarii iniquitatis .« Mystice autem exemplum huius Saul nuntiorumque eius, in hac sententia qui prophetare ceperunt, qui ad persequendum Dauid missi sunt, quid aliud significabant, nisi quosdam hereticos, qui aliquid boni de munere Spiritus sancti habent, sicut testamenta legis et Euangelii, sicut baptismi sacramentum, sed Christum in membris suis persequuntur? Qui enim ad Ecclesiam catholicam ueniunt, non est in eis ullo  modo uiolandum, aut quasi non habeant tradendum, sed tamen eos non ideo debere salutem confidere, quia non improbamus quod illos accepisse credimus, sed oportet nos cognoscere unitatem et societatem uinculo caritatis, sine qua omnino quidquid habuerint, quamuis sanctum atque uenerandum, ipsi tamen nichil sunt. Qui tanto indigniores effecti premio uite eterne, quanto illis donis non bene usi sunt, que in uita que transitoria est, acceperunt. Possunt etiam in hoc loco Iudeorum non incongrue gestare personam, qui dum aduersa cupiunt Christo, habent in ore sacramenta legis, et prophetarum ad testimonium Christi, et cum Ecclesia, quasi cum prophetis de Scripturis disputant, sicut illi cum prophetis uaticinabantur. Quem, Saul  persequens et prophetans, prefigurauit, nisi Scribas et Phariseos Iudeorum, qui sacramenta legis et prophetarum, que de Christo sunt pronuntiata, ad testimonium eius in ore portantes, cum ecclesiasticis uiris de Scripturis sanctis disputant? Quod autem Saul se spolians, nudus uaticinatus esse dicitur, hoc prefigurasse non est ambiguum, quod populus Iudeorum, cuius personam idem Saul gestauit, ab indumento fidei atque sacerdotii dignitate nudatus, et gloria regni spoliatus, uerba legis et prophetarum, que de Christo testimonium perhibent, in ore portans, eumdem Christum Dominum, de quo non intelligens prophetat, malitie sue liuore excecatus persequitur.



CAPUT XX.


»Et ait Ionathan ad Dauid: Sit Dominus tecum, sicut fuit cum patre meo. Et si uixero, facies mihi misericordiam Domini.« Quod enim ait, »sit Dominus tecum, sicut fuit cum patre meo,« mihi uidetur ita posse intelligi, ac si aperte diceret: Permaneat Spiritus Domini tecum, sicut fuit prius in patre meo, et sic sublime faciat regnum tuum sicut sublime fecit patris mei regnum. »Et si uixero, facies mihi misericordiam Domini,« ut scilicet secundus sim in regno tuo. »Sin uero mortuus fuero, non auferes misericordiam tuam a domo mea usque in sempiternum.« Quod uero subiungitur: »quando eradicauerit Dominus inimicos Dauid unumquemque de terra.« Et post pauca subiunxit: »et requirat Dominus de manu  inimicorum Dauid,« per anticipationem utique fecit, prius historiam interserendo, quia multo post tempore factum est, cum interfecto Saule, regnum ad domum Dauid translatum est. Et qui innocentem eum iniuste persequebantur, iusta sunt diuinitus ultione multati. Tunc enim requisiuit Dominus de manu inimicorum, quare uirum sanctum afflixerint: tunc cogebantur rationem reddere odiorum, quibus contra illum tanto tempore seuierant, que et de Absalon et de Siba filio Bochri, et de ceteris hostibus Dauid potest intelligi. Aliter: Si scire uis quod de manu inimicorum Dauid requisierit Dominus, potest  a superiori sententia, qua dictum est, quia fedus pepigerit Ionathas cum domo Dauid, intelligi, quia hoc de manu inimicorum Dauid  requisierit. Id est quare non et ipsi fedus cum eo pacis inire uoluerint, cum quo esse Dominum uiderunt. Idcirco autem Scriptura hic sententiam hanc preoccupando interponere uidetur, ut testimonium Ionathe, quod dixerat  uerum esse comprobaret, quia uidelicet eradicati sunt inimici Dauid de terra, non ipso Dauid se de aduersariis ulciscente, sed iudicante Domino pro illo. Bene autem subiungitur:

»Et addidit Ionathas deierare Dauid eo quod diligeret illum. Sicut enim animam suam, ita diligebat eum.« Ut ille nimirum qui tam perfecto iuxta legem Dei amore complectebatur Dauid, a perditione inimicorum eius ostenderetur immunis.  Qui et si ista morte preuentus, regnum cum eo, ut sperabat, terrenum habere nequiuit commune, absque ulla tamen contradictione regni celestis consortium cum eo  accepit.

»uenit Ionathas in agrum iuxta placitum Dauid,« et reliqua. Quid est quod Ionathas Dauid seruare uolens, cum ille lateret in agro, iuxta lapidem ad signum duas iecit sagittas, quas puer paruulus, ignorans quid fecerit, collegit, et in ciuitatem retulit, nisi quod Deus Pater Filium suum unigenitum, quem ad salutem humani generis mittendum decreuerat, in littera legis, Iudeis nescientibus, absconditum  habuerat? Dauid ergo absconditus est in agro, Christus celatus est in mundo. »In mundo,« inquit Ioannes, »erat, et mundus eum non cognouit .« Iuxta lapidem sedebat quia in tabulis legis scriptus erat. Nam Saul odio habens, et inter epulas sedens, filium mortis eum iudicabat: et iudaica plebs in Pasche epulis conuiuans, de nece Christi tractabat.

»Cum ergo illuxisset mane, uenit Ionathas in agrum iuxta placitum Dauid, et puer paruulus cum eo.« Iecit unam sagittam, iecit et aliam: et Deus Pater illucescente mane credulitatis, primum testimonium legis de Christo protulit, deinde prophetas misit, qui de aduentu eius testificarentur. Unde Habacuc ait: »In lumine iacula tua ibunt ,« et reliqua. Collegit autem puer Ionathe sagittas, et attulit ad Dominum suum: et quid ageretur penitus ignorabat. Sic et Iudaicus populus libros legis et prophetarum portans, quasi diuinitus conscriptos ignorabat, sed eum, quem Moyses et prophete figurauerant, presentialiter inter se manentem non cognouerat.



CAPUT XXI.

»uenit autem Dauid in Nobe ad Achimelech sacerdotem, et obstupuit Achimelech eo quod uenisset Dauid solus,« et reliqua. Achimelech ipse est Aia filius Achitob, filii Phinees, filii Heli. Achimelech interrogat, utrum Dauid, num pueri sui, quos in illum et illum locum condixisse dixerat, mundi essent?  Dauid uero enigmatice pluraliter de seipso respondit, dicens: »Et fuerunt uasa puerorum sancta«, scilicet a concubitu coniugali. Quod uero ait: »Porro uia hec polluta est,« et in Hebreo legitur, »Porro uia laica est,« sic intelligendum est ac si diceret: In lege preceptum est ut extraneus non comedat ex eis, et tu interrogas utrum mundi sint pueri? Qui, etiamsi mundi essent, nequaquam eis uesci deberent. Idcirco uia est laica, quia tu laicaliter interrogas. »Sed et ipsa hodie sanctificabitur in uasis.« Ipsa utique in uasis, id est mente sua sanctificari dicit, quia nisi necessitate corporis et periculo uite urgente, nequaquam uesceretur eis. Non tamen aperte eosdem legitur Dauid panes comedisse, sicut Hebrei tradunt. Sed lege Euangelium, ubi Dominus de hac  sententia Iudeis loquitur, dicens: »Nunquam legistis quid fecerit Dauid, quando necessitatem habuit, et esuriit ipse et qui cum eo erant, quomodo introiit domum Domini sub Abiathar principe sacerdotum et panes propositionis manducauit, quos non licebat manducare nisi sacerdotibus, et dedit eis qui cum eo erant? « Sed requirendum quid est quod hic Achimelech sacerdos legitur, a quo Dauid panes accepit, et Dominus in Euangelio Abiathar nominat? Quod enim Dominus Abiathar principem sacerdotum pro Achimelech appellat, nichil habet dissonantie: Ambo etenim fuerunt illic, cum ueniens Dauid panes petiit et accepit, Achimelech uidelicet princeps sacerdotum et Abiathar filius eius. Occiso autem Achimelech  a Saule cum uiris domus sue generis sacerdotalis octoginta quinque, fugit Abiathar ad Dauid; et comes factus totius exsilii eius. Postea regnante eo, summi sacerdotii et ipse gradum accepit, ac toto tempore regni illius in pontificatu perseuerans, multo maioris excellentie quam pater suus effectus est. Ideoque dignus fuit cuius memoriam Dominus, etiam uiuente patre, quasi summi sacerdotis faceret. Sed hoc quod ait superius: uia hec polluta est, sed sanctificabitur in uasis, ita nonnulli edisserunt. Mentiendo enim iter polluitur, dum a rege missum me fingo, et hoc necessitate mortis, sed sanctificabitur in illis, quorum causa etiam fugio, quia illorum non solum mei periculi causa mentior: nam ipsi huius rei causa saluabuntur. Hactenus historiam nunc spiritalem  intelligentiam tangamus: Dauid fugiens Saul ad Achimelech sacerdotem, qui interpretatur frater meus rex uenit: similiter Christus Iudeorum persecutionem declinans, quorum typum Saul tenuit, ad apostolos transiens, quibus interpretatio nominis Achimelech congruit, quos Dominus, Rex regum, fratres uocare dignatus est, dicens: »Ite, nuntiate fratribus meis ,« cum quibus et desideratum cibum sumpsit: »Desiderio enim desideraui hoc pascha manducare .« Dauid ad Achimelech solus uenit, et Christus in passione sua solus relictus est. Quod autem ait Dauid: »Illum et illum in locum condixi pueris meis,« hoc indicabat, quod Dominus apostolos suos ante passionem suam informans ait: »Postquam resurrexero, precedam  uos in Galileam.« Dauid ad Achimelech quinque panes quesiuit, sed unum accepit: quia in quinque libris Mosaice legis unitas retinetur. Dauid Goliath gladium sustulit, quia et Christus Dominus diaboli arma abstulit: »Fortis enim spolia ipse diripuit .« Dauid per uiam pollutam se uenisse ad Achimelech professus est, quia et Christus Dominus inter immundas Iudeorum actiones, impollutus pertransiuit. Quod autem ait: »Sed et ipsa hodie sanctificabitur in uasis meis,« hoc indicabat quod sancti apostoli, qui Domini uasa erant, a contagione Iudeorum, fide purgante, corda sanctificarentur.

Interea Dauid cum fugeret Saul, latere uoluit apud regem quemdam Geth nomine Achis. Sed cum gloria eius fuisset commemorata, ne per liuorem, ad quem  confugerat, aliquid ad eum machinaretur, finxit insaniam: et quasi furore correptus, mutauit os suum, defluebantque saliue in barbam eius, collabebaturque in manibus eorum, et procidebat ad ostia porte. Et dixit Achis rex: Quid huc mihi adduxistis istum? Nunquid deerant nobis furiosi? Et sic eum dimisit. Achis interpretatur quomodo est, per quod significatur ignorantia, et uerbum mirantis et non agnoscentis, quod in gente Iudeorum impletum est. Qui dum uiderunt Christum, non agnouerunt, coram quibus mutauit os suum et abiit. Erant enim ibi precepta legis carnalia, erat et sacrificium secundum ordinem Aaron: et postea ipse de corpore et sanguine suo instituit sacrificium, secundum ordinem Melchisedech.  Mutauit ergo os suum in sacerdotio, mutauit in preceptis, dans aliud testamentum, euacuata carnali operatione, atque inde collapsus est in manibus eorum, quando eum comprehendentes crucifixerunt. Et procidebat ad ostium porte, hoc est, humiliauit se: hoc est, procidere usque ad ostium fidei nostre: ostium enim porte, initium fidei, inde incipit Ecclesia, et peruenit usque ad speciem. Ut cum credit ea que non uidet, mereatur perfrui, cum eum uidere facie ad faciem ceperit. Quod enim in illo quasi furore saliue decurrebant super barbam eius, Apostolus hec aperit, dicens: »Iudei signa petunt, et Greci sapientiam querunt. Nos autem predicamus Christum crucifixum: Iudeis quidem scandalum, gentibus autem stultitiam: ipsis uero uocatis Iudeis et  Grecis, Christum Dei uirtutem et Dei sapientiam. Quia quod stultum est Dei, sapientius est hominibus: et quod infirmum est Dei, fortius est hominibus .« Non tanquam saliuam attende, sed attende, quia super barbam decurrunt. Quomodo enim in saliuis infirmitas, sic in barba uirtus ostenditur. Texit ergo uirtutem suam, corpore infirmitatis sue: et quod forinsecus infirmabatur, tanquam saliua apparebat. Intus autem diuina uirtus, tanquam barba tegebatur.



CAPUT XXII.

»Fugit Dauid in speluncam Odollam, ubi eum omnes fratres eius, et omnis domus patris eius uisitauerunt et conuenerunt ad eum omnes, qui erant in angustia constituti, et oppressi ere alieno, et amaro  animo, et factus est eorum princeps.« Quid est quod manente Dauid in spelunca, uenerunt ad eum omnes fratres eius et omnis domus patris eius, nisi quod Redemptor noster, peracta passione sua ac redemptione humani generis, de plebe Isrelitica in Iudea primum Ecclesiam collocauit, de gente in qua carnem assumere dignatus est? Ubi fratres eius, id est apostoli, et domum patris eius, id est illi qui ex Synagoga in eum crediderant, uenerunt ad illum, et conuenerunt ad eum omnes qui erant in angustia constituti et oppressi ere alieno, hoc est quod ipse ad se uenire inuitans dixit: »uenite ad me, omnes qui laboratis et onerati estis, et ego reficiam uos .« Ceterum omnes qui se agnoscunt in angustia constitutos uitiorum, nec habent latitudinem  caritatis, et oppressi sunt ere alieno, hoc est, censu peccatorum, quem exsoluebant diabolo, quando exhibuerunt membra sua seruire iniquitati ad iniquitatem: necesse est ut amaro sint animo, hoc est, ut digne penitentiam gerant a delictis suis preteritis, et uenient ad Dauid, ad desideratum uidelicet nostrum, quatenus fiat eorum princeps, quia ipse est qui constitutus est a Deo iudex uiuorum et mortuorum. »Deus fortis, Pater futuri seculi, princeps pacis, cuius regni non erit finis, et dominabitur a mari usque ad mare potestas eius, potestas eterna, et regnum eius alteri non dabitur .«

»Dixitque Gad propheta ad Dauid: Ne moreris in presidio: sed uade in terram Iuda.« Miro modo hic  introducitur Gad propheta, cum in precedentibus eius nulla facta fuerit mentio. Sic itaque hic introducitur, sicut Elias propheta in loco ubi dicitur: Et dixit Elias Thesbites de habitatoribus Galaad. Ex ore itaque Domini Gad propheta Dauid dixit, ut non moraretur inter gentes, et in terra polluta, sed in terram Iudam rediret, et ibi iuxta uoluntatem Domini, persecutionem inimicorum ferret.

»Dixitque Deg Idumeus ad Saul: uidi Dauid filium Isai in Noba,« et reliqua. Quantum ad spiritalem intelligentiam pertinet, in Deg Idumeo, qui uoto se obligauerat, sicut in Hebreo legitur, prout Iudei tradunt, ut aliquantisper in tabernaculo Domini immoraretur, et orationi uacaret, Iude proditoris persona consistit, per quem ista operatus est  Zabulus, ut eius proditione facta in Christo, postea persecutionem Ecclesia pateretur, et occiderentur quamplurimi discipuli Christi et sacerdotes, et pro nomine eius persecutiones grauissimas perferrent. His ergo quibus receptus est Christus, tribulationes induxit diabolus et mortem. »Omnes enim,« ut ait Apostolus, »qui in Christo pie uolunt uiuere, persecutionem patiuntur .« Et Dominus ait: »Si me persecuti sunt, et uos persequentur  « Potest enim Deg, qui interpretatur motus et Idumeus terrenus, siue sanguineus, quod nomen in prefiguratione futurorum accipiens, eorum uidelicet personam significare, qui terrena sapientes atque carnaliter uiuentes, Christum in suis membris persequuntur.



CAPUT XXIII.

»Porro eo tempore quo fugerat Abiathar, filius Abimelech, ad Dauid, in die illa ephod secum habens descenderat,« etc. Ephod illud erat quod Moyses, iubente Domino, fecerat sicut et rationale, in quo erat doctrina et ueritas, in quo etiam consuluit Dauid Dominum, et ait:

»Si tradent me uiri Ceile in manus Saul, et si descendet ipse sicut audiuit seruus tuus? Et ait Dominus: Descendet.« Ac si diceret: Si hic sterilis, descendet Saul, et tradent te uiri Ceile in manus eius, eorum uoluntatem ei indicabat. Et merito uiri Ceile, sicut qui ingrati beneficiis Dauid exstiterant, cum eos ipse de manibus Philistim eruerit, significabant  infidelitatem seu inconstantiam Iudeorum, qui Redemptoris nostri semper pietati ingrati existentes, apud seculi potestates contra eum insidiando meditantur. Interpretatur autem Ceila, ad fundam iacta, siue excellens sibimet. Et in psalmo scriptum est: »In circuitu impii ambulant .« Et alibi: »Stultus ut luna mutatur .« Unde et sequitur de Zipheis:

»Porro Dauid erat in deserto Ziph in silua,« etc., usque, »et uenerunt Ziphei ad Saul, dicentes: Ecce Dauid latitat apud nos.« Ziph mons squalidus uel caligans, siue nebulosus, in quo sedit Dauid prope Charmelum, qui in Scripturis Carmelus appellatur. Sic enim appellatur uicus hodie Iudeorum: unde fuit  Nabal Carmelius. Sed et unus de posteris Caleb dictus est Ziph. Lege Paralipomenon . Ergo, ut dictum est superius de uiris Ceile, sic et Ziphei, qui Dauid prodiderunt Saul, et cum eo mortem eius meditati sunt, qui interpretantur gemmantes seu florescentes. Significant Iudeos, qui cum in regno terreno germinare appetebant, apud principes suos tractabant de nece Saluatoris: qualiter eum per discipulum suum proditum apprehenderent, et presidi ad interficiendum traderent . Significant etiam et perfidos quosque, qui dum prospera requirunt, et prosperatur eis presens seculum. Unde bene interpretantur florescentes, quando Dominum Christum in membris suis degentem, apud potestates seculi huius produnt.



CAPUT XXIu.


Dehinc sequitur quod in eremo Engaddi cum persequendum Dauid Saul appeteret, ingressus est Dauid in speluncam, et ibi latebat. Sed rex, improuisis exceptus insidiis, in hoc quid innocuo moliebatur inciderat. Scriptum est enim: »Qui fodit foueam proximo suo, ipse incidet in eam .« Dauid autem bona pro malis retribuens, inimicum non occidens, sed pro testimonio facti, oram chlamidis regie abstulit: cum facilius esset exceptum insidiis aduersarium perdere magis, quam fallere. Quid ergo est quod iste fugiens a facie Saul, in spelunca latuit? Quare autem latuit? nisi ut occultaretur et non inueniretur. Quid est contegi spelunca, nisi contegi terra? Qui enim in  spelunca est, a terra tegitur, ne uideatur. Portabat autem terram iehsu, carnem scilicet quam acceperat de terra: et in ea se occultabat, ne a Iudeis inueniretur Deus. »Si enim cognouissent, nunquam Dominum glorie crucifixissent .« Quare ergo Dominum glorie non inuenerunt? Quia spelunca se texerat, id est carnis infirmitatem oculis obiiciebat: et maiestatem diuinitatis, corporis in tegmine tanquam spelunce abdito, contegebat. Illi ergo non cognoscentes Deum persecuti sunt hominem: nec mori potuit, nisi in homine: nec crucifigi potuit nisi in homine: quia nec teneri potuit, nisi in homine. Opposuit ergo male querentibus terram, seruauit male querentibus Deum. Fugit ergo secundum carnem in speluncam a facie Saul, quia passus est: usque  adeo se occultans Iudeis ut moreretur. Sed quare usque ad mortem uoluit esse patiens ut fugeret a facie Saul in speluncam? Etenim spelunca inferior pars terre potest accipi, et certe quod manifestum et notum est omnibus, corpus eius in monumento positum est, quod erat excisum in petra. Hoc autem monumentum spelunca erat, quo fugit noster Dauid a facie Saul: tandiu enim persecuti sunt illum Iudei, quoadusque poneretur in speluncam. Sed quid est quod Saul persecutor ad purgandum uentrem speluncam ingreditur? nisi quod Iudei in Christum conceptam mentis malitiam, quasi odorem fetidum emiserunt: et cogitata apud se noxia, factis deterioribus, dum Christum perimunt, ostenderunt.  Sed tamen Dauid Saulem occidere noluit, et cum in abdito occultatus antro haberet in potestatem, seruare potius quam occidere maluit. Ita et Christus dum esset in spelunca, carni persecutorem populum in potestate habuit, et non occidit. Scriptum enim erat de eis per Prophetam: »Ne occideris eos .« Tantum denique Dauid summitatem chlamidis silenter abscidit: ut ostenderet, per prophetiam Christum Iudeos non occidisse, sed eis tantum regni gloriam abstulisse. Chlamidis enim abscisio regni est amputatio. Hoc etiam alio loco idem Saul cum per inobedientiam peccasset ostendit. Nam cum ueniam precaretur, et rogaret Samuelem ut reuerteretur cum illo ad placandum Deum, et noluisset, atque conuertens faciem suam abiret, tenuit  Saul penulam uestimenti eius, et disrupit eam. Et dixit ad eum Samuel: Disrupit Dominus regnum Isrel de manu tua hodie, et dabit illud proximo tuo, et diuidetur Isrel in duos populos. Ergo Isrelis personam figuratim gerebat rex iste, quia populus amissurus erat regnum, dum persequitur Christum: sed quia hanc sententiam diffuse superius prout doctores exposuerunt, digessimus, nunc breuiter replicabimus. Dauid persecutionem Saulis declinans in spelunca latuit: similiter et Christus Dominus diuinitatem suam sub spelunca carnis celans, a Iudeorum cordibus recessit. Saul cum uentrem purgaret, abscissa chlamide dehonestatus est: similiter et populus Iudeorum, postquam nequitiam quam mente conceperunt, in Christum Dominum effuderunt  clamantes: »Crucifige, crucifige:« ab indumento fidei et regali dignitate atque sacerdotio exspoliati sunt, et tamen occisi non sunt: sed reseruati pro eis, qui de illo populo in fine mundi credituri sunt Christo. Aliter iuxta moralem significantiam: quid per Saulem, nisi mali rectores? quid uero per Dauid, nisi boni subditi designantur? Sauli enim uentrem purgare est prauos prepositos conceptam in corde malitiam, usque ad operam miseri odoris extendere, et cogitata apud se noxia, factis exterioribus exsequendo monstrare. Quorum facta, licet sint teterrima, ab humilibus subditis, oris gladio ferienda non sunt, etiam cum recte reprehendenda iudicantur. Unde Dauid ferire metuit, quia ipse subditorum mentes, ab omni se peste obtrectationis  abstinentes, prepositorum uitam nullo lingue gladio percutiunt: etiam cum de imperfectione reprehendunt. Qui et si quando propter infirmitatem se abstinere uix possunt, ut extrema quedam atque exteriora prepositorum mala reprehendant: sed tamen humiliter colloquuntur, quasi oram chlamidis similiter incidunt: qui uidelicet, dum prelate dignitati saltem innoxie et latenter derogant quasi regis superpositi uestem fedant. Sed tamen ad semetipsos redeunt, seque uehementissime, uel de tenuissima uerbi laceratione, reprehendunt. Unde et bene illic scriptum est:

»Post hec Dauid percussit cor suum,« etc. Facta quippe prepositorum oris gladio ferienda non sunt,  etiam cum reprehendenda recte iudicantur. Si quid uero contra eos uel in minimis lingua labitur, necesse est ut per afflictionem penitentie comprimatur, quatenus ad semetipsum redeat. Et cum preposite potestati detraxerit, contra se iudicium eius qui illi prelatus est, perhorrescat: nam cum in prepositis delinquimus eius ordinationi, qui eos nobis pretuerit, obuiamus. Unde Moyses quoque, cum contra se et Aaron conqueri populum cognouisset, ait: Nos enim quid sumus?  Nec contra nos est murmur uestrum, sed contra Dominum.



CAPUT XXu.

»Erat autem uir quispiam in solitudine Maon, et possessio eius in Carmelo,« etc. Historia hec mysticum,  ut quibusdam uidetur, potest habere intellectum. Nabal enim uir durus, et pessimus, et malitiosus, potest tenere figuram populi Iudeorum quorum nonnulli uua fellis atque amaritudinis botro inebriati, »Ceruice duri atque incircumcisi cordibus,« ut beatus Stephanus ait: »Semper Spiritui sancto resistentes, durum et carnalem sensum in lege sequentes, stolidi facti sunt«: quibus bene interpretatio nominis Nabal conuenit, qui interpretatur demens uel insipiens, ut Abigail ait ad Dauid: Quia nimirum Christum uenientem, et per apostolos ab eis refectionem fidei et bone operationis expetentem, respuerunt, dicentes: »Hunc autem nescimus unde sit. Nos autem discipuli Moysi sumus .« Abigail uero mulier prudentissima et speciosa typum  habuit plebis illius, qui ex Iudeis ad fidem conuersi, Deo placere meruerunt. Interpretatur namque, patris mei exsultatio. Unde et Dominus: »Confitebor tibi, Pater celi et terre, qui abscondisti hec a sapientibus et prudentibus, et reuelasti ea paruulis ! Et illud: Gaudium erit in celo super uno peccatore penitentiam agente ,« et reliqua. Hec sepius in prophetis et in apostolis pro salute populi Iudeorum deprecans Dauid, uidelicet Dominus noster, acceptabilem bonorum operum oblationem et pie deuotionis obtulit: quam ille post mortem uiri sui, qui demens in stultitia sua periit, asciuit in coniugium: et exhibuit sibi sponsam non habentem maculam aut rugam. Quod autem idem Nabal stultus transactis diebus decem, ex quo Dauid  exprobratus fuerat mortuus narratur: hoc intelligi datur, quia populus Iudeorum, cui dictum est: »Audi, popule stulte, postquam Dominum a se repulit, decalogum legis transgrediendo, in Euangelio lapsus est, atque in peccato suo mortuus est .« Sequitur:

»Ait Abigail ad Dauid: Si enim surrexit homo aliquando persequens te,« etc. Pulcherrima comparatione, statum iustorum ac reproborum sorte discernit. Horum quippe animas, id est iustorum appellat uiuentes, ut reproborum e contrario spiritali morte preoccupatas insinuet. Hos fasciculo, illos lapide funde assimilat. Fasciculus enim constringitur, ut integer maneat et conseruetur. Lapis in  funda expeditus ponitur, ut abiiciatur: sic etenim, sic in hoc seculo electi pressuris tribulationum coangustantur, ut his admoniti, arctius ad inuicem mutua caritate connectantur, et coadunati ad inuicem manu sui Redemptoris in perpetuum conseruentur. At uero reprobi, quanto latius in hac uita uoluptatibus propriis, uelut liberi dimittuntur: tanto longius in futuro a diuine uisionis gloria proiiciuntur, ut de eis merito dicatur: et quidem ipsi de manu tua expulsi sunt. Mire autem omnipotentem prouidentiam describit superni pectoris, cum dicit: Animam uiri sancti quasi in fasciculo uiuentium apud Deum esse custoditam. Sicut enim facillimum est cuilibet fasciculum herbe, uel feni sua manu retentum conseruare: ita uirtus Domini et Saluatoris  nostri, omnes per orbem electos, ab initio usque ad finem seculi, ne quis ex eis ulla ratione pereat, sine labore conseruat. Iuxta quod ipse in Euangelio, sub figura ouium, de eis loquens: »Et sequuntur me, inquit, et ego uitam eternam do eis, et non peribunt in eternum. Non rapiet eas quisquam de manu mea .« Sicut fasciculus unus, quibuslibet uinculis alligatur: ita omnis sanctorum cetus, una eademque fide, spe et caritate ad inuicem constringitur, uno diuine protectionis munimine circumdatur. Patet sane sensus: quia anima Dauid a persequentibus licet hostibus custodita semper fuit in sorte uiuentium. Porro inimici eius insistentibus sibi aduersitatibus, sicut lapis funda circumactus, sic instabili motu perturbandi, et suis  essent expellendi de finibus, uel etiam ab humanis rebus auferendi. Moraliter uero quid nobis Abigail renuntiationis sue dispensatione innuit, nisi quod iracundos melius corrigimus, si in ipsa ire sue commotione declinamus? Perturbati quippe quid audiant, ignorant: sed ad se reducti, tanto libentius exsultationis uerba recipiunt, quanto se tranquillius tolerati erubescunt. Menti autem furore ebrie, omne rectum quod dicitur, peruersum uidetur. Unde et recte Nabal ebrio, culpam suam Abigail laudabiliter tacuit, quam digesto uino laudabiliter dixit. Idcirco enim malum quod fecerat cognoscere potuit, quia hoc ebrius non audiuit. Porro iuxta historiam quod ait Abigail ad Dauid:

»Cum ergo fecerit tibi Dominus domino meo omnia  que locutus est bona de te, et constituerit te ducem super Isrel, non erit tibi hoc in singultum et in scrupulum cordis.« Ita intelligitur: non erit tibi hoc in singultum, id est ut modo effundas sanguinem Nabal, et propter hoc flendum tibi sit, et penitendum.

»Saul autem dedit Michol filiam suam uxorem Dauid, Palthi filio Lais, qui erat de Gallim.« Ut Hebrei tradunt, non cognouit eam Phalti: quoniam si cognouisset, nunquam Dauid sibi eam postea sociasset, quia in lege penitus huiuscemodi prohibetur coitus: Phalti, inquit, de Gallim, id est inundatione: Inundatio lex intelligitur. Legis enim doctor erat de Baurim, id est de electis. Quando enim a Saule Michol  ei datur, Phalti euadens interpretatur: quando uero ipsi aufertur, Phaltihel, id est euadens a Deo dicitur: uidelicet quia custodiuit eum ne tangeret eam, ne fieret transgressor legis. Unde licet in sequentibus legatur, quod ibat Phalti, cum reduceretur ipsa ad Dauid, plorans: postea tamen, inquiunt, pre gaudio, eo quod liberasset eum Deus ne tangeret eam, exsultauit. Quod quia assertio Iudeorum uidetur, non in omnibus approbamus eam, sed iudicio lectoris relinquimus.



CAPUT XXuI.

»uenerunt Ziphei ad Saul dicentes: Ecce Dauid latet apud nos.« Sed quid significent, abunde superius dictum est. Nam iter demonstratum est, quando idem Dauid fugiens a facie Saul, ingressus  est in castra regis, cum dormientem inuenisset, non percussit, non occidit, sed solam lanceam, que erat ad caput eius et scyphum sustulit dormientibus cunctis.

»Egressus de castris transiuit in cacumen montis.« Quid ergo est hoc? Sequebantur namque Christum Iudei, sed persequendo dormiebant: quia non uigilabant corde: duritia enim cordis obdormitio est. Dormiunt in uita ueteri, non euigilant in noua. uenit Christus, non eos occidit, sed tulit ab eis scyphum aque, id est gratiam legis. Tulit sceptrum regale, regni scilicet potestatem, quam pro magno habebant, et unde se protegebant temporaliter, et quam aduersus Deum per incredulitatem gerebant. Deinde ingressus uictor Dauid noster, in castris  eorum. Et regressus transcendit in altitudinem montis celorum.



CAPUT XXuII.

»Et ascendit Dauid et uiri eius, et agebant predas de Gessuri, et de Gezri, et de Amalechitis. Hi enim pagi habitabantur in terra antiquitus.« Hi non erant sub potestate Achis. Habitati in terra dicuntur antiquitus, quia quieti et securi habitati fuerant, et nullius hostis depredationes perpessi.



CAPP. XXuIII, XXIX et XXX.

»Interea fugiens Dauid, dum pergeret cum Achis rege Philisthinorum in prelium aduersus Isrel, insurgentes Amalechite irruerunt in Siceleg. Et succendentes eam, captiuauerunt omnia que erant  Dauid et puerorum eius. Reuersus ergo Dauid ad persequendos Amalechitas inuenit Aegyptium puerum lassescentem, quem Amalechite egrotum in itinere reliquerant. Hunc autem Dauid inuentum cibo refecit, ducemque sui itineris fecit. Sicque Amalechitas persequitur epulantesque reperit, et funditus exstinxit.« Amalechite quippe populus lambens uocantur, quibus mentes secularium designantur, que terrena cuncta ambiendo quasi lambunt, dum solis temporalibus delectantur. Quasi enim populus lambens predam fecit, dum terrena diligentes, lucra de alienis damnis exaggerant. Sed quid est quod Aegyptius Amalechite puer in itinere assatur? nisi quod amator presentis seculi, peccati  sui nigredine opertus, sepe ab eodem seculo infirmus despectusque relinquitur, ut cum eo nequaquam currere ualeat, sed fractus aduersitate torpescat. Sed hunc Dauid inuenit, quia Redemptor noster ueraciter manu fortis nonnunquam quos despectos a mundi gloria reperit, suo amore conuertit, cibo pascit, quia uerbi scientia reficit: ducem itineris eligit, quia suum etiam predicatorem facit. Et quia Amalechitas sequi non ualuit, dux Dauid efficitur: quia is quem indignum mundus deseruit, non solum conuersus in sua Deum mente recipit, sed predicando hunc etiam usque ad aliena corda perducit. Quo uidelicet duce Dauid Amalechitam conuiuantem inuenit et exstinguit: quia ipsis Christum predicantibus, mundi letitiam destruit, eorum scilicet quos  comites habere despexit. Ducenti illi uiri qui ad torrentem lassi cum sarcinis sunt relicti, significant quosdam infirmos Ecclesie, qui cum ceteris spiritalibus uiris, in uia Dei currere nequeunt: sed ueram fidem retinendo, atque per actiuam uitam opus bonum seruando, a clementissimo Dauid, hoc est Christo Domino, beatitudinis premium cum reliquis perfectis precipiunt.

»Samuel mortuus est, fleuitque eum omnis Isrel, et sepelierunt eum in Rama urbe sua.« Superius namque dicitur sepultus fuisse in domo sua in Rama. In domo sua, in familia uidelicet et cognatione sua. Quod enim hic mortuus iterum dicitur, ut Hebrei uolunt, resuscitationis sue causa repetitur, ut et damnatio Saulis, qui peccatis mortuus erat, et  relicto Deo contra legem pythonem consulebat, iusta esse manifestaretur. Sequitur:

»Post mortem autem Samuelis, congregati Philistim contra Isrel, consuluntque Dominum et non respondit ei, neque per somnia, neque per sacerdotes.« Hebreus habet, neque per doctrinam neque per prophetas. Respondebat Dominus per somnia, sicut Hebrei asserunt, eoque ieiunando et orando poscebant oraculum sibi fieri diuinum, et Deus illis per somnia reuelabat ea que futura erant: quod in hoc loco minime Saul fecisse legitur. Per doctrinam, per ephod scilicet, quod sacerdos in pectore portabat. Neque per et prophetas, quia illis consulentibus, dominus nequaquam respondebat. Hi prophete dicuntur fuisse discipuli Samuelis, quibus  prophetantibus iunxit se Saul et prophetauit.

»Quesiuit autem Saul pythonissam, que suscitaret illi Samuelem: statimque suscitatus, ait ad eum: Quare inquietasti me ut suscitarer, etc.« Queritur secundum historiam utrum pythonissa ipsum prophetam de inferno euocauerit, an aliquam imaginariam illusionem fallacia demonum factam Sauli exhibuerit. De qua questione, beate memorie Augustinus episcopus Simpliciano Mediolanensi episcopo ita scribit: Inquiris, inquam, utrum potuerit malignus spiritus excitare animam iusti, et tanquam de abditis mortuorum receptaculis reuocare, et ut uideretur et loqueretur cum Saul. Nonne maius mirandum sit, quod satanas ipsum Dominum assumpsit,  et constituit super pinnam templi? Quolibet enim modo fecerit, factum est: ita ut Samuel excitaretur, similiter latet. Nisi forte quis dixerit faciliorem diabolo fuisse licentiam ad Dominum uiuum, unde uoluit assumendum, et ubi uoluit constituendum, quam ad Samuelis defuncti spiritum e suis sedibus excitatum. Quod si illud in Euangelio nos ideo non conturbat, quia Deus uoluit atque permisit, nulla diminutione sue potestatis et diuinitatis id fieri: sicut ab ipsis Iudeis  et teneri se et uinciri, et illudi et crucifigi atque interfici passus est. Et non est absurdum credere ex aliqua dispensatione diuine uoluntatis permissum fuisse ut non inuitus nec damnante magica potentia, sed uolens  atque obtemperans occulta dispensatione Dei, que pythonissam illam Saulemque latebant, spiritus proferret sancti Samuelis, seque ostenderet aspectibus regis diuina sententia perituri. Quanquam in hoc facto potest adesse alius facilior intellectus, ut non uere spiritum Samuelis excitatum a requie sua credamus, sed aliquod phantasma et imaginariam illusionem diaboli machinationibus factam, quam propterea Scriptura nomine Samuelis appellat, quia solent imagines earum rerum nominibus appellari, quarum imagines sunt. Sicut omnia que pinguntur atque finguntur, earum rerum quarum imagines sunt, nominibus appellantur. Sicut hominis pictura cum cernitur, proprium quodque nomen incunctanter adhibetur. Et dicitur, ille Cicero est, ille Sallustius,  ille Achilles, iste Hector, hoc flumen Simois, illa Roma: cum aliud nichil sunt, quam picte imagines. Unde et Cherubim cum sint celestes uirtutes, ficti tamen ex metallo, quo imperauit Deus poni super arcam testamenti, magne rei significande gratia, non aliud quam Cherubim, illa quoque figmenta, uocabantur. Iterumque dum quisque uidet somnium, non dicit: uidi imaginem Augustini, sed uidi Augustinum, cum eo tempore quo aliquid tale aliquis uidit ignoraret hoc Augustinus. Usque adeo manifestum est non ipsos homines, sed imagines eorum uideri. Et Pharao spicas se dixit uidisse in somniis et boues, non spicarum aut boum imagines . Si igitur constat liquido, nominibus earum rerum quarum imagines sunt easdem imagines appellari, non mirum est quod  Scriptura dicit Samuelem uisum: etiam si forte imago Samuelis apparuit per ficta machinamenta, eius qui transfigurans se uelut angelum lucis, et ministros suos subornat uelut ministros iustitie. Iam uero si illud, inquit, uos mouet, quomodo a maligno spiritu Sauli predicta sunt potest et illud mirum uideri, quomodo demones agnouerunt Christum quem Iudei non agnoscebant. Cum enim uult Deus etiam infirmos spiritus aliqua uera cognoscere, temporalia duntaxat, ad istam mortalitatem pertinentia, facile est et non incongruum, ut omnipotens et iustus ad eorum penam quibus ista predicantur,  occulto apparatu mysteriorum suorum, etiam  spiritibus talibus aliquid diuinationis impertiat, et quod audiunt ab angelis, prenuntient hominibus. Tantum autem audiunt, quantum omnium Dominus atque moderator iubet uel sinit. Unde etiam pythonissa in Actibus apostolorum  attestante Paulo apostolo, et euangelista conatur esse. Miscent tamen isti fallacias, et uerum quod nosse potuerunt, non docendi magis, quam decipiendi fine pronuntiant: et forte hoc est quod cum illa imago Samuelis Saulem predicaret moriturum, dixit etiam secum esse futurum. Quod utique falsum est. Magno quippe interuallo post mortem separari bonos in Euangelio legimus : cum inter superbum illum diuitem cum iam apud inferos tormenta pateretur, et illum qui ad eius ianuam ulcerosus iacebat, iam in  requiem constitutum, magnum chaos interiectum esse testatur. Aut si propterea Samuel ei dixit, mecum eris, ut non ad qualitatem felicitatis, sed ad parem conditionem mortis referatur: quod uterque homo fuerit et uterque mori potuerit, iamque mortuum, mortem uiuo prenuntiabat. Secundum utrumque igitur intellectum habere exitum hec lectio potest, qui non sit contra fidem. Nisi forte profundiori inquisitione inueniatur ad liquidum, uel posse uel non posse, animam humanam, cum ex hac uita migrauerit, magicis carminibus euocari, et uiuorum apparere conspectibus, etiam corporis lineamenta gestantem, ut non solum uideri ualeat, sed etiam agnosci, et si potest, utrum etiam iusti anima non quidem cogatur magicis sacris, sed dignetur ostendi,  occultioribus mysteriis summe legis obtemperans: ut si fieri non posse claruerit, ut non uterque sensus huius Scripture tractatione admittatur, sed illo excluso, imaginaria similitudo Samuelis, diabolico ritu facta intelligatur. Sed quoniam siue illud fieri possit, siue non possit, tamen fallacia Satane atque imaginum simulandarum callida operatio, decipiendis sensibus humanis multiformis inuigilat. Tacendum nunc quidem ne inquisitionibus diligentioribus prescribamus, sed potius existimemus tale aliquid factum maligno spiritu pythonisse illius ministerio, quam diu nobis aliquid amplius excogitare, atque explicare non datur. Hec sunt que tunc de pythonissa et Samuele scripsit beatissimus Augustinus. Sed quia hoc genus magice phantasie crebro in hoc libro legitur, dicendum est  unde nomen acceperit: nonnulli enim ab Apolline Pythio repertum atque ab eius cognomine sic dicunt esse uocatum. Sed et Hebreum nomen, inquiunt, congruit: Pythona abissi  dicunt, unde et pythonissam et pythones legendum putant. Quod et nos diligenter inuestigantes sic in antiquis, imo et modernis uoluminibus scriptum reperimus. Alii uero a serpente, qui python dictus est, de cuius pelle diuinabant, dictum asserunt, unde et pythonissam et pythones legunt. Quod nos arbitrio prudentis lectoris derelinquimus, quid magis eligere placuerit. Hec enim sententia iuxta historiam superiori sententie postposita est. Quod nos ideo facimus, ut totum  de Saule et pythonissa pariter negotium comprehendamus.



CAPUT XXXI.

»Igitur exorto prelio, percusserunt Philisthiim Isrel plaga magna, corrueruntque in prelio Saul et Ionathas,« etc., usquequo ait, »et armiger eius ipse corruit super gladium suum, et mortuus est cum eo.« Armigerum istum Hebrei Deg Idumeum dicunt fuisse, qui cernens Saul mortuum, seipsum ob metum Dauid interemit.

»Mortuus est Saul et tres filii eius et armiger illius et uniuersi uiri eius.« uiri isti, pueri domestici  eius intelligendi sunt. Hi tres filii Saul cum eo interfecti sunt, Ionathas, Abinadab, qui et Iesui et Melchisua. Isboseth autem domi erat, qui anno quo Saul rex constitutus est, natus fuisse dicitur, qui etiam quadraginta annorum fuisse legitur dicitur, qui etiam quadraginta annorum fuisse legitur cum regnare cepisset. Unde colligitur Saul quadraginta annis regnasse. Querendum cur alibi legatur Iesui, et alibi Abinadab: Iesui enim interpretatur equalis. Aequalis ideo dicitur, quia equalis meriti fuisse cum patre filii memorantur. Abinadab interpretatur pater meus sponte. Sponte etenim sua pater eius Saul male agendo acquisiuit, ut taliter una cum filiis perimeretur.



IN LIBRUM SECUNDUM.



PRAEFATIO.


uerum, quoniam fauente diuina gratia, quanquam fortassis indocte, primum librum huius historie digessimus, et quasi unionem spiritalis intelligentie quodammodo in conchulis maris, huius uidelicet uoluminis latitantem, uelut alta pelagi, lintre nostre inuestigationis, immergendo, ad lucem produximus. In quo quidem euidentissime, utpote prelibauimus, immutatio sacerdotii Iudeorum, ac repulsio Synagoge in uerum Christi sacerdotium, et collectio sancte Ecclesie ex gentibus, aliaque plurima sacramenta que sub allegoriarum figuris contineri probauimus. Nunc ipso inspirante, in quo sunt omnes thesauri sapientie et scientie reconditi, secundum librum prefate historie aggredimur, et limpida  Christi Ecclesieque pandere sacramenta conabimur. Et si ex tanta profunditate aurum producere ad lucem non possumus optimum, aut carbunculum ex Phison fluuio non quimus abstrahere, lapidem magnificum, saltem quoque margaritum fulgens possimus exhaurire de gurgite. Aut si etiam ex gemmis renitentibus non ualemus optimam fabricare coronam, quodammodo ex floribus amenitatis diuinarum Scripturarum tentabimus componere serta, ne ex paupertate ingenii ingratus uidear a Domino, sed potius sua clementia, dum cernit studium, adaugeat uires in pondere, ne fractus inueniar pressusque mole tante magnitudinis. Nam sequitur:



CAPUT PRIMUM.

 »Factum est autem postquam mortuus est Saul, ut Dauid reuerteretur a cede Amalec, et maneret in Siceleg duos dies. In die autem tertio, apparuit homo Amalechites, ueniens de castris Saul,« et reliqua. Homo iste qui ad Dauid ueniens, mortem Saulis nuntiauerat, qui etiam mentiens, Saul interfecisse se dixerat: presertim cum superius legatur irruisse Saul super gladium suum, et mortuus esse, ipse et armiger eius, in monte Gelbe. Qui propterea a Dauid interfici iussus est, eo quod dixerit se interfecisse, et non timuisse mittere  manum suam in Christum Domini, qui et Amalechites dictus est. Hebrei, prout in quodam uolumine legi, filium Deg Idumei tradunt fuisse. Amalechites enim et Idumeus unum sunt, sicut reperi, quia filius primogenitus Esau qui et Edom, Eliphax fuit, et huius filius Amalec exstitit. Unde diadema et armilla que Dauid detulit, a patre Deg commendata filio fuisse, nonnulli Hebreorum perhibent. Unde, inquiunt, non esse credendum ut Saul eam in prelium detulisset, sed Deg amico suo commendauerat, a quo ipse acceperat. At uero, si cui credibile uidetur, quod Saul in prelium detulisset, et a capite eius, eo mortuo, et a brachiis abstulisset, et Dauid causa adulationis et gratie detulisset, non refragamus ac inhibemus, sed potius suo arbitrio  derelinquimus. Sed altiori intellectu reputamus quod est quod ille Amalechites, qui se finxit coram Dauid Saul regem interfecisse, ab eo ultionis penam multatus accepit, nisi quod omnis qui proximo suo machinatur malum, uel de eius gaudet interitu, iuste retributionis penam a superno iudice recipiet? Iuxta illud quod scriptum est: »Omnis enim qui fodit foueam incidet in illam . Et qui percusserit gladio, gladio peribit .« Et iterum: »Os quod mentitur occidit animam .« His expletis, sequitur historia quid Dauid egerit. Ait enim:

»Planxit autem Dauid planctum huiuscemodi super Saul et super Ionatham filium eius. Et precepit ut docerent filios Iuda carmen, sicut scriptum est  in libro iustorum,« etc. In Hebreo et in ueris exemplaribus non habetur carmen, sed arcum, quod nostris doctoribus item melius uidetur. Nam quod scriptum est, quoniam plangebat interfectos Saul et Ionatham »et precepit ut docerent filios Iuda arcum,« hoc ideo fecit quia Philistheos sagittariis abundare iam nouerat. Aliter: »Precepit Dauid ut docerent filios Iuda arcum,« hoc est ut reges Iuda docerent fortitudinem, scilicet ut fortes et intenti essent in timore Domini, et in preceptis Dei: ne per inobedientiam, a fortitudine et timore Domini  sicut Saul recederent: et eo modo quo ille perierat, perirent, et unde Saul maxime horum ictibus perierat, eamdem bellandi artem, et sui milites ad reuincendos eos, discerent. Quod uero sequitur »sicut scriptum est in libro iustorum,« ipsum librum hodie nusquam, neque apud ipsos Hebreos inueniri posse, asseuerant: sicut nec librum bellorum Domini, cuius in libro Numerorum mentio est, neque carmina Salomonis, neque disputationes eius sapientissimas de lignorum natura, herbarumque omnium, totorumque iumentorum, uolucrum, reptilium, et piscium. uel quod in libro uerborum dicitur. Reliqua uero operum Salomonis priorum et nouissimorum, scripta sunt in uerbis Nathan prophete, et in libris Ahie Silonitis, in uisione quoque Iaddo uidentis  contra Ieroboam filium Nabat, et multa huiusmodi uolumina, que Scriptura quidem fuisse probat, sed hodie constat non esse. uastata namque a Chaldeis Iudea, etiam bibliotheca que est antiquitus congregata, inter alias prouincie opes, hostili igne consumpta est, ex qua pauci qui nunc in sancta Scriptura continentur libri, postmodum Ezre pontificis et prophete sunt industria restaurati. Unde scriptum est de eo: »Ascendit Ezras de Babylone, et ipse scriba uelox in lege Moysi .« uelox uidelicet, quia promptiores litterarum figuras, quam eatenus Hebrei habebant, reperit. Et in epistola regis Persarum legitur: »Artaxerxes rex regum Ezre sacerdoti, scribe legis Dei celi doctissimo salutem.« Sunt tamen qui dicunt, hunc librum iustorum intelligi  debere ipsum librum Regum, ubi continentur prophete iusti, Samuel uidelicet, Gad et Nathan, in quo scriptum est, qualiter Saul recedens a timore Dei per inobedientiam suam periit.

»Inclyti tui, Isrel, super montes tuos interfecti sunt.« In Hebreo habetur, »super excelsa tua,« et est sensus: O Saul, super excelsa tua, gloriosi Isrel interfecti sunt: quia in peccato inobedientie tue, una tecum perierunt. Inobedientia namque pro idolis, id est excelsis, reputata est, sicut est illud in libro Samuelis: »Melior est enim obedientia quam uictime: et auscultare magis, quam offerre adipem arietum .« Quoniam quasi peccatum ariolandi est repugnare, et quasi scelus idololatrie, nolle acquiescere. Sed quod ait:

 »Nolite annuntiare in Geth, neque annuntietis in compitis Ascalonis,« etc., obstupescens propheta ingemit subitaneum casum principum populi sui, et prohibet ne ullus lactetur in tali casu, neque fama hoc diuulget in ciuitates inimicorum. Geth enim et Ascalon, urbes sunt Allophylorum. Hactenus historiam, nunc quid allegorice significet, subiungamus. Ait namque: »Et precepit Dauid ut docerent filios Iuda,« et reliqua. Filii Iuda intelliguntur fideles in Ecclesia, Christum Dominum confitentes: de quibus uerus Dauid, id est manu fortis Dominus, precepit, ut arcu diuine intelligentie sint muniti: ne aut ignorantie cecitate decepti, in impietate ruant, aut certe ignaui ac dissoluti in conspectu hostium suorum,  hoc est immundorum spirituum per quodlibet uitium decepti, succumbant: et in perpetuo in mortem anime irreparabiliter cadant. »Nolite annuntiare in Geth,« etc. Geth, que interpretatur torcular, significat terrenam Hierusalem ciuitatem, que occidit prophetas, et lapidauit eos qui ad ipsam missi fuerant . Cuius ciuibus, id est Iudeis incredulis, mors Domini atque sanctorum apostolorum in derisum fuit: et ob hoc precipitur a uero Dauid, Christo uidelicet Domino, ut passio eius per euangelicos predicatores, eis minime debeat annuntiari: qui insultatores crucis Christi maluerunt esse quam ueneratores. Sequitur:

»Et ait Dauid: Montes Gelbe, nec ros, nec pluuia ueniat super uos,« et reliqua. Propter casum  fortium, et ruinam populi sui, quasi indignans loquitur ad ipsum locum interfectionis, abominans factum quod in eo fuerat gestum, sicut cuidam uidetur, tamen non sine mysterio presagandi, sicut paulo post ostendetur, beato papa Gregorio propalante.

»Sagitta Ionathe nunquam abiit retrorsum, et gladius Saul non est reuersus inanis.« Hoc uult insinuare, quod Ionathas et Saul temporibus suis bellicosissimi et fortissimi fuerint in preliis.

»Saul et Ionathas amabiles et decori in uita sua, in morte quoque non sunt diuisi. Aquilis uelociores, leonibus fortiores.« Laudat decorem forme, laudat et constantiam animi: adiungens per hyperbolem tropum, similitudinem aquile atque leonis.

 »Filie Isrel, super Saul flete, qui uestiebat uos coccino in deliciis, qui prebebat ornamenta aurea cultui uestro.« uidelicet et de predis hostium quas agebat.

»Quomodo ceciderunt fortes in prelio?« Subauditur in peccato suo. »Ionathas et Saul, in excelsis tuis occisus es,« sicut superius diximus. Ideo, o Saul et Ionathan, »in excelsis tuis,« hoc est in peccato inobedientie tue occisus, subauditur es. Ecce historiam. Ceterum spiritualiter quid est, quod Dauid qui retribuentibus mala non reddidit, cum Saul et Ionathan bello occumberent, Gelbe montibus maledicit, dicens: »Montes Gelbe, inquit, nec ros, nec pluuia, ueniant super uos. Neque sint agri primitiarum quia ibi abiectus est clypeus fortium, clypeus  Saul, quasi non esset unctus oleo.« Quid ergo montes Gelbe, Saul moriente, deliquerunt, quatenus in eis nec ros nec pluuia caderet, et ab omni eos uiriditatis germine, sententie sermo, siccaret? Sed quia Gelbe interpretatur decursus, per Saul autem unctum et mortuum, mors nostri Mediatoris exprimitur, non immerito per Gelbe montes, superba Iudeorum corda signantur, que dum in huius mundi desideriis defluunt in Christi, id est uncti, se morte miscuerunt. Et quia in eis unctus rex corporaliter moritur, ipsi ab omni gratie rore siccantur. De quibus et bene dicitur: »Agri primitiarum esse non possunt.« Superbe quippe Hebreorum mentes, primitiuos fructus non ferunt, quia in Redemptoris aduentu,  ex parte maxima, in perfidia remanentes, primordia fidei sequi noluerunt. Sancta namque Ecclesia in primitiis suis, multitudine gentium fecundata, uix in mundi fine, Iudeos quos inuenerit suscipit, et extrema colligens, eos quasi pro reliquiis fruges ponit. De quibus nimirum reliquiis Isaias dicit: »Si fuerit numerus filiorum Isrel quasi arena maris, reliquie salue fient .« Possunt namque idcirco Gelbe montes ore prophete maledici, ut dum fructus exarescente terra moritur, possessores terre, sterilitatis damno feriantur, quatenus ipsi maledictionis sententiam acciperent, qui apud se mortem regis suscipere, iniquitate sua exigente, meruissent. Aliter uero Dauid in persona sanctorum deplorat quosdam de Ecclesia, qui per superbiam  ruentes, atque cum labentibus, uite presentis stadium decurrentes, ab spiritali luce seclusi, lubricati, id est excecati sunt: qui repugnantes demonibus, labuntur in seculo: quod est lubricum , et spem recuperationis sue omittentes, proprio mucrone, desperatione uidelicet perniciosa euadendi hostem antiquum, semetipsos interficiunt: sicut Saul irruens super gladium suum mortuus est. Cuius rei Philisthei, hoc est maligni spiritus, de interfectis spolia uirtutum auferentes, proprie fortitudini ascribunt uictoriam, que iusta permissione Dei, in talibus euenit. Sed Dauid noster, in membris, hoc est in electis et sanctis uiris, corruentium casum gemit: nec letatur in perditione  morientium, sed contradicit, ut urbibus Allophylorum, talis fama predicetur, hoc est precipit fidelibus, ut caute se custodiant, et scuto fidei undique se muniant, induti lorica iustitie, habentes galeam salutis, et gladium spiritus, hoc est uerbum Dei, aduersariis suis resistant, ne forte ulterius ignominiose superati, gaudium inimicis suis faciant.



CAPUT II.

»Ascendit ergo Dauid et due uxores eius Achinoam Iezrelites, et Abigail uxor Nabal Carmeli, sed et uiros qui erant cum eo, duxit Dauid singulos cum domo sua et manserunt in oppidis Hebron.« Ascensus iste Dauid cum duabus uxoribus suis in Hebron significat conuocationes duarum plebium  in Ecclesiam catholicam. Hebron enim interpretatur coniugium, et bene sola sancta Ecclesia coniugium nominatur. Sola et una est sponsa uidelicet celestis regis, de qua in Canticis canticorum dicitur: »Sexaginta sunt regine, et octoginta concubine, et adolescentularum quarum non est numerus.« Una est columba mea, perfecta mea, una est matris sue, electa genitrici sue. Illuc duxit Dauid singulos uiros cum domo sua: quia unusquisque fidelium, in illam societatem per predicationem Euangelii, conuocatur. »Non est ibi distinctio Iudei, et Greci, barbari et Scythe, serui et liberi, sed omnia et in omnibus Christus.«

»ueneruntque uiri Iuda et unxerunt ibi Dauid,  ut regnaret super domum Iuda.« Ungunt uiri Iuda Dauid in regem, ut regnet super domum Iuda, quia superbis ac contemptoribus spernentibusque gratiam Dei abolitis, electi quique bona fama sacre predicationis, et uirtutum studio, rite confitentur Christum esse regem in uniuerso populo. Ac ipsum esse, cui »omnis potestas a Patre data est in celo et in terra, ut in nomine Iesu omne genu flectatur, celestium, terrestrium et infernorum .« Aliter: Post mortem Saulis ungitur Dauid, et regnat, transfertque arcam Testamenti in ciuitatem suam: sicut in sequentibus legitur, de qua in suo loco dicturi sumus. Simili quoque modo post abolitionem regni Iudeorum, et sacerdotii cessationem, uerus Dauid, id est Christus in Ecclesia sua, quam  ex gentibus elegit, regnum accepit: et arcam Testamenti, hoc est sacram Scripturam, in Ecclesiam, que eius est domus, transtulit.

»Et nuntiatum est Dauid quod uiri Iabes Galaad sepelissent Saul,« et reliqua. Hoc plenius in Paralipomenon libro quomodo gestum sit narratur. »Cum audissent, inquit, uiri Iabes Galaad, omnia scilicet que Philisthiim fecerant super Saul, consurrexerunt singuli uirorum fortium, et tulerunt cadauera Saul et filiorum eius, attuleruntque ea in Iabes, et sepelierunt ossa eorum subter quercum que erat in Iabes, et ieiunauerunt septem diebus .« Mortuus est ergo Saul propter iniquitates suas eo quod preuaricatus sit mandatum Domini quod preceperat, et non custodierit illud: sed insuper etiam pythonissam  consuluerit, nec sperauerat in Domino: propter quod et interfecit eum, et transtulit regnum eius ad Dauid filium Isai. Quid est quod uiris Iabes Galaad Dauid gratia refert, eo quod sepelierunt ossa Saul et filiorum eius? nisi quod Redemptori nostro multum placet, quando quis praua opera malorum qui in peccatis suis mortui sunt, obliuioni damnando tradit, nec ea actione imitatur, que scit Deo displicuisse; sed magis ea elegit facienda, que recordatur Dominum in mandatis dedisse.

»Abner autem filius Ner princeps exercitus Saul, tulit Isboseth filium Saul, et circumduxit eum per castra, regemque constituit super Galaad, et super Gessuri, et super Iezrel, et super Ephraim, et super Beniamin, et super Isrel uniuersum.«  In Hebreo habetur, »transduxit eum in Manaim,« que interpretatur castra. Transduxit eum, intelligendum est, ultra Iordanem: et in Manaim regem eum constituisse, super Galaad, et super Gessuri. Hebreis Assuri, id est super tribum Aser.

»Sola autem domus Iuda sequebatur Dauid.« Quid autem est quod filius Saul Isboseth, qui interpretatur uir confusionis: Abner auxiliante, qui interpretatur patris lucerna, rex constituitur super Isrel uniuersum: et domus Iuda sola sequebatur Dauid? nisi quod solis credentibus, et uere Deum confitentibus, ex priori populo, Dauid nostrum Dominum uidelicet et Saluatorem sequentibus, in ceteris adhuc error confusionis regnat, diabolo instigante,  qui sepe se transfigurat in angelum lucis.

»Et fuit numerus dierum quos commoratus est Dauid, imperans in Hebron super domus Iuda, septem annorum et sex mensium.« Et bene Dauid septem annis et sex mensibus regnauit in Hebron que interpretatur coniugium, ut supra diximus, aut uisio sempiterna: quia Saluator noster in Ecclesia catholica, que et sponsa eius est, per omne tempus istius uite, quod senario dierum numero decurrit, regnat: secundum illud, »Ecce ego, inquit, uobiscum sum omnibus diebus usque ad consummationem seculi ,« et post expletionem senarii numeri, hoc est perfectionem boni operis, omnes electos suos ad sabbatum uerum, id est ad requiem sempiternam, perducet, ubi et perfruentur Dei uisione  perpetua. Est autem Hebron ciuitas in tribu Iuda, que quondam uocabatur Arbe, licet male in Grecis codicibus habetur Arbe. Corrupte igitur in nostris codicibus Arbe scribitur, cum in Hebreis legatur Arbe, id est quatuor, ex eo quod ibi tres patriarche, Abraham, Isaac, et Iacob sepulti sunt, et Adam magnus, ut in Genesi libro scriptum est. Licet eum quidam conditum in loco Caluarie suspicentur, quod falsum est. Hec est autem eadem Hebron olim metropolis Philisthinorum, et habitaculum gigantum, regnumque postea Dauid in tribu Iuda, ciuitas sacerdotalis, et fugitiuorum. Distat ad meridianam plagam ab Elia millibus circiter uiginti duobus, ubi et quercus Abraham, que et Mambre, usque ad Constantii regis imperium monstrabatur, et mausoleum  eius in presentiarum cernitur. Cumque a nostris ibidem Ecclesia iam exstructa sit, in circuitu a cunctis gentibus, Therebinthi locus superstitione colitur, eo quod sub ea Abraham angelos quondam hospitio susceperit. Hec ergo primum Arbe, postea Hebron ab uno filiorum Caleb sortita uocabulum est. Lege uerba dierum. Condita est autem ante septem annos, quam Tamnes urbs Aegypti conderetur.

»Egressus est Abner filius Ner, et pueri Ioseph filii Saul, de castris in Gabaon. Porro Ioab filius Saruie, et pueri Dauid egressi sunt, et occurrerunt eis iuxta piscinam Gabaon. Et cum in unum conuenissent, e regione sederunt: hi ex una parte piscine, et illi ex altera. Dixitque Abner ad  Ioab: Surgant pueri, et ludant coram nobis. Et respondit Ioab: Surgant. Surrexerunt ergo, et transierunt numero duodecim de Beniamin, ex parte Isboseth filii Saul: et duodecim de pueris Dauid. Apprehensoque unusquisque capite comparis sui, defixit gladium in latus contrarii, et ceciderunt simul. uocatumque est nomen loci illius, ager robustorum in Gabaon. Et ortum est bellum durum satis in die illa,« et reliqua. Hunc locum Iosephus ita exponit: Abner autem promouit electum nimis exercitum, ut congrederetur cum tribu Iuda. Irascebatur enim aduersus eos, a quibus rex Dauid fuerat ordinatus. Huic autem occurrit missus a Dauid Ioab, filius Saruie sororis eius, de patre Sarnatus.  Hic autem erat contra Abner, constitutus militie princeps. Cum quo etiam fuerunt sui fratres, Abisai, Asel, et omnes armati Dauid. Itaque ueniens ad quemdam fontem in ciuitate Gabaa, aciem constituit ad pugnandum. Dicente uero Abner ad eum, uelle se probare quis eorum robustiorem exercitum haberet, conuenit inter utrosque, ut duodecim uiros pugnatores mitterent, et procedentes inter medias acies, qui ex utraque parte procul fuerant a certamine, relictisque gladiis uiri Dauid et tenentes capita hostium, eorum lumbos et latera, suis gladiis perforarunt, donec omnes quasi ex uno constituto periment. His autem cadentibus, etiam reliquus direptus est exercitus dimicatione fortissima procedente, Abner populus uictus in fugam uertitur: fugientes  autem Ioab persequi non cessabat, precipiens armatis, ut post eorum uestigia festinarent, et nequaquam occidendo deficerent cuius etiam fratres detestati sunt pronissime. Inter quos clarior fuit precipue iunior Asel, qui tantam gloriam habuit in pedum uelocitate, ut non solum homines, sed etiam equos ad currendum superaret. Is igitur persequebatur Abner recto gressu, in neutramque partem declinans. Cumque respexisset Abner et considerasset impetum sequentis et dixisset, ut unius militis arma sumens ab eius persecutione quiesceret, et rursus ille nequaquam a suo conamine penitus abstineret, monente illo denuo ut recederet, ne coactus eum percuteret, et ante eius fratrem ulterius fiduciam non haberet. uerba eius illo despiciente,  fugiens post tergum lanceam emisit coactus, eumque repente mortali uulnere penetrauit. Mystice, Abner de tribu Beniamin, princeps exercitus regis Saulis, pueros Dauid qui erant cum Ioab principe exercitus Iuda, ad prelium scribitur prouocasse, et Aselem fratrem Ioab percussum in inguine interfecisse, sic quidem intelligi uolunt, Saulus, inquiunt, necdum adhuc apostolus, de tribu Beniamin, priusquam fuisset correptus a Domino, apostolos ad certamen legitur prouocasse, ac neci interfuisse Stephani . Ceterum quod locutus est Abner ad Asel, dicens:

»Recede, noli me sequi, ne forte compellar confodere te in terram, et leuare non potero faciem meam ad Ioab fratrem tuum. Qui audire contempsit,  et noluit declinare. Percussit ergo eum Abner auersa hasta in inguine, et transfodit, et mortuus est in eodem loco, omnesque qui transibant per locum illum, in quo ceciderat Asel et mortuus erat, subsistebant.« Moraliter, cuius idem Asel typum tenuit, nisi eorum quos uehementer arripit furor, et in preceps ducit? Qui in eodem furoris impetu, tanto cautius declinantur, quanto et insanius rapiuntur. Unde et Abner qui, sermone nostro, patris lucerna dicitur, fugit, quia doctorum lingua, que supernum Dei lumen indicat, cum per abrupta furoris mentem cuiuspiam ferri conspicit, cumque contra irascentem, dissimulat uerborum iacula reddere, quasi persequentem non uult ferire. Sed cum iracundi  nulla consideratione se mitigant, et quasi Asel, persequi et insanire non cessant, necesse est ut hi qui furentes reprimere conantur, nequaquam se in furorem erigant, sed quidquid est tranquillitatis ostendant, quedam uero subtiliter proferant, in quibus ex obliquo furentis animum purgent. Unde et Abner, cum contra persequentem substitit, non eum recta, sed auersa hasta transferauit. Ex mucrone quippe percutere, est impetu aperte increpationis obuiare. Auersa uero hasta persequentem ferire, est furentem intranquille, ex quibusdam angere, et quasi parcendo superare. Asel autem protinus occumbit, quia commote mentes, dum et parci sibi sent unt, et tunc responsorum ratione in intimis, sub tranquillitate tanguntur, ab eo quo se erexerant,  statim cadunt. Qui ergo a feruoris sui impetu, sub lenitatis percussione resiliunt, quasi sine ferro, moriuntur.

»Et exclamauit Abner ad Ioab, et ait: Num usque ad internecionem tuus mucro deseuiet.« Hebreus, ut legi in cuiusdam disputatione, non habet tuus. »An ignoras quod periculosa sit desperatio?« In Hebreo ita habetur: »An ignoras quod amarus erit finis?« Et est sensus: Nunquid ignoras quod ad amaritudinem tibi proueniat, eo quod populum hunc delere niteris?



CAPUT III.

»Facta est ergo longa concertatio inter domum Saul, et domum Dauid. Dauid proficiens, et semper  in seipso robustior, domus autem Saul decrescens quotidie.« Domus ergo Dauid, que est alia quam ciuitas Dei? Hierusalem uidelicet celestis, que partim adhuc peregrinatur in terris, partim iam cum Domino regnat in celis. Et que est domus Saul superbi et impii regis, nisi Babylon illa confusionis plena, que seducit et fornicari facit omnes gentes in prostitutione sua? Longa ergo concertatio inter domum Saul, et domum Dauid est, quia persequitur illa que secundum carnem est, eam que secundum spiritum. Sed domus Dauid, eo magis profectu filiorum gaudebit suorum, quo magis domus Saul persecutionibus contra eam seuit. Illa autem quotidie deficiens, in iniquitate sua tabescet: et ad extremum  secundum merita sua, simul cum capite suo, in profundum abyssi mergetur.

»Nati quoque sunt filii Dauid in Hebron. Fuitque primogenitus eius Amnon, de Achinen Iezrelitide, et post eum Chelea, de Abigail uxore Nabal Carmeli. Porro tertius Absalon, filius Maacha filie Tholomai regis Gessur. Quartus autem Adonias, filius Aggith, et quintus Saphatia, filius Abital. Sextus quoque Ietram, de Egla uxore Dauid. Hi nati sunt Dauid in Hebron.« Queritur cum alie uxores Dauid supra notate sint, et non dicantur uxores Dauid, cur hic sola Egla uxor dicatur Dauid? Egla enim ipsa est Michol, que ideo uxor eius hic sola uoratur, eo quod in adolescentia primum ipsam sortitus fuerat in uxorem, que etiam partu occubuisse  dicitur. Unde et in sequentibus scriptum est: Igitur Michol filie Saul non est natus filius, usque ad diem mortis sue, quia in ipso partu occubuit. Et quid septem filii Dauid qui ei nati sunt in Hebron, nisi perfectionem sanctorum in fide, sermone, et opere significant? que ab Ecclesia matre, sponso Saluatori uidelicet nostro, quotidie generantur, et coniugio spiritali, per Spiritus sancti gratiam, in eternam uitam quotidie filii lucis oriuntur.

»Respondit Abner iratus ad Isboseth: Nunquid caput canis ego sum aduersum Iuda hodie, qui fecerim misericordiam super domum Saul patris tui et super fratres et proximos eius? et non tradidi te in manu Dauid, et tu requisisti in me quod argueres pro muliere hodie?« et reliqua. Ac si  diceret: Propter te, et propter domum patris tui, dicor caput canis esse contra Iudam, eo quod non reduco domum Isrel ad Dauid, quem scio unctum esse regem, et regnaturum fore super uniuersum regnum Isrel. Caput canis se dicit esse, id est uilem, eo quod a domo Iuda sic haberetur, sicut latratus canis, et eo quod princeos esset canum, id est stultorum hominum.

»Et dixit Abner ad Dauid: Surgam ut congregem ad te dominum meum, regem omnis Isrel, et ineam tecum fedus, ut imperes omnibus sicut desiderat anima tua. Cum ergo deduxisset Dauid Abner et ille esset in pace.« Abner ueniens ad Dauid ut uniuersum Isrel, regno ipsius sociaret ab  Ioab ignorante Dauid, in dolo occisus est. De quibus latius in sequentibus, et aliter dicturus sum. Sic intelligunt: Abner, inquiunt, ueniens ad Dauid, ut uniuersum Isrel regno ipsius sociaret, sed a Ioab in dolo occisus est. Et Paulus egrediens ad gentes, ut predicatione sua ad fidem eas Christi conuerteret, grauissimas Iudeorum pertulisse legitur persecutiones. Sicut enim Ioab filius Saruie, emulus Abner, usque ad necem mortis insidiatus est, sic nimirum Iudei filii uidelicet Synagoge Paulo apostolo ex eadem tribu Beniamin genito, tandiu insidiati sunt, donec eum de Iudea expellentes, ad gentes transire compulerunt .

»Sermonem quoque intulit Abner ad seniores Isrel dicens: Tam heri quam nudiustertius querebatis Dauid ut regnaret super uos. Nunc ergo facite  quoniam Dominus locutus est ad Dauid dicens: In manu serui mei Dauid, saluabo populum meum Isrel de manu Philisthiim et omnium inimicorum eius,« etc. Quid est ergo quod Abner populum uniuersum Isrel exhortatur, ut, relicto Isboseth filio Saul, ad Dauid, prompto ac deuoto animo, conueniat? nisi quod doctores sancti, qui patris lucerna merito dicuntur, lumine fidei, et scientie plenissimi, in uniuersis gentibus nomen Domini predicant, et exhortantur, quatenus, spreta idolorum cultura, et relicto errore confusionis, cum auctore suo diabolo, ad Dauid nostrum, qui uero manu fortis, et desiderabilis est, qui desideratus cunctis gentibus esse, a propheta describitur, sine mora festinent uenire, et  sub eius imperio, perpetuo studeant permanere. Nam et Ioab, qui Abner dolo loquens, et percutiens in inguine, interfecit, non alium quam hostem antiquum significat, qui fictis suasionibus quotidie fideles subuertere satagit, et per libidinis noxie cogitationes, interficere molitur. Ioab enim inimicus, uel idem frater interpretatur. Omnium inimicorum diabolus est caput, unde et Saluator talibus in Euangelio dicit: »uos ex patre diabolo estis, et desideria patris uestri uultis facere .« Ab hac ergo persecutione Dauid noster immunis est, quia »Deus neminem tentat. Ipse autem intentator malorum est ,« qui uult omnes homines saluos esse, et ad agnitionem ueritatis peruenire . »Per inuidiam enim diaboli, mors intrauit in totum orbem terrarum  .« Imitantur autem eum, qui sunt ex parte eius. Potest nomen et persona Ioab non inconuenienter ad populum Iudaicum per significationem transferri, qui inimici semper predicatorum Euangelii exstiterunt, et fidem Christi ubicunque potuerunt persequebantur. De quibus Paulus Thessalonicensibus scribens: »uos enim, ait, imitatores facti estis fratres Ecclesiarum Dei, que sunt in Iudea, in Christo Iesu: quia eadem passi estis et uos a contribulibus uestris, sicut et ipsi a Iudeis qui et Dominum occiderunt Iesum, et prophetas, et nos persecuti sunt: et Deo non placuerunt, et omnibus hominibus aduersantur: prohibentes nos gentibus loqui, ut salue fiant: ut impleant peccata sua semper. Peruenit enim ira Dei super illos, usque in finem  .«

Aliter: »Et percussit Ioab Abner in ultionem sanguinis Asel fratris eius,« etc. Quid per Ioab, qui inimicus uel frater interpretatur, nisi elatio Iudeorum, atque heretici designantur? Quid uero per Abner, qui in Latinum uertitur patris lucerna, nisi spiritales uiri, et humiles Ecclesie doctores exprimuntur? Ioab, Abner in porta dolo occidit? quia et inimici fidei, hoc est Iudei et heretici, quosdam presules Ecclesie ob defensionem fidei, usque ad necem mortis persecuti sunt. Pro qua re de domo patris Ioab, per quam signatur impia plebs, non deficit fluxum seminis sustinens, hoc est, immundis cogitationibus atque sordidis actibus pollutus. Similiter quoque et leprosus sustinens fusum: per quod designantur  heretici, mendacii sui cogitatione corrupti. Qui heretici, dum fallaciam suam defendere nituntur, per ambitum uerborum rotantur: et uelut in confuso locutionis sue mendacia inuoluendo concluduntur. Et dum litigiosa lingua, infirma Ecclesie membra uelut gladio oris sui confodiunt, ipsi prius in eodem gladio impietatis sue moriuntur. Et quia se ex mendacio suo pascunt, a pane uerbi Dei uacui ieiunant. Unde in sequentibus dicemus, quid mystice signetur; et iam aliter:

»Plangensque rex Isrel Abner, ait: Nequaquam, ut mori solent ignaui, mortuus es, Abner.« Id est, non periisti in tua stultitia, sicut ignaui perire solent: quia fraude deceptus es.

 »Manus tue non sunt ligate, et pedes tui non sunt compedibus aggrauati,« sicut eorum manus solent ligari et pedes uinciri, qui in prelio capi solent, dolo igitur non uiribus peremptus es. Quod autem Dauid se excusans de nece insontis, dixit: »Mundus ego sum, et regnum meum apud Deum, usque in sempiternum, a sanguine Abner filii Ner, et ueniat super caput Ioab fluxum seminis sustinens, et leprosus tenens fusum, et cadens gladio, et indigens pane.« Iudeorum denotat perfidiam atque miseriam. Super caput enim Ioab, id est, super principes et sacerdotes ipsius populi, et super omnem domum patris eius, synagogam uidelicet Satane, atque conuentum malignantium, ueniet iniquitas impiorum, ut requiratur ab eis omnis sanguis iustus, qui effusus est super  terram, a sanguine Abel iusti, usque ad sanguinem Zacarie filii Barachie . Nec deficiet de domo istius Ioab, fluxum seminis sustinens, id est, uariis desideriis diffluens, quia in uoluptatibus istius uite, tales totam spem suam ponunt, ubi et leprosi sunt tenentes fusum, id est uariis erroribus maculati, instabilitatem heresum ac mundani luxus sequentes, qui iuxta desideria cordis sui, coaceruabunt sibi magistros prurientes quidem auribus, et a ueritate auditum auertentes. »Ibi etiam non deficiet cadens gladio, et indigens pane,« qui, cum pane illo qui de celo descendit semper egent, et non refici ab eo merentur, future ultionis gladium non euadent .



CAPUT Iu.

 »uenientes filii Remmon Berothite Rechab et Baana, ingressi sunt feruente die domum Isboseth, qui dormiebat super stratum suum meridie. Ingressi sunt autem domum, et ostiaria domus purgans triticum obdormiuit. Assumentes spicas tritici latenter ingressi sunt, et percusserunt eum in inguine,« et reliqua. Duo uiri isti principes erant super expeditiones Isboseth. Mortuo uero Abner ut Hebrei tradunt consiliati sunt cum Miphiboseth ut una interficerent Isboseth, et eumdem Miphiboseth constituerent regem, et eiusdem consilii delatorem, eumdem Miphiboseth exstitisse, et idcirco hic idem Miphiboseth subintroducitur modo.

»Erat autem Ionathe, filii Saul, filius debilis pedibus;  quinquennis enim fuit, quando uenit nuntius de Saul et Ionathan ex Iezrel,« etc. uidentes uero Banaa et Rechab a Miphiboseth suum proditum esse consilium, timore perterriti, fuga lapsi sunt in Gethaim, fueruntque ibi aduene usque ad tempus illud. Tempus illud, intelligendum est quando inde reuersi domum Isboseth, feruente die ingressi sunt, assumentes spicam tritici et percutientes eum in inguine. Spicas tritici quasi causam primitiarum tulerunt, ut honorem regi deferre uiderentur, et eorum dolus nequaquam deprehenderetur. Mystice autem ostiaria triticum purgat, cum mentis custodia discernendo uirtutes a uitiis separat. Que si obdormierit, in mortem proprii domini sui insidiatores admittet, quia cum discretionis sollicitudo cessauerit,  ad interficiendum animum, malignis spiritibus iter pandit. Qui ingressi spicas tollunt, quia mox bonarum cogitationum germina auferunt. Atque in inguine feriunt, quia uirtutem cordis delectationes carnis occidunt. In inguine quippe ferire, est uitam mentis carnis delectatione perforare. Nequaquam uero Isboseth iste inopinata morte succumberet, si non ad ingressum domus mulierem, id est ad mentis aditum mollem custodiam deputasset. Fortis namque uigilque sensus preponi cordis foribus debet, quem nec negligentie somnus opprimat, nec ignorantie error fallat. Unde bene et Isboseth appellatus est, qui custode femina hostilibus gladiis nudatur. Isboseth quippe uir confusionis dicitur: uir autem confusionis est, qui forti mentis custodia munitus non  est, quia dum uirtutes se agere estimat, subintrantia uitia nescientem necant. Tota itaque uirtute muniendus est aditus mentis: nequando eam insidiantes hostes penetrent foramine neglecte cogitationis. Hinc Salomon ait: »Omni custodia serua cor tuum, quia ex ipso uita procedit .« uirtutes ergo quas agimus, dignum est, ut summopere ab intentionis origine pensemus: ne ex malo ortu prodeant, etiam recta que ostentant.



CAPUT u.

»Et uenerunt uniuerse tribus Isrel ad Dauid in Hebron, dicentes: Ecce nos os tuum et caro tua sumus,« et reliqua. Quid conuentus iste tribuum Isrel ad Dauid significat, nisi conuentum omnium  gentium ad Christum? Que illi quasi blandiendo dicunt: Ecce nos os tuum et caro tua sumus, cum in illo incarnationem, quam ex nostra natura in uirginis utero suscipit, diligunt atque uenerantur, eiusque ditioni subdere se appetunt, eique seruire omni tempore desiderant. Unde Psalmista dicit: »Reminiscentur et conuertentur ad Dominum uniuersi fines terre. Et adorabunt in conspectu eius omnes patrie gentium, quoniam Domini est regnum, et ipse dominabitur gentium .« uenerunt quoque et senes de Isrel ad regem in Hebron, cum prophete et apostoli, una fide, et pari deuotione, ad Mediatorem nostrum concurrunt. De quibus scriptum est: »Principes populi concurrunt in unum cum Deo Abraham .« Et alibi: »In conspectu senum  suorum gloriabitur .«

»Filius triginta annorum erat Dauid, cum regnare cepisset, et quadraginta annis regnauit.« In Hebron regnauit super Iudam septem annis et sex mensibus: in Hierusalem autem regnauit triginta tribus annis, super omnem Isrel et Iudam. Queritur cur non in summa quadraginta anni et sex menses annumerentur? quod ab Hebreis duobus soluitur modis. Dicunt enim quod Dauid sex mensibus Absalom filium suum fugerit; merito igitur eosdem sex menses a summa regni illius esse exclusos. Dicunt etiam aliter, quod sex mensibus in Hebron Dauid quadam infirmitate corporis laborauerit, et idcirco eosdem sex menses non supputari in regno eius. Ex eo namque  que tempore illum regnasse dicunt in Hebron, ex quo deuictis Amalecitis, de spoliis eorum misit dona senioribus Iuda, his qui erant in Hebron, et his qui erant in Bethel, et reliquis qui erant in his locis, in quibus commoratus fuerat Dauid ipse et uiri eius. Mystice autem quod Dauid triginta annorum regnare cepit, prefigurabat quod Dominus noster triginta annorum uenit ad baptismum, et incipiebat Euangelium regni predicare, cuius regnum sempiternum, et potestas eius alteri non dabitur. Quadragenarius enim numerus, qui ex quaterdenis constat, plenitudinem temporum et rerum perfectionem significat. »Unxeruntque Dauid super omnem Isrel regem,« et reliqua. Dauid bis esse unctus dicitur, similiter et Dominus iehsu Christus prius in populo Iudeorum,  post hec in populo gentium principatum sumpsit. Dauid cum triginta esset annorum, regno potitus est, et Dominus iehsu Christus eadem etate, in Iordane fluuio a Ioanne baptizatus, discipulos habere cepit.

»Et abiit rex et omnes uiri qui erant cum eo in Hierusalem ad Iebuseum habitatorem terre. Dictumque est Dauid ab eis: Non ingredieris huc, nisi abstuleris cecos et claudos, dicentes: non egredietur Dauid huc. Cepit autem arcem Sion, hec est ciuitas Dauid. Proposuerat enim Dauid in die illa premium, qui percussisset Iebuseum, et tetigisset domatum fistulas, et claudos et cecos odientes animam Dauid. Idcirco dicitur in prouerbio. Cecus et claudus non intrabunt in templum. Habitauit autem Dauid in arce, et uocauit eam ciuitatem  Dauid. Et edificauit per gyrum a Mello et intrinsecus,« et reliqua. Ait enim: »Non ingredieris huc, nisi abstuleris cecos et claudos,« etc. Ac si dicatur ab eis: Non ingredietur huc Dauid, donec nos hinc auferat, quos inermes et imbecilles sicut cecos et claudos esse arbitratur, et quos bello aggressurus, sicut claudos et cecos se triumphaturum putat.

»Idcirco dicitur in prouerbio: Cecus et claudus non intrabunt templum,« id est, non intrabit quilibet domum claudorum et cecorum, quandiu cecus et claudus intro fuerit. »Proposuerat enim Dauid in die illa premium, qui percussisset Iebuseum, tetigisset domatum fistulas; et cecos et claudos odientes animam Dauid.« In Hebreo ita habetur:  »Et dixit Dauid in die illa. Qui percusserit Iebuseum, et tetigerit fistulas domus, erit primus.« Et in Paralipomenon: »Omnis qui percusserit Iebuseum in primis erit princeps et dux,« id est, qui tante fuerit audacie, et fortitudinis, ut ad murum ciuitatis usque ueniat, et hasta sua fistulam que in muro est tangat, ipse princeps. Ascendit igitur primus Ioab filius Saruie, et factus est princeps. Hinc Iosephus aperte describit: Exsurgens, inquit, Dauid cum omnibus, uenit in Hierosolymam, Iebuseis habitantibus ciuitatem , et claudentibus eis portas et cecos aspectu et claudos, omnesque leprosos, ad derisionem regis constituentibus super murum dicentibus, quia prohiberent  eum ceci ingredi in ciuitatem, que tamen agebant despicientes eum pro maxima munitione murorum. Iratus rex Hierosolymam obsidere cepit, et multo studio et labore conari ut eam caperet, quatenus in ipso principatus initio suam fortitudinem demonstraret. Interminatus itaque et ipsis et alii  inferiorem ciuitatem, magna uirtute cepit. Cumque adhuc arcem obtinere non posset, cepit, honores et munera promittendo, rex pronus ad opus belli commilitones prouocare, ut quicunque per subtus colles in arcem conscenderet, eamque caperet, principatum militie totius populi possideret. Cunctis itaque conscendere festinantibus, et nullo labore pro muneris retributione tardantibus, Saruie filius Ioab preuenit uniuersos.  Et ascendens in cacumine, clamauit ad regem, exigens militie principatum. Expulsis itaque rex de summa arce Iebuseis, et reedificans ciuitatem Hierosolymam nuncupauit, et omni tempore in ea sui habitauit imperii. Sed quia in hoc uolumine, hic primum Hierusalem ciuitas Iebuseorum legitur, que in Genesi Salem  et in uolumine Iudicum Iebus legitur, et in multis scripturis, maxime in Nouo Testamento, Hierosolymam appellatur, requirendum est quare Hierusalem legatur. Sed dicamus quid in dictis doctorum inuenimus. Iudei, inquiunt, asserunt Sem filium Ne  primum ipsam ciuitatem inhabitasse, dictamque in temporis Salem, quam postea tenuerunt Iebusei, e quibus et sortita est uocabulum Iebus. Sicque duobus  nominibus copulatis Iebus et Salem, uocata est Hierusalem, que postea a Salomone Hierosolyma quasi Hierosalomonis, hoc est edes Salomonis dicta est. Hec et corrupte a petis Solyma nuncupatur. Unde per tropum qui a grammaticis tmesis appellatur, disiunctim a peta in pemate ponitur. Hiero, quem genuit Solymis Dauidica proles, hoc est Hierosolymis. Qui postea ab Aelio Hadriano uocata est Aelia. Sed nobis uidetur quod binis nominibus uocata sit sicut nonnulle ciuitates quod in libro Iudicum ostenditur, ubi legitur: Qui pergebat in montem Ephraim, uenitque, inquit Scriptura, contra Iebus que alio nomine dicebatur Hierusalem. De cuius nomine, plenius in libello quem nuper in Genesim edidimus, disputauimus. His enim prelibatis, ad allegoricam significationem  stylum uertamus. Dauid arcem Sion cepit, ablatis prius cecis et claudis odientibus animam Dauid. Sic nimirum Dominus iehsu Christus post reprobationem Scribarum atque Phariseorum, qui uere ceci et claudi sunt appellati, odientes animam eiusdem Domini Iesu Christi, id est uitam eius auferre conantes, principatum in Ecclesia, quam ex gentibus acquisiuit, obtinuit. Domatum uero fistule falsam scientiam huius mundi, seu hereticorum dogmata figurasse non dubium est. Que omnia Dominus iehsu Christus, per predicatores suos, uelut per Ioab percussit atque destruxit, et destruere in Ecclesia sua non desinit. Iebuseus uero, qui interpretatur conculcans, populum significat gentium,  qui priusquam crederet, diuina precepta paruipendens conculcabat. Dicamus et aliter: In hoc quod Dauid Iebuseum habitatorem terre de Hierusalem eiecit, et suam ciuitatem fecit, significabatur Dominum uenturum uerum Dauid, qui contrarias potestates de cordibus fidelium expelleret, et sic in eis suam mansionem constitueret. Unde per prophetam dicit: »Et inhabitabo et inambulabo in illis, et ero eorum Deus, et ipsi erunt mihi populus .« Iebuseus enim, iuxta hanc intelligentiam, non immerito potest interpretari calcatus. Etenim Dauid etiam Ioab qui arcem cepit, principem et ducem constituit, quia Dominus redemptor noster, non solum per mysterium crucis omnem principatum diaboli destruxit, et sibimet uictoriam glorie  acquisiuit; uerum etiam fidelibus suis, super omnem diaboli potestatem uirtutem tribuit, sicut ipse in Euangelio discipulis suis ait: »Ecce dedi uobis potestatem calcandi super scorpiones, et omnem uirtutem inimici .« Bene ergo dictum est quod Dauid, eiectis cecis et claudis, qui odiebant animam Dauid, ceperit arcem Sion, suamque ciuitatem eam uocauerit, quia Saluator noster malignos spiritus cum turba uitiorum de anima qualibet expulerit, sibique eam per illuminationem sapientie usurpauerit, merito arx Sion, id est speculatio et uisio pacis, ipsa uocabitur. Atque de ea recte per Psalmistam dicitur: »Notus in Iudea Deus, in Isrel magnum nomen eius. Et factus est in pace locus eius, et habitatio eius in Sion. Ibi confregit cornua, arcum, scutum,  gladium, et bellum .«

»Misit quoque Hiram rex Tyri nuntios ad Dauid, et ligna cedrina, et artifices lignorum, artificesque lapidum ad parietes, et edificauerunt domum Dauid.« Hiram, qui interpretatur uiuens excelso, predicatores prefigurauit ex populo gentium, qui Dauid ex lignis cedrinis , id est, ex mentibus incorruptis ac fortibus, et lapidibus, id est, sanctis perfectis, quatuor uidelicet uirtutibus, quadratis, id est prudentia, iustitia, fortitudine, temperantia perfectis, non solum per se, uerum etiam per solertiam discipulorum, tanquam artificibus suis, quibus dicitur: »Et uos tanquam lapides uiui superedificamini, domus  spiritales ,« domum, id est sanctam Ecclesiam, edificauerunt. Unde etiam cognouit tunc Dauid, id est Dominus, quoniam confirmasset eum Deus Pater regem super Isrel, et quoniam exaltasset regnum eius super populum suum Isrel, id est, super cunctos credentes, ac mente uidentes Deum, non solum Iudeorum, maxime etiam et gentium de quibus repromiserat ei Pater dicens: »Postula a me et dabo tibi gentes hereditatem tuam, et possessionem tuam terminos terre .« Unde et iure sequitur:

»Accepit ergo adhuc Dauid concubinas et uxores de Hierusalem.« Sed forte querit aliquis, Si ipse Dauid imaginem Christi gerebat, quomodo multas uxores et concubinas habuisse dicatur, cum has rex  Christus et horrescat et damnet? Sed figurate gestum est. Quod uero Dauid uxores plurimas habuisse dicitur, hoc sine dubio prefigurabatur, quod Christus iehsu ex multarum gentium nationibus, per fidem Ecclesie, sub septenario numero sacramenti copulaturus erat. Concubine uero eius Iudeorum seu hereticorum significant conuentiones: que in seruitutem et non in libertatem generant, et sub titulo nominis Christi se manere gloriantur, sed quia propter carnalia lucra Christum sectantur, non immerito non coniuges, sed concubine uocantur. Denique nunc reges si plures habeant uxores uel concubinas, in crimine reputantur, quia iam transierunt figure, pro quibus uxorum uel concubinarum uenia concedebatur. At nunc quia figure  transierunt, uenia nulla datur.

»Natique sunt Dauid et alii filii et filie, et hec nomina eorum qui nati sunt ei in Hierusalem: Samua et Sobab, et Nathan et Salomon et Ibaar et Elisua et Nepheg et Iaphia et Elisama et Elida et Eliphelet.« uerum quia hec nomina subiunximus, ratum duximus interpretationes Iudeorum ponere, ut superiori intellectui spiritales intelligentie  conueniant. Si enim aliquid spiritaliter sermo historicus innuere noluisset, nequaquam addere curasset qui essent filii, qui nati essent Dauid in Hierusalem. Nam si idem Dauid significat saluatorem, ergo non immerito filii eius credentes significant, ex utraque Ecclesia, Iudeorum scilicet et nationum.  Unde et in Paralipomenon libro quatuor fuisse ex Bethsabee uxoris Urie Hethei: Samua uidelicet et Sobab, Nathan et Salomon, que typum gessit Ecclesie gentium, sicut in sequentibus, Christo duce, latius dicturi sumus. Porro Samua interpretatur audacia: Sobab, conuertens: Ibaar, elegit: Elisua, Dei mei salus: Nepheg, applicans ori: Iaphia, illuminat uel ostendit: Elisama, Deus meus audiens: Elida, Deus meus scit: Eliphelet, Deus meus saluans: que interpretationes apte, ut diximus, fidelibus congruunt, qui diuina precepta libenter audiunt, et ad operationem fidei conuertuntur. His igitur tactis, ad ea que sequuntur sermonem conuertamus.

»Et addiderunt iterum Philisthiim ut ascenderent et pugnarent contra Dauid. Consuluit autem Dauid  Dominum. Qui respondit: Non ascendas, sed gyra post tergum eorum, et uenies ad eos ex aduerso pyrorum,« et reliqua. Quanquam nonnulli, ut in cuiusdam uolumine legi, contendant non habere in Hebraica ueritate, »ex aduerso pyrorum,« sed »flentium,« hoc est, ut tradunt, ex aduerso idolorum suorum, ubi scilicet idola erant in quibus confidebant: que  idcirco flentium uocantur, quia fletu digna sunt: et eos, qui ea colunt, ad fletum miseriarum perducunt. Unde et subiungunt:

»Et cum audieris sonitum gradientis in cacumine flentium.« Hoc est, ut ferunt: Cum audieris a potestatibus angelicis, eorum idola, in quibus omnis  eorum fortitudo est, conteri et conculcari. »Tunc inibis prelium, quia tunc egredietur Dominus ante faciem tuam,« et reliqua. Ergo quia nostram interpretationem ueram credo, sicut in prefatione noster interpres in tribus linguis peritus galeatum ponit exemplum, de arboribus simpliciter intelligit Allophylorum. Sed quia historiam didascalo consentiente propalauimus, deinceps compendioso sermone strictim tangere aggredimur, quid allegorice significet. In hoc enim quod ait: »Cum audieritis sonitum gradientis in cacumine pyrorum.« etc. Aduentum Domini significat super celsitudinem prophetarum et apostolorum, uirtute diuinitatis sue supergradientem, sicut in Canticis canticorum scriptum est: »Ecce iste ueniet saliens in montibus, transiliens  colles « Pyrorum autem cacumina arborum significant summitates. Quid per arbores, nisi sublimes patres intelliguntur? In quorum cacuminibus dum sonitus auditur, id est, dum in sublimitate uite sonus  predicationis intonuit, Dauid noster uirtute sue diuinitatis, qua celsitudinem sanctorum transcendit, Philistheos, id est immundos spiritus, superauit.



CAPUT uI.

»Congregauit autem rursum Dauid omnes electos Isrel triginta millia, ut adducerent arcam Dei,« etc., usque ait, »iratusque est indignatione Dominus, quod extendit Oza manum ad arcam et tenuit eam, quoniam calcitrabant boues contra Ozam, et percussit  eum et mortuus est.« In hac historia beati reges et prophete Dauid, qui arcam Domini adduxisse narrantur, humilitas approbata, superbia damnata, et temeritas uindicata monstratur: quia et ipse Dauid, qui coram arca Domini humiliter saltare non erubuit, mox promissionem Filii Dei ex sua stirpe nascituri suscipere promeruit: et coniux, que eamdem illius humilitatem despexit, eius semine fecundari non meruit, sed perpetue sterilitatis penas luit. Sacerdos quoque, qui arcam inconsiderata temeritate tetigit, ausus sui reatum immatura morte purgauit. Ubi intueri necesse est quantum delinquat, qui ad corpus Domini reus accesserit, si deuotus ille sacerdos morte mulctatur, qui arcam illam, Dominici uidelicet corporis figuram, minori  quam debuit ueneratione corripuit. uerum iuxta allegoriam Dauid Christum, arca Ecclesiam significat, uel sacram Scripturam. Quesiuit autem Dauid arcam in ciuitatem suam adducere, sed causa interueniente contraria, ad tempus eam alibi diuertit. Ac sic deinceps quod multum delectauerat explicuit. Quia Dominus in carne apparens, Euangelium filiis Isrel, sue uidelicet genti, predicauit; sed cecitas ex parte contigit in Isrel donec plenitudo gentium subintraret . Sed ut hec pateant manifestius, per singula uideamus. Congregauit Dauid omnes electos ex Isrel triginta millia, quia Dominus Ecclesiam primitiuam ex Isrel instituit, non quidem omnem Isrel, sed electos quosque sibi  consocians. Non enim omnes qui ex Isrel hi sunt Isrelite, sed filii promissionis deputantur in semine, qui triginta millia referuntur, id est, fidei operibus, et spei firmitate perfecti. Tria enim, propter confessionem sancte Trinitatis, ad fidem pertinent: decem propter Decalogum legis, ad opera: mille, propter sui perfectionem, ad spem uite eterne, quia superius aliquid non est, sicut numerus millenario maior nullus est. Etsi enim millia, siue triginta millia, siue etiam mille millia dixeris, non ipsum mille numerando transcendis, sed uel per se, uel per minores numeros sepius dicendo multiplicas. Tria ergo per decem multiplica, ne fides sine operibus mortua sit. Item triginta millia per mille multiplica: ut fides que per dilectionem operatur, non alibi  quam in celis retributionem speret. Electi igitur ex Isrel, populus recte credentes, operantes, sperantes insinuat. uiri autem Iuda qui erant cum Dauid, ipsos apostolos et doctores, qui lateri Christi quasi familiarius adherebant, indicant: qui utroque stipatus exercitu Dominus, arcam adducere, id est Ecclesiam dilatare, et in eorum qui non crediderunt cordibus fidem inserere gaudet. Imponitur autem arca plaustro nouo, ut Noui Testamenti gratia renouatis in baptismo mentibus infundatur: unumque nouum, nouis uiribus conseruandum mandatur. Erat quidem prius arca in domo Abinadab, qui erat in Gabaa, quia eadem que nunc predicatur Ecclesie fides, et ante incarnationis dominice tempus florebat, in his qui patriarcharum prophetarumque  sunt deuotionem secuti. Abinadab enim, qui interpretatur pater meus spontaneus, uel Abraham patrem fidei, uel Moysen legislatorem significat: qui uterque in Gabaa custodit arcam: quia sublimi uirtutis exemplo, credentium pectora munit. Unde et Gabaa collis interpretatur, qui est locus in ciuitate Cariathiarim.

»Elata ergo foris arca, ludebat Dauid et omnis Isrel coram Domino diuersis musicorum generibus.« Quia mox inchoante noue gratie preconio, Dominus ad exhibendas Deo Patri laudes humilitatis, omnes inuitat, dicens: »Qui mihi ministrat, me sequatur .« »Alii sermonem scientie: alii dando per spiritum sermonem sapientie: alii genera linguarum: alii gratiam curationum  ,« etc. Sed his atque huiusmodi carismatum generibus, progrediente arca, id est, crescente Ecclesia primitiua, uentum est ad aream Nachon, id est, aream preparatam, gentium uidelicet Ecclesiam fidei ueritate consecrandam. De qua Ioannes ait: »Et permundabit aream suam .« Ubi sacerdos qui arcam incautius quasi corrigendo tetigit, mox a Domino percussus occubuit: quia Iudeorum populus dum gentibus inuidet, salutis se munere priuat: dum legem uult Euangelio misceri, utriusque sibi gratiam tollit.

»Et tenuit, inquit, arcam, quoniam calcitrabant boues.« Boues quippe calcitrare est predicatores Euangelii liberius circa fidem agere, neque secundum  consuetudinem legis ingredi: sed sabbata, neomenias, circumcisionem, uictimasque, spiritaliter interpretari: quos uelut errantes corrigere tentabant, qui descendentes de Iudea docebant fratres: »Quia nisi circumcidamini secundum morem Moysi, non potestis salui fieri :« et quibus Iacobus ad Paulum: »uides, inquit, frater, quot millia sunt in Iudeis qui crediderunt, et omnes emulatores sunt legis .«

»Ob causam ergo sacerdotis occisi, Dauid noluit diuertere ad se arcam Domini, in ciuitatem Dauid: sed tulerunt eam in domum Obededom Gethei.« Quia respuentibus uerbum Iudeis, ne amplius audita, et non suscepta predicatio noceret, apostoli ab eis ablati, et ad gentes Euangelio imbuendos  sunt missi. uidelicet locus aree Nachon, que gentium fidei Domini gratie preparatam demonstrat, percussio Oza nuncupatur: uidelicet quia illorum delictum salus est gentibus. Obededom namque interpretatur seruiens homo: ille est utique de quo Dominus ad Patrem: »Constitues, inquit, me in caput gentium, populus quem non cognoui seruiuit mihi .« Ubi et Iudeorum actionem quasi Oze mortem premittens, ait: »Eripies me de contradictionibus populi .« Nomen quoque urbis congruit, Geth enim interpretatur torcular: significans crucem, in qua Christus uitis uera calcari et exprimi dignatus est. A qua cunctus gentium populus merito Getheus appellari potest, cum dicitur: »Mihi autem absit gloriari nisi  in cruce Domini nostri Iesu Christi .« Tres autem menses quibus ibidem arca demoratur, fides, spes, et caritas est. Sicut enim diebus adimpletur mensis, ita singule uirtutes suis queque passibus ad perfectionem perueniunt: menses quousque plenitudo gentium intret, currere non cessant. Tandem rediens Dauid arcam in ciuitatem inducit, quia Dominus, Enoch et Elia predicantibus, conuertet corda patrum in filios, boues et arietes immolans, hoc est, eos qui aream Domini triturant, et ouium eius ducatum gerunt, martyrii sanguine coronans, et ipse quoque sue incarnationis et passionis exemplum eo usque Iudeis non creditum, palam manifestans: hoc enim significat quod et ipse Dauid accinctus erat ephod lineo. Nam linum, quod  de terra procreatum, multiplici labore ad candorem uestis peruenit, ueritatem humane carnis inter flagella triumphantis ostendit. uerum cunctis exsultantibus et ad arcem celestis introitus hymnos resonantibus sola Michol filia Saul ad arcam ducentibus abest, quinetiam spectaculis Dauid humiliatum despicit: quia credentibus in mundi fine Iudeis, erunt nonnulli qui Christum tantum professione, sed opere sequentur Antichristum, quibus merito congruit, quod eadem Michol que ob figurandam instabilitatem carnalium a qua omnis uiri iniquitas procedit, preter morem non uxor Dauid, sed filia Saul appellatur: quia qui Christo fidetenus tantum seruiunt, non illius regno coronandi, sed  persecutorum eius, quos imitati sunt, anathemate damnandi. uerum licet praui succenseant, humilitatem Ecclesie contemnant, nichilominus arca Domini suum locum ingreditur: ponitur in medio tabernaculi, quod tetenderat ei Dauid, id est, fides Ecclesie predicatur, proficit, inseritur cordibus omnium quos Dominus ad uitam preordinauerat eternam. Offert Dauid holocausta et pacifica coram Domino, et fidem deuotionemque Ecclesie commendat Patri Christus, qui est ad dexteram Dei, qui etiam interpellat pro nobis. Qui in exemplum Dauid, fideles humilesque benedicens, salutaris mysterii pascit alimentis.

»Partitus singulis collyridam panis unam,« illius utique qui de celo descendit et dat uitam huic mundo:  Et assaturam bubule carnis unam, illius scilicet uituli saginati, qui pro reuertente ad patrem filio iuniore mactatus et igne passionis assatus est, dicens: »Exaruit uelut testa uirtus mea .« »Et similam frixam oleo,« carnem uidelicet a peccati labe mundissimam, sed ob humane salutis causam uberrimam delectationibus crucis sartagine coctam. Et merito una panis collyrida, una carnis assatura datur, quia »unus Dominus, una fides, unum baptisma, unus Dominus et pater omnium .« Aliter hec munera fideles accipiunt: quoniam unus panis et unum corpus multi sumus in Christo, sue carnis singuli lasciuiam castigantes, ac seruituti subiicientes, sancti Spiritus igne decoquunt, nec non et fructus operum bonorum, oleo  misericordie pinguissimos, compassione proximi feruere faciunt. At contra filia Saul, frustra cubiculum regis ingressa, nullos concepti seminis fructus dat: quia uerbum Dei auretenus tantum percipiunt, absque boni operis prole, diem perpetue mortis exspectant. Ceterum beatus papa Gregorius, dum de audacia subditorum contra rectores suos tractaret moraliter, ita loquitur: Sepe, inquit, quia intelligi non uolent, deterioribus displicent uel facta uel dicta meliorum, sed ab eis non temere reprehendenda sunt, quia apprehendere ueraciter nequaquam possunt. Sepe aliquid a maioribus dissimulatorie agitur, quod a minoribus error putatur; sepe multa a fortibus dicuntur, que idcirco infirmi diiudicant, quia ignorant. Quod bene bobus calcitrantibus inclinata  illa testamenti arca signauit, quanquam casuram credens, Leuites erigere uoluit, mox sententiam mortis accepit. Quid est namque mens iusti, nisi arca testamenti? Que gestata bobus calcitrantibus inclinatur, quia nonnunquam etiam qui bene preest, dum subiectorum populorum confusione concutitur ad dispensationis condescensionem, ex sola dilectione permouetur. Sed hoc quod dispensatorie agitur, inclinatio ipse fortitudinis, casus putatur imperitis. Unde et nonnulli subditi contra hanc manum reprehensionis mittunt, sed a uita protinus ipsa sua temeritate deficiunt. Leuites ergo quasi adiuuans manum extendit, sed delinquens uitam perdidit, quia dum infirmi quique fortium facta corripiunt,  ipsa uiuentium sorte reprobantur. Aliquando etiam sancti uiri quedam in imis descendentes dicunt, quedam uero summa contemplantes proferunt: dumque uim uel condescensionis uel altitudinis nesciunt, audacter hec stulti reprehendunt. Et quid est iustum de sua condescensione uelle corrigere, nisi inclinatam arcam superba reprehensionis manu releuare? Quid est iustum de incognita locutione reprehendere, nisi motum eius fortitudinis erroris lapsum putare? Sed perdit uitam qui Dei tumide subleuat: quia nequaquam quis sanctorum corrigere arcam recte factam presumeret, nisi de se prius meliora sensisset. Unde et Leuites idem recte Oza dicitur, quod uidelicet robustus Domini interpretatur: quia presumptores quique audaci mente robustos  se in Domino crederent, nequaquam meliorum facta uel dicta, uelut infirma iudicarent. »Habitauit arca Domini in domo Obededom Gethei tribus mensibus et benedixit Dominus Obededom et et omnem domum eius.« Obededom Getheus ideo uocatur, eo quod in Ieth pater eius habitauerit. Quod uero subiungitur: »Benedixit eum Dominus et omnem domum eius,« sic nonnulli intelligi uolunt, eo quod omnes uxores eius et concubine, et nurus, et ancille, masculos pepererint filios, necnon et pecora et quadrupedes geminos ei ediderint fetus. Deinde sequitur qualiter Dauid et omnis domus Isrel in Hierusalem reduxerunt arcam Domini. Cumque ille saltasset coram arca Domini, et Michol filia Saul despexisset eum, et reliqua. Dauid cum  arcam Domini in Hierusalem transferret, atque ante eam luderet, a Michol filia Saul, uxore sua, hostili irrisione subsannatus est; sic nimirum Dominus iehsu Christus, cum Testamentum Dei in Ecclesiam suam transferre uoluit, hoc est, ex ueteri Testamento euangelica precepta, uelut qui noua conderet, a plebe Iudaica comprehensus, atque in cruce suspensus, ludibrium eis fuerit. In qua cruce uelut nudus eis apparuit, dum potentiam diuinitatis sue illis abscondens, infirmitatem tantum carnis ostendit. Ancillas uero seruorum Dauid de quibus ei Michol improperata est, personam gestasse sanctorum non dubium est. De quibus uerus Dauid, hoc est manu fortis Dominus, post ascensionem suam in celis, per euangelicam predicationem, per uirtutum  miracula, et ad extremum per martyrii triumphum gloriosior effectus est in gentibus multo magis quam in passione sua Iudeis uisus fuerat.

»Michol non est natus filius.« Michol in typo Synagoge sterilis permansit: ecce allegorice. Deinceps moraliter intueri libet quantum uirtutum munera Dauid perceperat: atque in his omnibus qui forte se humilitate seruabat. Quem enim non extolleret? ora leonum frangere, ursorum brachia dissipare, despectis prioribus fratribus eligi, reprobato rege, ad regni gubernacula ungi, timendum cunctis, uno lapide Goliath sternere, a rege proposita exstinctis Allophylis, numerosa preputia reportare, promissum tandem regnum percipere, cunctumque Isreliticum  populum sine ulla contradictione possidere? Ecce tamen cum arcam Dei in Hierusalem reuocat, quasi oblitus prelatum se esse, omnibus admistus populis, ante arcam saltabat. Et quia coram arca saltare  uulgi mos fuerat, rex se in diuino obsequio per saltum rotat. Ecce quem Dominus cunctis singulariter pretulit, sese subdidit Domino, et exequando minimis, abiecta exhibendo contemnitur. Non potestas regni ad memoriam reducitur, nec subiectorum oculis saltando uilescere metuit, non se honore prelatum ceteris  recognoscit. Coram Deo egit debilia uel extrema, ut illa ex humilitate solidaret, que coram hominibus gesserat fortia. Quid de eius factis ab aliis sentiatur ignoro: ego  Dauid plus saltantem stupeo, quam pugnantem. Pugnando quippe hostes subdidit, saltando autem coram Domino semetipsum; quem Michol Saul filia, adhuc ex tumore regii generis insana, eum humiliatum despiceret, dicens: »Quam gloriosus fuit hodie rex Isrel, discooperiens se ante ancillas seruorum suorum, et nudatus est, quasi si nudetur unus de scurris.« Protinus audiuit: »Ante Dominum qui elegit me potius quam patrem tuum.« Ac paulo post ait: »Et ludam et uilior fiam plus quam factus sum, eroque humilis in oculis meis.« Ac si aperte dicat: uilescere coram hominibus appeto, quia seruare mihi coram Deo ingenium per humilitatem quero. Sunt uero nonnulli qui de semetipsis humilia sentiunt, quia, in honoribus positi, nichil se esse, nisi  puluerem fauillamque perpendunt; sed tamen coram hominibus uiles apparere refugiunt, et contra hoc, quod de se interius cogitant, quasi rigida exterius uenustate palliantur. Et sunt nonnulli, qui uiles uideri ab hominibus appetunt, atque omne quod sunt, se deiectos exhibendo, contemnunt; sed tamen apud se introrsus, quasi ex ipso merito ostense uilitatis intumescunt, et tanto magis in corde elati sunt, quanto amplius in specie elationem premunt. Que utraque unius elationis bella, magna Dauid circumscriptione deprehendit, mira uirtute superauit, quia enim de semetipso intus humilia sentiens, honorem exterius non querens, insinuat, dicens: »Ludam et uilior fiam.« Et quia per hoc quod uilem se exterius prius prebuit, nequaquam interius intumescit,  adiungit: Eroque humilis in oculis meis. Ac si dicat: Qualem me exterius despiciens exhibeo, talem me interius attendo. Quid ergo acturi sunt quos doctrina eleuat? si Dauid ex carne sua uenturum Redemptorem nouerat, eiusque gaudia prophetando nuntiabat, et tamen, in semetipso ceruicem cordis, ualida discretionis calce deprimebat, dicens: »Eroque humilis in oculis meis.«



CAPUT uII.

»Factum est autem cum sedisset rex in domo sua, et Dominus dedisset ei requiem, dixit ad Nathan prophetam: uidesne quod ego habitem in domo cedrina, et arca Dei posita sit in medio pellium?  Dixitque Nathan ad regem: Omne quod est in corde tuo, uade fac, quia Dominus tecum est,« etc. Hoc enim Nathan ex se, non ex sermone Domini dixit; et ideo errauit de sensu suo presumens: prius enim Deum interrogare debuit. Hic itaque demonstratur, quod spiritus prophetie, prophetarum mentes non semper irradiat: quia sicut de Spiritu sancto scriptum est, »ubi uult spirat .« Hinc est etiam quod Eliseus, cum flentem mulierem cerneret, causamque nesciret, ad prohibentem hanc puerum dicit: »Dimitte eam, quia anima eius in amaritudine est: et Dominus celauit me, et non indicauit mihi .« Quod omnipotens Deus ex magna pietatis dispensatione disponit, quia dum prophetie spiritum aliquando  dat, et aliquando subtrahit, prophetantium mentes et eleuat in celsitudine, et custodit in humilitate: ut accipientes spiritum, inueniant quid de Deo sint, et rursum prophetie spiritum non habentes, cognoscant quid de semetipsis sint. Unde propheta quod ex se dixit, propter usum prophetie, et spiritu dixisse credebat Ideoque illud quod sequitur ex sermone Domini dixit.

»Nunquid tu edificabis mihi domum?« et reliqua. Ac si diceret: Non poteris edificare mihi domum, quia uir sanguinum es, et multum sanguinem effudisti. Inde est quod in tentorio et tabernaculo se dicit habitasse, quia nec Moyses nec Iosue potuerunt edificare domum, quia uiri sanguinum fuerunt. Unde et in sequentibus ait:

 »Nunquid loquens locutus sum alicui iudici de tribubus Isrel, cui precepi ut pasceret populum Isrel, dicens: Quare non edificasti mihi domum cedrinam?« Idcirco a nullo iudicum sibi edificari domum cedrinam iussit, quia ab omnibus contra hostes pugnatum fuit, et omnes effusores sanguinum fuerunt. Filius tamen tuus cui non instabunt bella hostium, et quia non erit uir sanguinum, ipse edificabit mihi domum: nam quod sequitur: »per cuncta loca que transiui cum omnibus filiis Isrel,« intelliguntur Silo et Galgala et Nobee, et cetera loca ubi tabernaculum et arca collocata sit. Porro quod superius ait: »Nunquid tu edificabis mihi domum ad habitandum,« etc., potest etiam altius intelligi. Omnipotens enim Deus qui incircumscriptus  spiritus est, in domibus manufactis itaque non habitat. Unde et dicit: »Neque enim habitaui in domo, ex qua die eduxi filios Isrel de terra Aegypti, sed ambulabam in tabernaculo et in tentorio.« Tabernacula enim siue tentoria, corda sanctorum figuraliter exprimunt, in quibus Dominus habitare dignatur. Sed quid est quod uolente Dauid edificare templum, a Domino prohibitus est? nisi quia hoc, Scriptura prefigurante, demonstratur, ut qui uir sanguinum est, hoc est qui adhuc carnalibus actibus incubat, templum Deo, sanctam scilicet Ecclesiam, per predicationis officium construere non debet, seu etiam moraliter innuitur, quod mundus in se esse a uitiis debet, qui curat aliena corrigere: in  terrena non cogitet, ut desideriis infimis non succumbat, quatenus tanto perspicacius aliis fugienda preuideat, quanto hec ipse per scientiam et uitam uerius declinat. Nequaquam pure maculam in membro considerat oculus, quem puluis grauat, et superiectas sordes tergere non ualent manus, que lutum tenent. Unde et Dauid, qui iuxta exteriora bella laborauit, dicitur:

»Non tu edificabis mihi domum, quia uir sanguinum es.« Dei templum edificat, qui corrigendis institutis proximorum mentibus uacat. Sed uir sanguinum templum Dei edificare prohibetur, quia qui adhuc actibus carnalibus incubat, necesse est ut instituere spiritaliter proximorum mentes erubescat. »Fecique tibi nomen grande.« uidelicet ut dicatur  Deus Dauid, sicut Abraham, Isaac et Iacob: sicut feci Moysi et Iosue, quorum nomina famosissima sunt in terra, sic feci tibi. »Et ponam locum populo meo Isrel.« Locum quem Dominus populo suo preparaturum se pollicitus est, non de situ terrarum, neque de quolibet loco, sed de celesti Hierusalem intelligitur, quanquam de templo uideatur intelligi, et de temporibus Salomonis, quoniam filii Isrel quodammodo sub pace essent quieturi, et ipse Salomon si quid deliquisset in uirga uirorum, et in plagis filiorum hominum, hoc est, non in gladio inimicorum et incommoditatibus corporum humanorum esset arguendus. Quod postea expletum legimus in celesti Hierusalem, ubi omnes electi post diem iudicii translati, absque ulla perturbatione sub ipso Domino  usque in eternum manebunt. »Predicitque tibi Dominus quod domum faciet tibi Dominus,« etc. Domus Dauid Ecclesia est Christi. Hoc de Salomone credere absurdum est: ille enim uiuente patre suo regnare cepit. Hic autem dicit:

»Cum completi fuerint dies tui, et dormieris cum patribus tuis, suscitabo semen tuum post te.« Quod de Christo Domino  intelligere et credere pium est: cuius regnum in sempiternum iugiter perseuerat: cuius domus, hoc est Ecclesia catholica, fidelis coram eo usque in eternum permanet.

»Qui si inique aliquid gesserit,« etc. Non hoc de Domino Iesu Christo accipiendum est, qui peccatum  non fecit, nec inuentus est dolus in ore eius , sed de electis eius, qui membra sunt ipsius, ex quibus sine peccato nullus esse potuit. »Et fidelis erit domus tua.« Domum Salomonis plenam fuisse mulieribus alienis, nullus qui sacras litteras nouit, ignorat. Domus igitur fidelis, sancta Ecclesia accipitur, que coram Domino usque in eternum permanet. Hanc enim domum et nos edificabimus bene uiuendo, et Deus, ut bene uiuamus, opitulando: quia »nisi Dominus edificauerit domum, in uanum laborauerunt qui edificant eam .« Cuius domus cum uenerit ultima dedicatio, tunc fiet illud quod Deus hic per Nathan locutus est dicens: »Et ponam locum populo meo Isrel, et plantabo illum  et inhabitabit seorsum, et non erit sollicitus ultra, et non apponet filius iniquitatis humiliare eum sicut ab initio, a diebus quibus constitui iudices super populum meum Isrel.« Hoc tam magnum bonum, quisquis in hoc seculo et in hac terra sperat, insipienter sapit, aut quispiam putabit in pace Salomonis id esse completum, aut alicuius alterius regno. Nam temporibus iudicum humiliauit eum filius iniquitatis, hoc est hostis alienigena, per interualla temporum, et inueniuntur illic pacis tempora prolixiora, quam Salomon habuit, qui quadraginta annos regnauit. Nam sub eo iudice, qui est appellatus Ahod, octoginta anni pacis fuerunt. Absit ergo ut Salomoni hec tempora, in hac promissione, promissa esse credantur. Locus ergo qui promittitur,  tam pacate ac secure habitationis, eternus est, eternisque debetur, in matre Hierusalem libera: ubi erit ueraciter populus Isrel, et ubi habitabit in eternum cum Deo et in Deo suo, et Deus cum populo atque in populo suo, ita ut Deus sit implens populum suum, et populus plenus Deo suo, et Deus erit omnia in omnibus. Ipse in pace tribuit premium, qui est uirtus in bello.

»Ingressus est autem rex Dauid, et sedit coram Domino,« etc. Sedere coram Domino, est beneficia eius in humilitate cordis confiteri.

»Ista est enim lex Adam, Domine Deus.« Hoc est: Ista enim lex hominis, Domine Deus ut tibi in simplicitate cordis et puritate seruiat: et tu facias ei misericordiam tuam, sicut mihi dignatus  es facere seruo tuo.

»Tu enim scis seruum tuum, Domine Deus. Propter uerbum tuum, et secundum cor tuum fecisti omnia magnalia hec, ita ut notum faceres seruo tuo.« Ac si diceret: Propter uerbum tuum quod promisisti Abraham, Isaac et Iacob, fecisti omnia mihi seruo tuo. Sed etiam uerbum Patris unigenitus Filius est, qui est benedictus in secula. Propter mysterium enim incarnationis ipsius ex semine Dauid, gesta sunt multa in Dauid. Quod dicit secundum cor tuum, intelligitur secundum misericordiam tuam.

»Quod non est similis tui, neque enim est Deus extra te, in omnibus que audiuimus auribus nostris.« Non est, inquit, Deus similis tui, qui fecerit  magnalia hec, que audiuimus auribus nostris, etc., usquequo ait:

»Quia tu, Domine exercituum Deus Isrel, reuelasti aurem serui tui, dicens: Domum edificabo tibi.« Aurem sibi reuelare, quia per prophetam predicatum est, domum sibi edificandam a Domino. »Que est autem ut populus tuus Isrel gens in terra?« Que est gens in terra alia preter populum electum, propter quem uenire dignatus est Deus Dei Filius in hunc mundum, uelut in Aegyptum, ut assumpta forma serui, commercio sanguinis sui, redimeret sibi populum, acceptabilem, sectatorem bonorum operum? Deum autem eiusdem populi electi, dominicum hominem accipere oportet, quem  de Aegypto, hoc est ex hoc mundo per uterum uirginis assumpsit. »Et domus serui tui Dauid erit stabilita coram Domino.« Domus Dauid, Ecclesia Christi sine dubio est, de qua satis iam dictum est superius. »Propterea inuenit seruus tuus cor suum, ut oraret te.« Cum ergo cogitatio per discretionis custodiam restringitur, cor quod fugere consueuit, inuenitur. Nihil quippe in nobis est corde fugacius, quod a nobis toties recedit, quoties per prauas cogitationes defluit. Sed Dauid cor suum inuenisse dicit, id est, audaciam in corde ut oraret Dominum oratione hac.



CAPUT uIII.

»Factum est autem post hec, percussit Dauid  Philisthiim, et humiliauit eos: et tulit Dauid frenum tributi de manu Philisthiim, et percussit Moab, mensus est eos funiculo cequans terre. Mensus est autem duos funiculos, unum ad occidendum, et unum ad uiuificandum,« etc. Frenum tributi, quinque erant ciuitates Philisthinorum, que frequenter Isrel sibi tributarium faciebant: quas eis tulit Dauid et humiliauit eas, fecitque sibi tributarias. Unde et in Paralipomenon legitur: »Humiliauit eos, et tulit Geth et filias eius de manu eorum, et percussit Moab, et mensus est eos funiculo cequans terre .« Quod uero scriptum est de Dauid: et percussit Moab et mensus est eos funiculo, cequans terre, hyperbolice debet accipi: non enim fieri poterat ut homines in terra  degentes, in tantum humiliarentur, donec ipsius terre dorso, funiculo superextenso comprobante, apparerent equales: sed immensam humiliationem capte et oppresse gentis uoluit Scriptura hoc uerbo accumulare, ut diceret ideo equatos eos terre, eo quod essent eiurati atque contempti, ita ut in nullo amplius homines in terra degentes, possent eis nequitia cequari. Huiusmodi locutionis plura habes exempla in Scripturis: quale est illud Euangelii: »Sunt autem et alia multa que fecit iehsu, que si scribantur per singula, nec ipsum arbitror mundum capere eos qui scribendi sunt libros .« Quomodo enim non caperet mundus libros, qui scribi potuissent in mundo? Sed ad insinuandam magnitudinem, ac multitudinem operum Domini,  tali uerbo uoluit uti Scriptura. Et in planctu Dauid super Saul et Ionathan, aquilis uelociores, leonibus fortiores. Cui simillimum est illud etiam secularium litterarum. Qui candore niues anteirent cursibus auras. Quod autem mensus eos funiculo dixit, funiculum allegorice, pro sorte posuit, eo quod funiculo soleant agrorum spatia metiri. Unde scriptum est: »Et sorte diuisit eis terram in funiculo distributionis.« Significat autem, quia tam libera dispositione Dauid regiones Moabitarum heredibus quibus uellet, diuisit quasi possessor quilibet agros proprios ad nutum suum, ducto huc atque inde funiculo, dirimit. »Mensus est autem duos funiculos, unum ad occidendum et unum ad uiuificandum.«  Et hoc allegorice dictum est, significans quod in sua potestate habuerit, nullo utique contradicente, quos eorum neci daret contumaces, et quibus parceret subiectis. Nam quod ait: »Percussit Dauid Philisthiim, et humiliauit eos, tulitque frenum tributi,« etc., potest allegorice intelligi: Dauid Philisthiim percussit, quia Christus Dominus de ereis potestatibus triumphans, frenum erroris quod humano generi imposuerat, confregit. Quod autem ait: »Percussit Moab et mensus est duos funiculos, unum ad occidendum et unum ad uiuificandum.« Occultam ipsius Domini nostri Iesu Christi dispensationem significat, qui quam ex populo infideli, alios gratuita miseratione uiuificans, ad eternam libertatem predestinauit, alios uero occulto iudicio in sua  impietate derelinquendo, in perpetua morte damnauit. Quod autem Dauid Moab, qui interpretatur de patre, et Syriam Damasi, et ceteras regiones ditioni sue subiugans, fecit esse tributarias: mystice significant quod Christus omnes gentes sub sua dominatione tenens, facit pensum seruitutis sibi reddere, dum singule queque nationes in nominis eius confessione adunate, deuote censum bonorum operum illi exsoluunt. Damascus enim nobilis est urbs Phenicie, eodem uocabulo quo et Meseth ancille Abraham filius appellatus est: et Damascus interpretatur sublimis, siue humecta. Et bene que prius humecta libidine, superba spiritu, sanguinem humanum inexplebiliter sitiebat: nunc mandata baptismate Christi, sublimis profectu uirtutum, sanguinis eius  poculum desiderat percipere. Quid autem significat quod Dauid uasa aurea et argentea atque erea, que tulerat de uniuersis gentibus, sanctificauit Domino, nisi quod Christus omnes quos de uniuersis gentibus conuocat ad fidem suam: alios auri loco, hoc est sensu spiritali preclaros: alios argenti, hoc est eloquentie nitore splendentes: alios uero predicatione diuini honoris sanctificat Domino, ut in eius tabernaculo fideliter deseruientes, ipsius ministerio in eternum decentissime perfungantur?

»Fecit quoque sibi Dauid nomen cum reuerteretur, capta Syria in ualle Salinarum, cesis decem et octo millibus.« Fecisse sibi nomen dicitur, quia in ualle Salinarum cesis decem et octo millibus, erexit sibi fornicem triumphalem. Fecit etiam sibi  nomen, quia uicta Syria Damasci, et Syria Sobal, erexisse sibi dicitur alteram fornicem triumphalem. Et si quem mouet, quod in plerisque Latinorum codicibus inuenitur, Dauid non decem et octo millia in ualle Salinarum, sed duodecim cecidisse: nouerit hoc uitium scriptorum in eisdem codicibus molitum esse. ueraciter tunc Dauid in eadem ualle Salinarum decem et octo millia cecidit, et Ioab uero duodecim millia, sicut in titulo, Quinquagesimi Octaui psalmi scribitur. Ceterum allegorice quid in percussa multitudine a Dauid in Salinarum ualle signatur, nisi quia Redemptor noster sue uidelicet districtionis examine, in his qui de illo praue sentiunt, stultitiam immoderati saporis exstinguit? Unde et per quemdam  sapientem dicitur: »Cor durum male habebit in nouissimo; et qui amat periculum in illo peribit.«



CAPUT IX.

»Et dixit Dauid: Putasne est aliquis de domo Saul, ut faciam cum eo misericordiam Domini? Dixitque Siba regi: Superest filius Ionatham debilis pedibus.« Dauid non immemor erat federis quod habuerat cum Ionatham et olim pepigerat, sed misericordiam quam ei promiserat implere curauit, filiumque eius requirit, et misericordiam cum eo fecit. Non enim erat Dauid ex eorum societate, de quibus alias scriptum est: Qui tollit ab amico suo misericordiam, timorem Domini derelinquit. Que  res et fidelitatem probauit secundum historiam in uiro, et sacramentum iuxta allegoriam ostendit in facto. Sepe enim dictum est Dauid personam Christi figurare, necnon et in superioribus commemoratum est: Ionathan qui interpretatur columbe donum, typum tenere gratie Spiritus sancti. Habuit ergo Ionathas filium paruulum nomine Miphiboseth, utroque pede claudum, ut Scriptura testatur, quem Dauid ad se accersiri iussit: cum predestinatio et prescientia Dei, eum quem ad seculi ministeria et mundana negotia exercenda, sermone et actione debilem conspicit, ad diuinum ministerium eligit: quia quem mundus per fastum elationis spernit, hunc Deus propter deuotionem humilitatis acquirit. Interpretatur enim Miphiboseth decor ignominie:  is ergo cuius loquelam et prescientiam superbia mundi despicit, Dei dono utilis ad spiritale mysterium in Ecclesia apparebit. Quid est ergo quod Dauid Sibam seruum Saul de stirpe Saul querens, eo reuelante, Miphiboseth inuenit, nisi quia Redemptor noster electorum numerum discutiendo inter eos qui contempti mundum reliquerunt, ad se uenire fecit? Siba enim egressus, uenit in tempore. Interrogatus ergo Siba a rege, Miphiboseth filium Ionathe, in domo Machir filii Amiel in Lodobar esse respondit. Que res presenti expositioni bene conuenit: Interpretatur enim Machir, uendens uel de infirmitate: Amiel, populus eius dicitur: Lodobar ipse uerbum. Denique Dauid noster contemptibiles huius mundi, et ea que non sunt eligens, ut ea que sunt destruat,  eos uendibiles mundo, et in infirmitate constitutos reperiendo, populo suo dignos uerbo predicationis asciuit, eisque regium honorem inter filios habere concessit. Unde et Dauid agros Saul seruituti Miphiboseth donans, ipsum Miphiboseth conuiuam suum super mensam suam simul cum filiis esse precepit: quia mediatoris nostri gratia, que secundum Marie uocem: »Deposuit potentes de sede, et exaltauit humiles .« Et iuxta prophetiam Anne: »Suscitans de puluere egenum, et de stercore erigens pauperem: ut sedeat cum principibus, et solium glorie teneat .« Contemptibiles personas de mundo auferens, possessores uirtutum efficit, et scientia spiritali super mensam Scripturarum  sanctarum quotidie secum reficit. Unde euenit ut tales sobolem gignant, qui uocetur Micha. Micha enim quis est Latine resonat, quia frequenter et in admirationem populi tales ueniunt: qui nuper e despectu mundi ablati, gloriosi in Ecclesia Dei dono apparebunt.



CAPUT X.

»Factum est autem post hec ut moreretur rex filiorum Ammon, et regnaret Hanon filius pro eo. Dixitque Dauid: Faciam misericordiam cum Hanon filio Naas, sicut fecit pater eius mecum misericordiam,« et reliqua. Quando fugit Dauid a facie Achis regis Geth, uenit ad Naas regem Ammon, qui fecit cum eo misericordiam, multa impertiendo  bona. De domo Naas itaque uenit in speluncam Odollam, ubi uenerunt ad eum pater et mater et omnis domus eius. Inde uenit ab Moab, et dimisit apud eum patrem et matrem, et omnem domum suam, et rediit ad Achis regem. Quo uiso, dixit Achis rex Geth: Hiccine ingredietur domum meam? Abiit inde et fugit in speluncam Odollam. Abiit inde, inquit, subauditur de domo Naas, et fugit ad eamdem speluncam. Si uero queritur, prout longe superius legitur, cur ad Achis Dauid requierit, ante cuius faciem fugerat, intelligendum est quod iste Achis filius fuerit illius. Unde et Achis cum quo Dauid in prelium contra Saul descendebat, filius fuisse dicitur Maoch. Non enim a patre, hoc nomen patronymicum, sed amatre sumpsit que Maacha uocabatur, et  idcirco non a patre hoc sumpsit nomen, eo quod Dauid a se abiecerit. His enim enucleatis, ad spiritalem intelligentiam apostrophen faciamus. Ait enim:

»Dixitque Dauid: Faciam misericordiam cum Hanon,« etc., usquequo ait: »Tulit itaque Hanon seruos Dauid, rasitque dimidiam partem barbe eorum,« et reliqua. Hanon, qui interpretatur, dolor eorum, quis melius intelligi potest quam diabolus, qui Ammonitarum spiritualium, id est malignorum spirituum rector uidetur esse? Idem est et princeps huius mundi, populum uidelicet meroris et semper in angustia constituti, qui comprimere uel coangustare homines desiderat. Sicut enim Hanon rex Moab seruos Dauid, ad se missos, deturpauit,  atque ludibriter fedatos ad eumdem Dauid remisit: ita et diabolus princeps huius mundi, plerosque religiosos et predicantes uerbi Dei conuersationem, per subrepentia uitia deturpare consueuit. Qui dum eorum latentia mala, in aperta flagitiosa perpetrataque luxuria detegit, quasi eorum indumenta usque ad nates abscisa, nudosa dignitate castitatis derelinqui: et in oculis hominum turpia facta, que ipsi persuaserat, reuelat. Et dum pristinam eorum fortitudinem eripit, uelut barbam radit. Quos tamen uerus Dauid, Dominus scilicet et Saluator clementi respectu, per penitentiam, ab indulgentia non excludit: quos et in Iericho, hoc est sub anathemate penitentie et opprobrio meliorum residere iubet:  donec sacramenta spiritualia et fortitudinem mentis, quam peccando perdiderant, satisfaciendo recipiant, et sic demum in conspectu eius stare ualeant. Nec credendum est utique, quod Dauid noster milites suos inultos esse patiatur, qui in hostes suos exercitu congregato procedit, ac uindicat suorum iniuriam: cum non solum aduersarios suos, nunc per sanctorum suorum uictoriam confundit, sed etiam in extremo iudicio, per iustam sententiam, perpetuis ignibus cruciandos tradet.



CAPUT XI.

»Factum est autem, uertente anno, eo tempore quo solent reges ad bella procedere, misit Dauid Ioab et seruos suos cum eo,« etc. In Hebreo ita  legitur: »Eo tempore quo reges ad bella processerant, misit Dauid Ioab,« etc. Hos reges dici, qui processerunt contra Dauid in pugnam, scilicet regem Rohob, et Istob, et Soba, et Maacha. Qui utique reges Syrie fuerunt, et pugnare uoluerunt  contra Dauid, a quo triumphati esse leguntur. »Et ait Ioab Abisai fratri suo: Si preualuerint aduersum me Syri, eris mihi in adiutorium: si autem filii Ammon preualuerint aduersum te, auxiliabor tibi.« Hoc est quod in Prouerbiis Salomon ait: »Frater qui adiuuatur a fratre, quasi ciuitas munita, et iudicia quasi uectes urbium .«

»Quadam die accidit ut surgeret Dauid de stratu suo post meridiem, et deambularet in solario domus  regie. uiditque mulierem ex aduerso se lauantem super solarium suum.« Atque post pauca subiungitur:

»Misit itaque Dauid nuntios, et tulit eam. Que cum ingressa esset ad illum, dormiuit cum ea,« et reliqua. In hac sententia non ex nostra aliquid ponimus, sed sanctorum doctorum dicta inserere nitimur. Plerumque res quelibet per historiam uirtus est, per significationem culpa. Sicut aliquando res gesta in facto causa damnationis est, in scripto autem prophetia uirtutis. Quod uerum esse citius ostendimus, si istud sacre Scripture testimonium ad utraque probanda proferamus. Quis namque audiens, non solum fidelium, sed ipsorum quoque infidelium, non statim damnabit, quod Dauid in solario  deambulans, Bethsabee Urie concupiscit uxorem? Quem tamen a prelio reuertentem, ire ad domum admonet, ac pedes lauare. Qui protinus respondit dicens: Arca Domini sub pellibus est, et ego in domo mea requiescam? Quem Dauid ad mensam propriam suscipit, eique epistolas, per quas mori debeat, tradit. Cuius autem Dauid in solario deambulans typum tenet, nisi eius de quo scriptum est: »In sole posuit tabernaculum suum?«  Et quid est Bethsabee ad se perducere, nisi legem littere, carnali populo coniunctam, spiritali sibi intellectu sociare? Bethsabee enim puteus septimus dicitur, quia nimirum per cognitionem legis infusio spiritalis gratie, perfectaque nobis sapientia ministratur.  Quem uero Urias nisi Iudaicum populum significat? cuius nomen interpretatum dicitur lux mea Dominus: Iudaicus autem populus, quia de accepta legis scientia extollitur, quasi de Dei luce gloriatur. Sed huic Urie Dauid uxorem abstulit sibique coniunxit, quia uidelicet manu fortis, quod Dauid dicitur, in carne Redemptor apparens, dum de se spiritaliter loqui legem innotuit, per hoc quod iuxta litteram tenebratur, hanc a Iudaico populo extraneam demonstrauit sibique coniugem, quia semper illam predicari declarauit. Uriam tamen ad domum ire Dauid admonet, pedesque lauare: quia incarnatus Dominus ueniens, Iudaico populo precepit ut ad conscientiam redeat, et sordes operum tergat fletibus ut spiritaliter mandata legis intelligat:  et post tantam duritiam preceptorum, fontem baptismatis inueniens, ad aquam post laborem recurrat. Sed Urias arcam Domini esse sub pellibus meminit, responditque quod domum suam intrare non posset; ac si Iudaicus populus dicat: Ego mandata Dei in sacrificiis carnalibus uidebo, et redire ad conscientiam, per spiritalem intelligentiam non requiro. Quasi enim arcam esse sub pellibus dicit, qui precepta Dei non nisi ad exhibendum ministerium sacrificii carnalis intelligit. Hunc tamen etiam redire ad domum nolentem, Dauid ad mensam uocat: quia, quamuis Iudaicus populus ad conscientiam redire contemnat, ei tamen Redemptor ueniens mandata spiritalia predicat dicens: »Si crederetis Moysi, crederetis forsitan et mihi, de me enim ille scripsit  .« Legem itaque Iudaicus populus tenet, que diuinitatem loquitur, cui idem populus credere dedignatur. Unde et Urias ad Ioab cum epistolis, ex quibus occidi debeat, mittitur: quia idem ipse Iudaicus populus legem portat, qua conuincente morietur. Dum enim mandata legis retinens implere renititur, ipse nimirum refert iudicium unde damnabitur. Quid ergo per factum istud Dauid scelestius? Quid Uria mundius dici potest? Sed rursus per mysterium, quid Dauid sanctius, quid Uria infidelius inuenitur? quando et ille per uite culpam prophetie signat innocentiam: et iste per uite innocentiam, in prophetia exprimit culpam. uirtus namque sacri eloquii sic transacta narrat, ut uentura exprimat; sic factorem approbat, ut ei mysterio contradicat;  sic gesta damnat, ut hec mystice gerenda persuadeat. Aliter, Dauid interpretatur manu fortis, siue desiderabilis. In figura Christi post meridiem in solario deambulans, uidit mulierem se lauantem, atque concupiuit. Sic nimirum Dominus, declinante iam mundo, uelut in solario deambulans, corpus quod assumere dignatus est, in sole posuit, quia cunctis patefecit. uidit mulierem, hoc est Ecclesiam ex gentibus, super tectum, in altitudine uidelicet contemplationis, per lauacrum regenerationis a sordibus seculi se mundantem, domum luteam spiritali contemplatione transcendentem atque calcantem respexit: atque interfecto diabolo, eam per fidem indissolubili coniugio sibi copulauit. Bethsabee  quippe interpretatur puteus septimus, seu puteus satietatis, sanctam uidelicet prefigurans Ecclesiam: in qua est septiformis gratia Spiritus sancti, cuius dono omnes electi satiantur. Urias uero lux mea Dominus dicitur. Hetheus abscisus interpretatur, personam in se exprimens diaboli: qui cum sit tenebrosus, et de terra uiuentium abscisus, transfert se in angelum lucis, et fingit se esse quod non est, audens de Deo dicere, lux mea, Dei est. Oderimus ergo peccatum, sed prophetiam non exstinguamus. Amemus illum Dauid quantum amandus est, qui nos a diabolo per misericordiam liberauit. Amemus et istum penitentem Dauid, qui tam graue in se uulnus iniquitatis penitentie et humilitatis confessione sanauit. Ad hoc ergo in Scriptura sacra uirorum  talium, id est Dauid et Petri, peccata sunt indicata, ut cautela sit minorum, ruina maiorum. Ad hoc uero utrorumque illic et penitentia insinuatur, et uenia, ut spes pereuntium sit recuperatio perditorum. De statu suo Dauid cadente, nemo superbiat: de lapsu etiam suo Dauid surgente, nemo desperet. Sed fortasse quis dicat, si Dauid imaginem Christi gerebat, quomodo multas uxores et concubinas habuisse scribitur, cum has res Christus exhorrescat et damnet? Hoc enim per figuram fiebat. Multe enim uxores Dauid multarum gentium et nationum imaginem indicabant: que per fidem Christi consortio iungerentur. Concubine uero eius significant hereticorum ecclesias, que sub Christi nominis titulo manere se gloriantur: sed quia propter carnalia lucra  sectantur Christum, non coniuges sed concubine uocantur. Denique nec reges si plures habeant uxores uel concubinas, crimen est, quia iam transierunt figure, pro quibus uxorum uel concubinarum uenia concedebatur: at nunc, quia figure transierunt, uenia nulla datur.



CAPUT XII.

»Misit ergo Dominus Nathan ad Dauid, qui cum uenisset ad eum, dixit ei: Duo uiri erant in ciuitate una, etc.« Sciendum est quod Nathan propheta ad Dauid regem, non statim quando in Bethsabee ipse Dauid peccauit, a Domino missus est, sed postquam eamdem mulierem in domum suam introduxit, atque filius ex ea natus est, ut obstinatio peccati occasionem non haberet defensionis.  Cum autem a prepositis Ecclesie huius seculi potentes arguuntur, prius per quasdam similitudines uelut de alieno negotio requirendi sunt. Et cum rectam sententiam quasi in alterum contra se ipsi protulerint, tunc modis congruentibus de proprio reatu feriendi sunt, et ut mentes temporali potentia tumide, contra corripientem nequaquam se erigant, que sibi suo iudicio proprii oris ligant.

»Quamobrem non recedet gladius de domo tua usque in sempiternum.« Nota quomodo de domo Dauid, hoc est populi Iudeorum, ultionis gladius usque in eternum non recedet.

»Et dixit Dauid ad Nathan: Peccaui Domino.  Dixitque Nathan ad Dauid: Dominus quoque transtulit peccatum tuum; non morieris. uerumtamen quoniam blasphemare fecisti inimicos nomen Domini propter uerbum hoc, filius qui natus est tibi morte morietur.« Hic considerare possumus quantum ualet apud Deum humilis et uera penitentia, si ex corde fuerit. Nam Dauid nichil aliud dixit, postquam peccatum suum increpatus a propheta cognouit, nisi uno uerbo confessus est, dicens: »Peccaui Domino,« et statim ueniam consecutus est, teste propheta qui ait: »Dominus quoque transtulit peccatum tuum, non morieris.« Hoc est quod scriptum est: »Si confessus ingemueris, saluus eris.« Et illud: »Nolo mortem peccatoris, sed potius ut conuertatur et uiuat .« Hinc  iterum scriptum est: »Peccator, in quacunque die conuersus fuerit, omnia peccata eius in obliuione erunt coram me .« Sic nimirum Petrus respectus a Domino fleuit et peccatum negationis flendo deleuit. Sic latro in momento, in extremitate uite confitendo Deum, et peccatum suum cognoscendo, dicens: »Nos digna factis recipimus ,« paradisum promeruit. Sed quia exigente causa Dauid ad medium deducto in ordine historie, tanti facinoris memoriam fecimus, lectoris fortasse animus mouetur: cur omnipotens Deus eos quos in perpetuum elegit, quos ad bonorum quoque spiritalium culmen assumit, illesos a corporalibus uitiis non custodit? Unde quia satisfieri citius credimus, breuiter respondemus: Nonnulli enim per accepta  dona uirtutum, per impensam gratiam bonorum operum, in superbie uitium cadunt, sed tamen quo ceciderant non agnoscunt. Proinde contra eos hostis antiquus, qui iam interius dominatur, etiam exterius seuire permittitur: ut qui in cogitatione elati sunt, per carnis luxuriam prosternantur. Scimus autem quia aliquando minus est, in corporis corruptionem cadere, quam cogitatione tacita ex deliberata elatione peccare. Sed cum minus turpis superbia creditur, minus uitatur: luxuriam uero eo magis erubescunt homines, quo simul omnes turpem nouerunt. Unde fit plerumque, ut nonnulli post superbiam in luxuriam corruentes, ex aperto casu, malum culpe latentis erubescant, et tunc etiam maiora corrigunt, cum prostrati in minimis  grauius confunduntur. Reos enim se inter minora conspiciunt, qui liberos inter grauiora crediderunt. Pia ergo Domini dispensatione laxatos, nonnunquam malignus spiritus de culpa ad culpam trahit, et dum plus percutit, inde eum quem ceperat, amittit: atque unde prius uicisse cernitur, inde superatur. Considerare libet inter munitum gratie sinum, quando Deus misericordie fauore nos continet. Ecce qui de uirtute se extulit, per uitium ad humilitatem redit. Qui uero acceptis uirtutibus extollitur, non gladio, sed, ut ita dixerim, medicamento uulneratur. Quid enim est uirtus, nisi medicamentum? Et quid est uitium, nisi uulnus? quia ergo nos de medicamento uulnus facimus, facit ille de uulnere  medicamentum, ut qui uirtute percutimur, uitio curemur. Sed inter hec sciendum quod plerique hominum, qui in multis corruunt, arctius ligantur. Cumque eos antiquus hostis ex uno uitio percutit ut concidant, ex alio quoque ligat ne surgant. Consideret itaque homo cum quo aduersario bellum gerat, et si iam se aliquo deliquisse perpendit, saltem ad culpam protrahi ex culpa pertimescat, ut studiose uitentur uulnera, quibus frequenter interficit: quia ualde rarum est, quod hostis noster electorum saluti, etiam uulneribus seruit. Erudiendos enim, sicut diximus, electos suos Dominus sepe tentatori subiicit, sicut post paradisi claustra, post tertii celi secreta, ne reuelationum magnitudine Paulus extolli potuisset, ei Satane angelus datus .  Sed, ut prefati sumus, ipsa hac tentatione disponitur, ut qui elati perire poterant, humiliati a perditione seruentur. Secreto ergo dispensationis ordine, unde seuire permittitur iniquitas diaboli, inde pie perficitur benignitas Dei: quia aduersarius noster ideo obtemperat nutibus superne gratie, unde exercet iram nequissime uoluntatis sue. Sed notandum est, quia ad hoc in Scriptura sacra uirorum talium, id est Dauid et Petri, peccata sunt indita, ut cautela minorum sit ruina maiorum. Ad hoc uero utrorumque illico et penitentia insinuatur et uenia, ut spes pereuntium sit recuperatio perditorum. De statu ergo suo, Dauid cadente, nempe superbiat: de lapsu etiam suo, Dauid cadente, nemo desperet. Ecce quam mirabiliter Scriptura sacra eodem modo  uerbo superbos premit, quo uerbo humiles leuat, unamque rem gestam retulit, et diuerso modo superbos quidem ad humilitatis fortitudinem, humiles uero ad spei fiduciam reuocauit. O inestimabile noui generis medicamentum, quod uno eodemque ordine positum, premendo tumentia exsiccat, et subleuando arentia infundit. De maiorum nos lapsu terruit, sed de reparatione roborauit. Sic quippe semper sic nos diuina misericordia superbientes reprimit, et ne ad desperationem corruamus fulcit. Sed requirendum est, si peccatum Dauid tam detestabile Dominus transtulit, quid est quod omnia que eodem peccato per prophetam ei a Domino dicta sunt, postmodum tolerauit? Sed procul dubio Dominus delet illud, sed sine ultione non deserit: aut enim  ipse hoc homo in penitentem punit, aut hoc Deus cum homine uindicans percutit. Nequaquam igitur peccatum parcitur, quod nullatenus sine uindicta laxatur. Sic enim Dauid audire post conuersionem meruit: »Dominus transtulit peccatum tuum,« et tamen multis post cruciatibus afflictus aufugiens, reatum culpe quam perpetrauerat exsoluit. Sic nos salutis uindicta, a culpa primi parentis exsoluimur, sed tamen reatum eiusdem culpe diluentes, absoluti quoque adhuc carnaliter obimus: quia delicta nostra, siue per nos seu per semetipsum resecat etiam cum relaxat. Ab electis enim suis iniquitatum maculas studet temporali afflictione tergere, quas in eis in perpetuum non uult uidere.

 »Et ieiunauit Dauid ieiunio, et ingressus scorsum iacuit super terram,« etc. Dauid septem diebus recubans pro facinore suo, donec infans moreretur, perfectam gessit penitudinem, cunctis uidelicet delinquentibus, formam relinquens penitentie: ut quoties quispiam nostrorum in quolibet labitur facinore, tandiu fletu insistere debeat, donec peccati desiderium in uoluntate nostra funditus aboleatur. Septem uero diebus, septiformem sancti Spiritus gratiam significasse non dubium est, sine cuius dono, nullus penitens indulgentiam peccatorum consequi potest.

»Et consolatus est Dauid Bethsabee uxorem suam, ingressusque ad eam dormiuit cum ea, que genuit filium, et uocauit nomen eius Salomon, et Dominus  dilexit eum. Misitque eum in manu Nathan prophete, et uocauit nomen eius Amabilis Domino, eo quod diligeret,« et reliqua. In Hebreo habetur, »et uocauit nomen eius Dida,« id est dilectus Domini. Propter Dominum dicitur dilectus, propter suam scilicet misericordiam gratuitam, qua eum diligere dignatus est. Cum utique eius dilectione et misericordia indignus existeret, quem constabat manzer esse.

»Igitur pugnabat Ioab contra Rabath filiorum Ammon,« et reliqua. Notandum quod in Hebreo, quando cum adiectione ponitur nominum, Rabath scribitur, sicut est hic. Quando uero sine adiectione nominum non Rabath, sed Raba scribitur.

»Congregauit itaque Dauid omnem populum, et  profectus est aduersum Rabath. Cumque dimicasset, cepit eam et tulit diadema regis eorum de capite eius pondo auri talentum,« etc. In Paralipomenon libro ita habetur: »Tulit, inquit, Dauid coronam Melchom de capite eius, et inuenit in ea auri pondo talentum, et pretiosissimas gemmas, fecitque diadema inde.« Melchom quippe non est nomen proprium regis, sed idolum fuit: et interpretatur rex eorum. Cuius diadematis aurum et gemmas conflasse et purgasse dicitur Dauid secundum legem, fecisse sibi diadema quod hic positum super caput eius dicitur: »Sed et predam ciuitatis asportauit multam ualde. Populum quoque eius adducens seruauit, et circumegit super eos ferrata carpenta. Diuisitque cultris et transduxit in typo  laterum.« Id est serrauit ferratis carpentis corpora hominum, et diuisit cultris ferreis, sicut lateres diuidi solent, qui ex paleis et luto conficiuntur. uictoria autem hec Dauid in Ammonitis, quam dux suus bellando inchoauit, sed rex ipse perfecit, quid significat nisi regis nostri uictoriam in cunctis gentibus? Dux enim Dauid contra hostes bellum agit, cum ordo sanctorum predicatorum, contra mundi potentes, scutum fidei opponit. Sed finis certaminis et triumphus belli ad regem Christum solummodo defertur: quia ipsi omnis potestas, et potentia regni ascribitur. »Deus est enim, secundum Apostolum, qui operatur in nobis et uelle et perficere, et ipse triumphat nos semper in  Christo Iesu.« Coronam ergo regis populi hostilis Dauid de capite tulit, et sibi diadema inde formauit, cum Redemptor noster ex contraria potestate regnum auferens, sibimet insigne decorum parauit. Que autem melius corona Dauid intelligitur, quam conuentus populi catholici? que caput nostrum, regem uidelicet Christum, corde credulo nobiliter ambit et digne conuersans decenter coronat? omnis enim sanctorum labor, et certamen atque uictoria, ad honorem celestis regis refertur, quia ipse est cui »omne genu flectitur, celestium et terrestrium, atque infernorum: et omnis lingua confitetur, quia Dominus iehsu Christus in gloria est Dei Patris .« Rabath ergo ciuitas est regni Ammon, que nunc Philadelphia uocatur, cuius meminit et  Ieremias propheta , interpretatur ergo Rabath multi: et Saluator in Euangelio dicit: »Quia multi uenient ab oriente et occidente, et recumbent cum Abraham et Isaac et Iacob in regno celorum .« uerum iuxta historiam hinc uerba dierum ita narrant: »Manubias quoque urbis plurimas tulit: populum autem qui erat in ea eduxit, et fecit super eos tribulas et trahas, et ferrata carpenta transire: ita ut dissecarentur et contererentur.« Sic fecit Dauid cunctis urbibus filiorum Ammon, et reuersus est cum omni populo in Ierusalem. Idcirco ista subnectere curaui, ut historiam lucidius propalarem.



CAPUT XIII.

 Deinde sequitur qualiter exosam habuit Amnon sororem suam Thamar post peccatum, magno odio nimis, etc. Amnon Thamar sororem suam causa offensionis Dauid patris sui, incestauit: hoc enim fuit initium scandali domui eius. Quod autem post perpetrato scelere exosam eam habuisse legitur, eorum personam expressit, qui post admissum quodlibet facinus maius odio habent quam ante perpetrationem illud dilexerant, et ob hoc citius ueniam consequuntur, quam illi qui faciunt et diligunt, si tamen in aliud malum denuo non offendunt. Sicut Amnon, qui post admissum stuprum in sorore sua, ob hoc mortem non euasit, quia ebrletatem, que fomes est luxurie, non uitauit. Moraliter uero monemur hoc facto, ut semper caute ac prudenter agamus,  ne forte dominentur in nobis uitia et princeps peccati, qui falsam pacem periclitantibus spondet, nos imparatos inueniens, atque improuisos trucidet: sicut Absalom Amnon fratrem suum, propter stuprum Thamar incautum necauit. Absalom pater pacis, siue patris pax interpretatur: Amnon donans, et Thamar amaritudo; qui enim membra sua donat libidini, et semetipsum tradidit seruire iniquitati ad iniquitatem, in peccati amaritudinem cadit: licet inimicus se quasi patrem pacis ostentet, et prospera pro talibus factis prouenire falso promittat. Necesse est enim ut cito ad penitentiam post scelus redeamus, ne forte diabolus, si adhuc ebrietati inseruierimus, et in luxum seculi resoluamur, per obtemperantes  sibi malignos spiritus, in necem nostram conspiret, ac morti perpetue tradat.

»Porro Absalom fugiens abiit ad Tholomai filium Ammiud, regem Gessur,« etc., usquequo ait: »Cessauitque Dauid rex persequi Absalom, eo quod consolatus super Amnon interitu.« Tradunt enim Hebrei, sicut a quibusdam didici, quod Tholomai pater fuit Maacha matris Absalom, quam Dauid in prelio cepit, et Cesaree, ut inquiunt, unguibus precisis secundum legem, accepit uxorem, et ex ea genuit Thamar et Absalom; et ideo ad eum fugisse perhibent. Nam quod sequitur: »Cessauitque Dauid persequi Absalom,« in Hebreo, ut iidem Hebrei ferunt, legitur: »Cessauit itaque rex exire,« id est uoluisse idem Dauid exire ut reduceret Absalom, sed  pertractans in corde suo, quod quoties eum uideret, toties dolorem mortis Amnon ei ad memoriam reduceret: idcirco cessasse dicitur exire post Absalom, subauditur ut eum ad propria reuocaret. Illud etiam quod subinfertur: »Consolatus est Dauid super Amnon interitu,« ita intelligi uolunt, uidelicet postquam noluit exire post Absalom, ut reduceret eum et uideretur ab eo, cepit consolari super morte Amnon. Quandiu enim putabatur reduci Absalom, ut uideretur a Dauid, semper mors Amnon filii sui animo eius occurrebat: siue consolatus est super eius interitu, sicut nobis uidetur, eo quod nouerit eum flagitiosum et dignum morte, meritoque perisse.



CAPUT XIu et Xu.


»Intelligens autem Ioab filius Saruie, quod cor regis uersum esset ad Absalom, misit Thecuam, et tulit inde mulierem sapientem, dixitque ad eam: Lugere te simula, et induere ueste lugubri, et ne ungaris oleo, ut sis quasi mulier plurimo iam tempore lugens mortuum.« Cor regis uersum esse ad Absalom uidisse dicitur Ioab, eo quod uiderit eum pro Absalom suspirare, et in eo intellexit quod cor eius uersum esset ad Absalom.

»Misit Thecuam et tulit inde mulierem sapientem.« Thecua ciuitas est, de qua fuit Amos propheta. Putatur autem eadem uidua auia fuisse eiusdem Amos prophete. Que respondit:

»Heu mulier uidua ego sum. Mortuus est autem  uir meus, et ancille tue erant duo filii, qui rixati sunt aduersus se in agro, nullusque erat qui eos prohibere possit, et percussit alter alterum et interfecit. Et ecce consurgens uniuersa cognatio aduersus ancillam tuam, dicit: Trade eum qui percussit fratrem suum.« In ueritate autem, ut Hebrei tradunt, hec mulier uidua, duos filios habere poterat, qui rixati sunt in agro super hereditate patris sui, et alterum ab altero interemptum: sed seipsa tamen eadem uidua in persona Dauid posuit, et duos filios suos in persona Amnon et Absalom. Cognationem uero que consurrexit aduersus filium suum, in persona ceterorum filiorum Dauid. Dixitque mulier:

 »In me, Domino mi rex, iniquitas et in domo patris mei, rex autem et domus eius sit innocens.« Ac si diceret: Pro eo quod alter filius in alterum consurrexerit, in me sit iniquitas, quia absque culpa es in eo quod illi duo fratres inter se conflixerant. Et sicut ego absque culpa sum, pro eo quod duo ilii mei consurrexerunt aduersum se, et interfectus est alter ab altero, ita et tu absque culpa es, pro eo quod Absalom Amnon, dignum morte, interfecit.

»Que ait: Recordetur rex Domini Dei sui, ut non multiplicentur proximi sanguinis ad ulciscendum, et nequaquam interficiant filium meum.« Recordatio hic pro iuramento posita est, ac si aperte diceretur: Recordetur rex promissionis sue, imo iuramenti, quo mihi per Dominum Deum suum pollicitus  est, ut non multiplicentur proximi sanguinis ad ulciscendum.

»Dixitque mulier: Quare cogitasti istiusmodi rem contra populum Dei, et locutus est rex uerbum istud ut peccet, et non reducat eiectum suum.« Ex hoc loco demonstratur illud quod superius dictum est: »Cessauit Dauid rex exire post Absalom,« id est, cessauit ut non exiretur ab aliquo et non reduceret Absalom.

Inde ait mulier: »Et locutus est rex uerbum illud ut peccet, et non reducat eiectum suum.« Quod uero ait: »Quare cogitasti istiusmodi rem contra populum Dei?« Populum Dei uocat eumdem Absalom, siue eos qui cum illo erant: qui quasi captiui et eiecti erant, et quod non reducerentur ad hereditatem  Dei, ne forte coacti diis alienis in terra aliena seruirent.

»Nec uult perire Deus animam, sed retractat cogitans ne pereat penitus qui abiectus est.« Ac si diceret: Deus peccatores qui a diabolo captiui detinentur, ut ad se conuertantur, uocat: et tu qui eum imitari debes, cur non eo modo agis?

»Et quando tondebat capillum . In Hebreo igitur ita legitur: Et quando tondebatur caput eius, statuto tempore tondebatur,« et reliqua. Non enim semel in anno, ut Latini codices habent, tondebatur, sed statuto tempore, id est in triginta diebus. Sed nos hanc opinionem aliquorum omittentes, simpliciter sicut apud nos legitur, uidelicet quando tondebat caput   legere decreuimus: quia hanc translationem ex Hebraico fonte haustam credimus. Porro autem quod ait:

»Nam sicut Absalom uir non erat pulcher in omni Isrel et decorus nimis. A uestigio pedis usque ad uerticem, non erat in eo ulla macula. Qui etiam postea facit sibi currus et equites, qui et iudicium patris stans in porta reprehendebat.« Potest figuraliter intelligi Absalom ipse filius Dauid  figuram gestauit populi Iudeorum: qui bene decorus esse dicitur, quod ad eumdem populum figuraliter refertur, propter regnum et sacerdotium, atque cetera dona que olim  a Deo collata fuerant. Qui pacem cum nostro Dauid Domino scilicet Saluatore habere noluit. Ait enim idem Absalom.

»Quis me constituat iudicem super terram?« etc. Simulata humilitas in Absalom demonstrata est: nichil enim est deterius, quam per hypocrisim falsas uirtutes quempiam exaggerare, et per elationem cordis maiorum acta et fortia reprehendendo diffamare. Sicut et Absalom patris sui iusta iudicia ausu temerario coram omni populo reprehendere non timuit.

»Post quadraginta autem annos dixit Absalom ad regem: uadam, et reddam uota mea, que uoui Domino in Hebron.« Quadragesimus agebatur annus ex eo tempore quo Saul Nobe ciuitatem cum sacerdotibus octoginta quinque propter Dauid interemit,  et idcirco hic idem quadragesimus annus ponitur, ut monstretur diuinam ultionem suscitari super Dauid, eo quod Abimelech sacerdotem fefellerit, et propter eum sacerdotum cedes facta fuerit. Caue, lector, plerosque mendosos codices, in quibus scriptum inuenitur, post quatuor, non post quadraginta annos: in uetustioribus uero codicibus, et in Hebraica ueritate, non quatuor, sed quadraginta scribuntur anni. Si uero quis contentiosus eosdem quatuor annos astruere uoluerit, ab eo tempore quo Absalom Amnon fratrem suum interfecit, usque ad illud tempus quo patri dixit: »uadam, et reddam uota mea que uoui Domino in Hebron,« perspicue se errare, si diligenter perscrutatus fuerit, inueniet: cum utique Amnon interfecto, Absalom ingressus apud  Tholomai regem tribus annis, et in Hierusalem inde reuocatus, non uiso patre duobus moratus annis fuerit, et sexto anno faciem patris uiderit, et contra eum perduellionem preparauit. uotum namque se uouisse mentiendo dixit, id est, orationem facturus in loco quo requiescunt Abraham, Isaac et Iacob.

»uenit autem et Zadoc, et uniuersi Leuite cum eo, portantes arcam federis Domini, et deposuerunt arcam Dei. Et ascendit Abiathar donec expletus esset omnis populus qui egressus fuerat de ciuitate.« Ideo arcam Dei deposuisse dicuntur, ut Dominus ab Abiathar sacerdote consuleretur, quo uersus Dauid ire deberet. Ascendisse autem Abiathar dicitur, id est orasse, et quia oraculum diuinum non ei responsum est, idcirco in subsequentibus dixit  Dauid, ut reportaretur arca Dei in urbem.



CAPUT XuI.

»Et uenit Dauid usque Bahurim. Et ecce egrediebatur inde uir de cognatione Saul nomine Semei, filius Gera, et maledicebat Dauid. Abisai autem dixit: uadam et amputabo caput eius,« et reliqua, usquequo ait: »Quid mihi et uobis, filii Saruie? dimittite ut maledicat.« Hebreus non habet, »dimittite ut maledicat,« sed tantum »maledicat.« Abisai solus dixerat: »uadam et amputabo caput eius;« et Dauid ad Abisai et Ioab respondit, dicens: »Quid mihi et uobis, filii Saruie?« Ac si diceret: Nunquid uultis interficere istum, sicut interfecistis Abner?  Dominus enim precepit ei ut malediceret Dauid. Et quis est qui dicat, quare sic fecerit? Subauditur: Quare sic fecerit, non Dominus, sed Semei. Semei qui maledixit Dauid, ipse est, ut Hebrei dicunt, Nabath, pater Ieroboam, qui filius Iemini dicitur, et in zelo domus Saul maledicebat Dauid. Nomen uero aui eius Semei fuit, et ipse Semei ex tribu Ephraim filii Ioseph exstitit. Unde et idem Semei ad Dauid dixit: »Primus quoque ueni hodie de omni tribu Ioseph.«

»Cum autem uenisset Chusai Arachites amicus Dauid ad Absalom, locutus est ad eum: Salue rex, salue rex. Ad quem Absalom: Hec est, inquit, gratia ad amicum tuum?« In Hebreo legitur: »Hec est, inquit, misericordia ad amicum tuum,« quod  non affirmando, sed negando pronuntiandum est; et est sensus: Misericordia est aut dici debet, quod Dauid amicum tuum dimisisti, et cum eo non isti.



CAPUT XuII.

»Dixit igitur Achitophel ad Absalom: Eligam mihi duodecim millia uirorum, et consurgens persequar Dauid hac nocte: et irruam super eum, quippe qui lassus est et resolutis manibus, percutiam eum. Cumque fugerit omnis populus qui cum eo est, percutiam regem desolatum: et reducam uniuersum populum quomodo omnes reuerti solent.« Scilicet, sicut reuerti solent hi qui amisso in prelio rege reuertuntur, sic uniuersus populus Isrel reuertetur ad te

 »Et cum ceciderit unus quilibet in principio, audiat quicunque audierit, et dicet: Facta est plaga in populo qui sequebatur Absalom. Et fortissimus quisque, cuius cor est quasi leonis, pauore soluetur. In Hebreo ita habetur: Et fortissimus ipse cuius cor eius quasi leonis, pauore soluetur.« Quod non affirmando, sed negando pronuntiandum est. Fortissimus iste Dauid intelligendus est, quod et sequentia declarant.

»Scit enim omnis Isrel fortem esse patrem tuum, et robustos omnes qui cum eo sunt.« Sed quid iste Achitophel significet, dicemus in posterum.

»Ionathas autem et Achimaas stabant iuxta fontem Rogel. Abiit ancilla et nuntiauit eis, et illi profecti sunt.« Hec ancilla quasi lauandi gratia cum  pannis ad fontem Rogel ierat, ut penitus res non deprehenderetur: puer autem qui rem indicat Absalom, filius eiusdem ancille paruulus dicitur fuisse. Prius enim paulatim historiam continuando hic tangere decreuimus, ut postmodum quid mystice continuat, indagando propalemus. Sed quia de Absalom historia pretergreditur, secundum allegoriam considerare libet, quid illud significet, quod parricida filius patrem insequitur. Primo, pater eius declinans fugit ante faciem eius, securus de uictoria: quia sciebat impium perire, quem etiam fleuit magno luctu, et defleuit exitum parricide. Scribitur enim fugisse Dauid a facie bellantis aduersum se filii. Et alibi scriptum est de populo Hierusalem, Domino dicente:  »Filios enutriui et exaltaui, ipsi autem spreuerunt me .« Filius ergo eius impius tropice accipi potest populus Iudaicus, qui eum tradidit. Absalom autem, sicut ante iam dictum est, intelligitur patris pax. Quod mirum uidetur in historia, patris pax quemadmodum possit intelligi, qui patrem bello est persecutus. Sed qui diligenter allegoriam intendunt, inspiciunt Absalom esse Hierusalem: que etiam et ipsa pax interpretatur. A cuius facie in Galileam fugit, Christus uidelicet, qui eam patiendo deserens, in gentibus per fidem secessit. Alii Absalom, Iudam traditorem accipiunt, quem non bonum tanta etiam miranda patientia Christus pertulit tanquam bonum, cum eius cogitationes non ignoraret. Cum adhibuit conuiuium, in quo corporis et sanguinis  sui figuram, discipulis commendauit et tradidit: quod denique in ipsa traditione et osculum accepit. Bene intelligitur pacem Christum exhibuisse traditori suo, quamuis ille scelerate cogitationis interno bello uastaretur. Et ideo Absalom patris pax dicitur, quia pater habuit pacem quam ille non habuit. Hanc enim posteriorem sententiam non commentando protulimus, sed de dictis beati Augustini ex titulo uidelicet tertii psalmi in quibus tanquam clarissima tuba disputando resonans edisserit, decerpsimus. Achitophel igitur qui, recedens a Dauid, ad Absalom transmigrauerat, hereticos significat qui, recedentes a tramite ueritatis, se sociant hosti antiquo, et subsequuntur errorem: interpretatur autem frater meus cadens: Gilonites uero transmigratio.  Contra quos Propheta increpans, dicit: »In Domino confido, quomodo dicitis anime mee, transmigra in montem sicut passer ?« Et merito tales laqueo diaboli atque malitie sue uitam propriam finiunt, qui alienam prauis suasionibus corrumpere satagunt. Sicut ipse in propria domo suspendio interiit, qui aliene uite, hoc est Dauid, insidiatus est. Unde scriptum est: »Qui fodit foueam, incidet in illam .« Sed quid aliter significet, dicemus in posterum.

»uenit autem et Sadoc et uniuersi leuite cum eo, portantes arcam federis Dei, et deposuerunt arcam Dei. Et ascendit Abiathar, donec expletus est omnis populus, qui egressus fuerat de ciuitate. Et dixit rex ad Sadoc: Reporta arcam Dei in urbem.  Si inuenero gratiam in oculis Domini, reducet me et ostendet mihi eam et tabernaculum suum. Si autem dixerit, Non places,« et reliqua. Iam enim quod secundum historiam ista significent inculcauimus. Ceterum quantum ad altiorem intelligentiam pertinet, Sadoc sacerdos, qui interpretatur iustus, qui arcam Domini reportauit in urbem, personam gestauit sanctorum, et eorum uidelicet qui tempore passionis Domini, licet corpore in breui ab eo discesserunt, fide tamen et dilectione minime separati sunt.

»Et dixit Dauid ad Chusai Arachitem: Si ueneris mecum, eris mihi oneri,« etc. Nam et iste etiam Chusai amicus Dauid, qui interpretatur festinans, qui et ab eo in Hierusalem reuertens, consilium Achitophel  dissipauit, personam gestauit eorum qui occulte erant ex populo Iudeorum discipuli Domini, sicut fuit Nicodemus et Ioseph ab Arimathea, uel ceteri huiusmodi. Potest etiam significare credentes ex gentibus, qui licet cum Absalom aliquando fuisse uisi sunt, tamen prauis eius operibus non erant communicantes, nec Achitophel iniquis suggestionibus unquam consentientes: sed cum Dauid fideliter permanserunt. Interpretatur autem Chusai Aethiops, Arachites longitudo mea. Hinc quoque in propheta scriptum est: »Mutauit Aethiops pellem suam ;« et illud: »Aethiopia, inquit, festinet manus dare Deo.« Quia gentilis populus postquam se nigredine peccatorum exuit, nunquam a tergo Domini recessit: et qui erat longe, factus est prope in  sanguine Christi.

[a 1Kb] Deinde sequitur qualiter occurrit Dauid Siba puer Miphiboseth, cum duobus asinis oneratis, et mentitus est de domino suo, et propterea ait ei Dauid: »Tua sint omnia, que fuerunt Miphiboseth.« Hinc enim demonstratur, quia spiritus prophetie , prophetis non semper adest, nec e proximo tanguntur. Nam Dauid seruum Miphiboseth, Siba uidelicet, sibi contra dominum suum mentientem non intellexit, et ideo omnia domini sui ei concessit. Cui si spiritus prophetie adesset, mentientem deprehenderet. uerum e proximo tactus non fuerat, cum superius Amase promiserat, dicens: Hec faciat mihi et hec addat, si non magister militie fueris coram me omni tempore  pro Ioab, uidelicet quid sequeretur ignorans. Quia Amasa idem non solum principatum militie pro Ioab non susciperet, sed etiam post Ioab paululum uitam finiret. Et cum templum Deo construere uoluit, quid e uicino sequeretur nesciens, prophetam alterum requisiuit. »uenit ergo rex Dauid usque Bahurim. Ecce egrediebatur inde uir de cognatione domus Saul, nomine Semei, filius Bera, et maledicebat,« Dauid, etc., usque quo ait: »Quid mihi et uobis, filii Saruie, cur efficiamini mihi hodie in Satan? Dimitte eum.« Perfecta patientia illa est eum libenter sustinere, cui facile quis reddere talionem potest: sicut in Dauid ostensa est, qui blasphemantem se Semei magis studuit patienter ferre quam ulcisci: cum eum tot uitiis urgeret, et  armati proceres ulcisci contenderent, ait: »Quid mihi et uobis, filii Saruie? Dimittite eum ut maledicat iuxta preceptum Domini, si forte respiciat Dominus ad afflictionem meam, et reddat mihi bonum pro maledictione hac hodierna.« Quibus profecto uerbis indicat, quia pro perpetrato Bethsabee scelere, exsurgentem contra se filium fugiens, reduxit ad animum malum quod perpetrauit, et equanimiter pertulit quod audiuit, et contumeliosa uerba non tam conuicia quam adiutoria credidit, quibus se purgari sibique misereri posse indicauit. Tunc enim illata conuicia bene toleramus, cum in secreto  mentis ad male perpetrata recurrimus. Leue quippe uidebitur quod iniuria percutimur, dum in actione nostra conspicimus, quia peius est quod meremur. Sicque fit ut contumeliis, gratie potius quam ire reddi iubeantur, quarum interuentu Deo iudice pena grauior declinari posse confiditur. »Et ait Dauid: Cur efficimini mihi hodie in Satan?« Huic simile Petrus apostolus, licet infirmitate mentis, non tumore cordis, sicut Abisai: audita futura passione Domini ipse respondisse in Euangelio legitur, dicens: »Absit a te, Domine, non fiet istud .« Cur Dominus e contrario, sicut et Dauid Abisai, increpando respondit: »uade post me, Satana, quia non sapis ea que Dei sunt, sed que hominum .«---»Et ait Achitophel ad Absalom:  Ingredere ad concubinas patris tui.« etc. Concubinas Dauid quas Absalom filius eius nefarie polluit, figuram habuisse Iudaice plebis non dubium est, quas magistri erroris, Scribe uidelicet et Pharisei, uanis superstitionibus suis, atque per prauam doctrinam corrumpentes, a Domino Iesu Christo eam alienam fecerunt, sicut et heretici crebro facere non uerentur: dum apostata Angelus quosdam qui uidentur regere et custodire populum Dei, tanquam concubinas domum Dauid, heretica prauitate seducendo, decipit per eos. Ad quas tamen Dauid ultra non ingreditur, sed in custodia positis alimenta prebet; ipseque in uiduitate uiuentes, clause sunt usque ad diem mortis sue, quia dum decepti ab hereticis a uia ueritatis oberrantes, denuo ad eam  redire dissimulant, non sunt digni cohabitatione Christi, sed clausi, id est separati et a consortio eius alieni, permanent. Sed clemens ille, qui solem suum oriri facit super bonos et malos, non renuit beneficiis suis pastum talibus in hoc mundo prebere, ut per collata beneficia occasionem tribuat conuertendi.

[b 1Kb] »Dixit igitur Achitophel ad Absalom: Eligam mihi duodecim millia uirorum, et consurgens persequar Dauid hac nocte.« Achitophel, qui aduersus Dauid pessimum dedit consilium, Iude proditoris gestauit personam, qui Iudeis aduersus Christum dedit consilium proditionis. Achitophel quippe interpretatur ruina fratris, quod ipsi Iude proditori procul dubio congruit: qui ruina exstitit  illius qui dignatus est dicere: »Narrabo nomen tuum fratribus meis .« Qui et disposita domo sua, postea suspendio interiit. Hoc et Iudas in Euangelio similiter, ut Achitophel fecisse legitur. Hinc sequitur qualiter Ionathas et Achimaas ad explorandum consilium Absalom, et Dauid renuntiandum, derelicti sunt, et fugientes declinauerunt in »domum cuiusdam uiri in Bahurim, qui habebat puteum in uestibulo suo, et descenderunt in eum. Tulit autem mulier, et expandit uelamen super os putei quasi siccans ptisanas, et sic res latuit.« Significant autem isti duo iuuenes, Ionathas uidelicet, qui  interpretatur columbe donum, et Achimaas, frater meus, eos qui per gratiam sancti Spiritus renati, et in numero fratrum sunt ascripti. Qui recedentes ab Absalom fugiunt, cum malignos spiritus euadere querunt. Hi ergo stabant iuxta fontem Rogel, qui interpretatur tristis uel deorsum, cum tristitiam et despectum in hoc mundo appetunt habere, propter celestis regni desiderium. Declinant ergo concito gradu fugientes in domum cuiusdam uiri in Bahurim, qui locus interpretatur electus siue iuuenis, cum adolescentie tempora in memoriam reducunt. Descendunt in puteum qui erat in uestibulo, cum patientie se humiliter subiiciunt que cunctis necessaria est, ante finem scilicet presentis uite. Expandit mulier uelamen super os putei, cum Ecclesia  precum assiduitate delicta iuuentutis et ignorantie suorum filiorum abscondere certat quasi siccans ptisanas, cum carnis lasciuiam per continentie rigorem constringit. Sic et res latet transgressionis uidelicet humane uite, quia per assiduitatem precum in compunctione lacrymarum, et per castigationem corporis omnia delicta absconduntur, ac homines a persecutione antiqui hostis protecti liberantur. »Cumque uenisset Dauid in castra Sochi filius Naahas de Rabath filiorum Ammon, et Machir filius Amihel de Lodabar, et Berzellai Galaadites de Rogelim, obtulerunt ei stratoria et tapetia,« etc. Castra ubi uenit Dauid Hebraice Manaim leguntur, sicut supra innuimus, hic est locus ubi obuii fuerunt Iacob angeli Dei, sicut in Genesi legitur. Unde scriptum  est: »uocauit Iacob nomen loci Manaim ,« id est castra. Sobi namque quieuit ibi cum muneribus, ad Dauid, filius fuit Nahas regis, cum quo pugnauit Saul: quo mortuo, dixit Dauid: Faciam misericordiam cum Ammon sicut fecit pater eius Nahas mecum. Interempto uero a Dauid Ammon, qui ei inde caluandis seruis suis iniurias fecerat, constitutus est ab eodem Dauid, in loco fratris sui Sobi. Ceterum spiritaliter obsequium eius, uel ceterorum Galileorum Dauid, delatum, fidem pretendebat populi gentium in Dominum Iesum Christum. Nam sicut Dauid persecutionem declinans filii sui ab Hierusalem recessit, atque a Galileis benigne susceptus est: sic nimirum Dominus iehsu Christus ob impietatem Iudeos deserens, a populo gentium  susceptus est: qui multos fidelium uarietate uirtutum et doctrinarum ornatos contulit Domino.



CAPUT XuIII.

»Et precepit rex Ioab et Abisai et Ethei, dicens: Seruate mihi puerum Absalom.« Quod autem Absalom pater eius Dauid puerum appellat, non utique etate carnis, sed paruitate sensus, hoc est stultitia, non mole corporis dicit.

»Fuit autem ibi prelium dispersum super faciem omnis terre, et multo plures erant quos saltus consumpserat de populo, quam hi quos uorauerat gladius in bello.« Saltus hic qui plures consumpsisse dicitur quam gladius uorasse: bestias ferocissimas,  que in saltu erant, Hebrei autumant, a quibus plures consumpti quam gladio uorati fuerunt.

»Accidit autem ut occurreret Absalom seruis Dauid, sedens mulo,« etc. Absalom mulo cui insederat pertranseunte, ipse quercui inherens, inter celum et terram suspensus est. Sic nimirum Scribe et Pharisei, principes Iudeorum, in ligno crucis in quo Dominum Iesum Christum affigentes suspenderunt, occulto iudicio in eodem ligno damnati sunt, atque eumdem populum Iudeorum qui carnali sensui, uelut irrationabili mulo presidere uidebantur, in dispersionem gentium pertranseuntes, ipsi principatum pariter et populum amiserunt. Dicamus et manifestius, quod Absalom mulo fugiens in quercu per cesariem capitis sui suspensus  est, hoc significabat quod Iudei stultitie carnalis sensus incumbentes, propter superstitiositatem pharisaicam legem corrumpent, per ipsam quam ad correctionem uite perceperant, mortis occasionem habuerant. Unde et Saluator in Euangelio dixit ad eos: »Nolite arbitrari quod ego accusaturus sim uos apud Patrem meum. Moyses enim in quem uos confiditis, ille uos accusat .« Ioab uero in cor Absalom tres lanceas infigit, cum antiquus hostis superbiam, auaritiam et inuidiam seu perfidiam in cor Iudaici populi immisit, que illis maxime perditionis causa erant. Superbi fuerunt, qui in contemptu Dei idola fabricauerunt. Cupidi fuerunt, qui res transitorias uirtutum deliciis preponebant: perfidi uero et inuidi, qui non solum dictis legis et prophetarum  repugnabant, sed etiam ipsius Saluatoris presentiam spernebant, et beneficiis eius ingrati exstiterant. Hinc et in passione sua blasphema uoce ad Pilatum dicebant: »Non habemus regem nisi Cesarem.« Ingrati exstiterant dicentes: »Si hunc dimittis, non es amicus Cesaris .« Absalom quoque post interitum in foueam grandem missus est cum iniquus quisque post obitum carnis in lacum inferni mergitur. Super quem aceruus lapidum congeritur: cum duritia mentis sue illi exprobratur. Dauid exstinctum quidem plorauit cum interitum populi Iudaici Dominus fleuit, sicut in Euangelio legitur: »uidens ciuitatem Hierusalem, fleuit super illam .« Cuius miserie in tantum compassus est, ut etiam usque ad mortem crucis, in  eruditione et cura salutis sue permanserit.

»Currens ergo Achimaas per uiam compendii, transiuit Chusi.« Achimaas filius Sadoch, qui posterior cepit et prior ipse precucurrit, alacritatem quorumdam sanctorum prefigurasse non dubium est. Qui cum sint conuersione nouissimi, plurimos tamen ex eis qui illos preire uidebantur, fide et dilectione atque feruore spiritus antecedunt.



CAPUT XIX.

»uenitque uniuersus populus coram rege.« Ille uidelicet qui cum Dauid permanserat. Quod uero ait, »Isrel fugit in tabernacula sua,« hi intelligendi sunt qui cum Absalom perduellionem rebelles exstiterant.

 »Miphiboseth quoque, filius Ionathe, descendit in occursum regis illotis pedibus.« In Hebreo non lotis, sed infectis legitur pedibus. Fecerat namque sibi, ut Hebrei tradunt, ligneos pedes, quibus uti quasi pro naturalibus solebat, sicut solent facere claudi, quemadmodum et ille erat.

»Ait autem rex ad Miphiboseth: Quid ultra loqueris? Fixum est quod locutus sum. Tu et Siba diuidite possessiones.« In Hebreo agrum legitur. Quia in hoc loco Dauid immemor amicitie fuit et federis, imo iuramenti quod habuit cum Ionathan, et tam crudele dedit iudicium, dicens: »Tu et Siba diuidite agrum.« Idcirco Roboam et Ieroboam, ut aiunt, diuiserunt eius regnum. Miphiboseth enim in Samuelis libro legitur, id est, Miphiboseth interpretatur  litigans cum Altissimo. Litigans enim cum Altissimo, id est Deo fuisse dicitur, eo quod reduxisset Dauid cum pace. Unde quod ait regi: »Etiam cuncta accipiat postquam reuersus est dominus meus rex in domum suam pacifice,« non hoc dixisse suspicatur gratulanti animo, sed insultanti, et quasi contra Deum murmuranti, eo quod Dominus Dauid in pace reduxisset.

»Et ait Berzellai ad regem: Est autem Chamaam seruus tuus, ipse ascendat tecum.« Chamaam interpretatur suspirans, quandiu enim cum patre permansit, suspirans uocatus est. Postquam uero in doctrinam Dauid transiit, non Chamaam, sed Chama, quod interpretatur fidelis, appellatus est.



CAPUT XX.


»Accidit autem ut ibi esset uir Belial, nomine Seba, filius Bochri, uir Iemineus,« etc. Seba uir Belial, qui Isreliticum populum a domo Dauid diuidere conatus est, figuram gestauit hereticorum, qui plebem Dei scindere uolentes, in ipsa sua praua intentione prius damnati ab Ecclesia, moriuntur, quam hoc quod ceperant, implere possint. De quo plenius dicemus in posterum.

»Dixit itaque Ioab ad Amasam: Salue, mi frater. Et tenuit manu dextera mentum Amase quasi osculans eum. Porro Amasa non obseruauit gladium quem habebat Ioab, qui percussit eum in latere, et effudit intestina eius in terram.« Quid est quod Ioab Amase mentum dextera tenuit, sed  sinistram ad gladium latenter mittens, eius uiscera effudit, nisi hoc quod patenter datur intelligi? Dextera namque mentum tenere est, quasi ex benignitate blandiri. Sed sinistram ad gladium mittit, qui latenter ex malitia percutit. Sic Ioab quoque blande et benigne locutus est, sed ex malitia in dolo occidit.

»Et exclamauit mulier sapiens de ciuitate ad Ioab, dicens: Sermo, inquit, dicebatur in ueteri prouerbio: Qui interrogant, interrogent Abela, et sic proficiebant. Nonne ego sum que respondebo ueritatem Isrel, et tu queris subuertere ciuitatem? et reliqua.« Ait enim: »Sermo, inquit, dicebatur in antiquo prouerbio, qui interrogant, interrogent,« etc. Ac si aperte diceretur: Hec ciuitas urbs consilii  exstitit, et qui aliquod consilium requirebant, hic interrogabant. Et tu queris tantam destruere ciuitatem, et matrem consilii euertere in Isrel? Dicamus conuenientius. Ait enim: »Sermo dicitur in ueteri prouerbio,« etc. In Hebreo non habetur »prouerbio.« Iste sermo, sermo legis est in qua iubetur a Domino per Moysen, ut quando ingressuri essent terram Chanaan et gentes deleturi, primum pacem offerrent: et si pax ab eis reciperetur, pacem recipientes tributarii eorum efficerentur: et si pacem non reciperent, tunc a filiis Isrel delerentur. Idcirco exclamasse mulier sapiens de ciuitate fertur:

»Nonne ego sum que respondebo ueritatem in Isrel, et tu queris subuertere ciuitatem? Quare precipitas hereditatem Domini?« Ac si diceret:  Cur uis destruere ciuitatem hanc antequam pacem interrogando offeras, sicut in lege iubetur? Cur etiam non legem in nobis Isrelitis seruas, que in alienigenis olim seruata est?

»Fuit autem Ioab super omnem Isrel.« Reditus itaque Isrelitici populi ad Dauid post interfectionem Absalom, reditum prioris populi ad Christum post interitum prauorum magistrorum significabat. Seba ergo filius Bochri, qui populum seducendo ad Dauid, auertebat, errorem significat qui in Synagoga Iudeorum diutius dominabatur, et a ueritatis auditu populum subuertebat. Interpretatur autem Seba secta, a secando, non a sectando. Bochri autem interpretatur primogenitus meus. Isrel ergo de quo scriptum est: »Filius primogenitus Isrel quem eduxi  de Aegypto ,« Sebam, id est errorem secutus, resequestrabat a domo Dauid, Ecclesiam semetipsam separabat, cum eius conuentum exsecrando negabat. Hi ergo postquam per mulieris sapientis suggestionem, et spiritalis doctrine eruditionem caput Seba absciderant, id est diabolum a corde suo abiecerant, mox ad Dauid reuertuntur, cum Christum Filium Dei corde credulo uenerantur.



CAPUT XXI.

Hic sequitur qualiter fames facta est in diebus Dauid tribus annis. Et cum consuluisset Dominum, responsum est: Quod propter Saul et domum eius et sanguinem, quia occidit Gabaonitas, et reliqua.  Filii Saul qui cum Deg Idumeo, dum adhuc pueri essent, sacerdotes et Gabaonitas in Nobe occiderant, hi sunt Armoni et Miphiboseth, quos peperit ei Respha filia Ahia, et quinque filii Michol filie Saul, quos genuit Adrieli filio Berzellai, qui fuit de domo Lathi. Queritur cur filii Michol dicuntur, cum non Michol, sed eius soror Merod uxor fuerit Adrieli filio Bercellai? Quod ita soluitur: Merob quippe eos naturaliter genuit, et Michol uxor Dauid, que et Egla dicitur, eos in loco filiorum nutriuit, et sibi in filios adoptauit, idcirco eius filii dicuntur: »Filii enim Isrel, ut Scriptura refert, iurauerunt Gabaonitis, sed Saul uoluit percutere eos zelo quasi pro filiis Isrel et Iuda,« eo quod eosdem uiuere Iosue gratis quodammodo  permiserit, et abstulerit a filiis Isrel predam eorum iniuste. Huius ultionis causa in Gabaonitas Abimelech sacerdos exstitit, et ideo fames exorta est. Fames itaque hec significat sterilitatem bonorum operum in plebibus, propter negligentiam doctorum, dum inseruiunt cupiditatibus terrenis, et non procurant pastum impendere predicationis. Necantur ergo Gabaonite, cum studium recte conuersationis, et restauratio penitentie, post lapsum ab incautis per hereticos seu per malignos spiritus subtrahitur. Gabaon enim collis meroris interpretatur. Et bene Gabaonite interfecti dicuntur, cum desidiosi quique post perpetrata scelera, uana spe securitatis a diabolo deluduntur, qui dicunt: »Faciamus mala, ut ueniant nobis bona :« quorum damnatio  iusta est. Sed Respha que interpretatur cursus, filia Ahie, qui interpretatur frater eius, tollens cilicium, substrauit sibi super petram, et donec stillaret aqua super eos de celo, et non dimisit aues lacerare eos per diem, neque bestias per noctem, cum pia sollicitudo sanctorum talibus succurrens rigore ieiunii atque instantie precum incumbit, donec misericordiam Dei impetret super eos de celo: compescens uidelicet prauos homines, necnon et malignos spiritus, prauis suggestionibus eorum uitam ulterius corrumpere.

»Factum est autem rursum prelium Philistinorum aduersus Isrel,« et reliqua, usquequo ait, »tertium quoque bellum fuit in Gob contra Philistheos, in quo percussit Adeodatus filius  saltus polymitarius Bethlehemites Goliath Getheum.« Multi igitur requirunt quis fuerit iste Adeodatus, filius saltus, polymitarius, Bethlehemites. Sed Hebreus sepe dictus ita exponit. Adeodatus, inquit, ipse est Dauid. Idcirco dicitur Adeodatus, quia a Deo electus est in regnum. Filius saltus, quia de saltu ubi oues pascebat, eductus est. Polymitarius uero, quia de genere Beseleel mater eius fuit. Bethlehemites, quia de Bethlehem ciuitate exstitit. Nam Nemi et Ruth tempore ubertatis, ex quibus Dauid ortus est, reuerse sunt in Bethlehem. Et quia causa panis Ruth Booz nota est: idcirco idem locus domus panis uocatus est. Unde Gob in quo fuit bellum, ut idem Hebreus transtulit, lacus interpretatur: idcirco quia sicut in lacum leonum quis nutritur et  preceps labitur, ita Dauid semetipsum contra Goliath fortiter ad pugnandum opposuit. Quem etiam sensum uidelicet quod ab eo datus Dauid intelligitur, sequentia declarant, ubi, expletis preliis, subiungitur:

»Hi quatuor nati sunt de Arapha in Geth, et ceciderunt in manu Dauid et seruorum eius.« Iudei quoque hanc Arapham, matrem gigantum: Orphan, nurum Nemi esse arbitrantur. Nam et taliter nos etiam in cuiusdam uolumine scriptum reperimus. Iosephus in duobus preliis concordat cum Scriptura Regum. De tertio prelio ait: quod apparuit fortis, mittente Dauid exercitum nomine Ephan, cognatus eius. Sed utrum ipsum Adeodatum Ephan appellauerit,  uel alium quemlibet hoc nomine notauerit, incertum est.

»Quartum bellum fuit in Geth,« et reliqua, usquequo ait, »Hi quatuor nati sunt de Arapha in Geth, et ceciderunt in manu Dauid et seruorum eius.« Quatuor ista bella contra Palestinos bellum significant Christi quod omni tempore istius uite in membris suis contra perfidos quosque istius seculi, et contra spiritales nequitias incessanter agit. Licet enim fastus mundanus, uel propter uitas malignorum spirituum, se erigat contra Ecclesiam Christi, omnis tamen principatus aduersariorum, uero Dauid, hoc est rege Christo imperante ac prelia seruorum suorum disponente, cedit, et omnes aduersarii uincuntur. Unde Psalmista ex persona Ecclesie confidenter  dicit: »In Deo faciemus uirtutem,« etc.



CAPUT XXII.

»Locutus est autem Dauid Domino uerba carminis huius, in die qua liberauit eum Dominus de manu omnium inimicorum suorum, et de manu Saul. Et ait: Dominus petra mea,« etc. Queritur cur solus septimus decimus psalmus tantummodo in libro Regum reperiatur conscriptus? Nec immerito psalmus iste in Regnorum libris solus inuenitur, quia regnum illud significat, ubi aduersarium nullum habebimus. Et hoc est, quod in pretitulatione psalmi huius scribitur: »In die qua eripuit eum Dominus de manu omnium inimicorum suorum,  et de manu Saul.«

»Et ait: Dominus petra mea et refugium meum.« Quis enim figuratur in Dauid nisi ille qui uenit secundum carnem ex semine Dauid? Qui utique in corpore suo quod est Ecclesia, adhuc patitur inimicos, quod corpus non eripitur de manu inimicorum, nisi cum et »illa nouissima inimica destruetur mors ,« ut perueniatur ad regnum Dei. Nam psalmus hic uni tantum non potest conuenire persone, sed quatuor diuisionibus subiacebit. Id est, primo ordine propheta loquitur, qui gratias agit quod eum de grauibus periculis diuina pietas liberare dignata est. Secundo, Ecclesia, eo quod per multas calamitates Christianum populum ad baptismum de orbis uniuersitate collegit. Tertio, uox Saluatoris  illabitur, ubi pulcherrimis allusionibus uirtus eius et potestas describitur. Quarto, iterum Ecclesie dicta proferuntur, et concessa munera Christi laudantur.

»Et exaudiet de templo sancto suo.« Templum Dei, Filius Dei.

»Et contremuit terra.« Terra peccato. »Fundamenta montium,« spes superborum. »Quoniam iratus est eis,« quia recognouerunt iram Dei.

»Fumus,« compunctio penitentium. »Carbones succensi sunt ab eo.« Corda hominum inflammata a Spiritu sancto.

»Inclinauit celos.« Quia ipsos, de quibus dictum est: »Celi enarrant gloriam Dei ,« de ad  uentu suo nuntios misit, et descendit, formam serui suscipiendo.

»Cherubim,« scientie plenitudo. »Pennas uentorum,« scientie sanctorum.

»Tonabit de celis Dominus,« id est, de apostolis.

»Misit sagittas suas.« Sagitte, euangeliste. »Fulgura,« miracula sanctorum.

»Fundamenta terre,« fides Ecclesie manifestata.

»Misit de celo et assumpsit me.« Id est, Filium suum Pater misit, et assumpsit Ecclesiam suam.

»Liberauit me de inimico meo potentissimo,« id est, ex diabolo.

»Et eduxit me in latitudine,« hoc est, in caritate.

»Retribuet mihi secundum iustitiam meam.«  Id est, secundum innocentiam fidei et bonorum operum et actuum.

»Cum sancto sanctus eris.« Ad Dominum dicitur, qui cum sancto utique sanctus.

»Cum electo electus eris, et cum peruerso peruerteris.« Ob hoc quod eis non fauet, peruersus esse uidetur: quia »superbis resistit, humilibus dat gratiam .«

»In Deo meo transiliam murum.« Murum itaque illum, quem humano generi inter Deum et hominem erexerant peccata.

»Cequans pedes meos ceruis.« Ceruos spirituales uiros appellat, propter alacritatem uelocis cursus. »Spinas et uepres.« Hoc est, implicamenta seculi huius transilientes.

 »Persequar inimicos meos et conteram, et non reuertar donec consumam eos.« Christus Iudeos atque omnes infideles consumit, similiter et anima electa uitia sua per augmenta uirtutum consummat.

»Inimicos meos dedisti mihi dorsum.« Hoc quod alibi scriptum est: »Sede a dextris meis, donec ponam inimicos tuos scabellum pedum tuorum .«

»Saluabis me a contradicentibus populi mei.« uox Christi a contradictione Iudeorum, per Patris sui potentiam saluatus atque in caput gentium constitutus.

»Filii alieni resistent mihi.« Filii alieni Iudei sunt, quibus dictum est: »uos ex patre diabolo estis .«

 »Deus qui das uindictas mihi.« Hoc est, in futuro iudicio, cum eis ceperit reddere quod merentur.

»A uiro iniquo liberabis me.« Hoc est, Ecclesiam suam de potestate diaboli erepturus est.

»Et faciens misericordiam Christo suo Dauid.« Dauid Christum significat, semen eius omnes electos.



CAPUT XXIII.

»Hec sunt uerba nouissima Dauid filii Isai.« uerba nouissima Dauid non finienda dicit, sed perficienda: non consumenda, sed que cunctis fidelibus perfectionis plenitudinem conferant: et ideo ultimam confessionem laudis significant, quam superato hoste, et peracta  uictoria mortis, laudem sancti in eternum Deo cantabunt. »Dixit uir cui constitutum est de Christo Dei Iacob: egregius psaltes Isrel.« Id est, nobilis psalmista, qui uidelicet et propheta luculento sermone et manifestissime de Christo Filio Dei Iacob, et de incarnatione eius, ac redemptione humani generis prophetauit.

»Spiritus Domini locutus est per me, et sermo eius per linguam meam. Deus Isrel mihi locutus est, fortis Isrel, dominator hominum iustus.« Spiritus enim Domini, qui est Spiritus sanctus: et sermo Domini, qui est Filius Dei: ea que propheta uaticinauerat, per gratiam suam, ueraciter proferre donauerat.

»Ipse enim spiritus Dei Iacob dominatur in timore  Domini, sicut lux aurore oriente sole, mane absque nubibus rutilat.« Aurora, Ecclesia, oriente sole, Christo resurgente a mortuis, absque nubibus rutilat, id est, absque peccato infidelitatis resplendet in miraculis. Pluuia, Euangelica predicatio: herba credentem significat populum: terra uero Ecclesiam. Potest moraliter intelligi aptius: Qui enim in timore Domini dominationem in subditis exercet, lucis opera per solem iustitie illuminata profert: nec in eis aliquid remanebit obscurum, sed imbre celestis gratie irrigatus, germina uirtutum in carne uiuens, fructificat.

»Nec tanta est domus mea apud Deum, ut pactum eternum iniret mecum firmum in omnibus atque munitum. Cuncta enim salus mea et omnis  uoluntas, nec est quidquam ex ea quod non germinet.« Hinc idem propheta in Psalmis dicit, quod beatus uir qui in lege Domini meditatur die ac nocte, sit tanquam lignum quod plantatum est secus decursus aquarum, quod fructum suum dabit in tempore suo, et folium eius non defluet, et omnia quecunque faciet, prosperabuntur .

»Preuaricatores autem quasi spine euellentur uniuersi, qui non tolluntur manibus: Et si quis tangere uoluerit eas, armabitur ferro lanceato, igneque succense comburentur usque ad nichilum.« Quod potest et iuxta superiorem sensum de Iudeis et de hereticis, qui uelut spine, de Ecclesia, que est terra uiuentium, euulsi, atque eterno incendio traditi, specialiter intelligi. Potest et generaliter  de omnibus reprobis intelligi, iuxta quod in Euangelio dicitur: »Omnis arbor que non facit fructum bonum excidetur ,« etc. Et iterum: »Filius, inquit, hominis mittet angelos suos et colligent de regno eius omnia scandala, et eos qui faciunt iniquitatem, et mittet eos in caminum ignis: ibi erit fletus et stridor dentium .« Ille scilicet quasi tangens spinas armabitur ferro et ligno lanceato, qui communicans peccatis alienis propter duritiam cordis sui, iniquitatum pondere premitur, et iaculis peccatorum confodietur: cuiusque opera eternis gehenne ignibus digna ad nichilum redigentur.

»Hec nomina fortium Dauid sedens in cathedra sapientissimus princeps inter tres: ipse est quasi  tenerrimus ligni uermiculus, qui octingentos interfecit impetu uno.« Quod dicitur de sapientissimo principe fortium Dauid, cuius quidem nomen in Regum libro tacetur, at uero in libro Paralipomenon Iesbaam nominatur. »Ipse est quasi tenerrimus ligni uermiculus.« uirtus in hoc bellica, simul et modesta uiri designatur ciuilitas: quia uidelicet sicut uermiculus ligni, tener quidem et fragilis toto suo corpore, nec non et permodicus apparet, nichilominus tamen fortissimum ligni robur exedens consumit, et scabrosum et cariosum reddit. Unde et a terendo ligna teredonis nomen habet. Sic ille affabilis omnibus domi, et quietus atque humilis uidebatur: at in certamine publico robustum se atque intolerabilem hostibus exhibebat. Sed hunc  principem Hebreus ipsum suspicatur esse Dauid. Ecce historiam tetigimus, sed quid spiritaliter significet, breuiter indagemus. Ait enim: »Ipse est quasi tenerrimus ligni uermiculus.« Dauid ligni uermiculus fuisse scribitur, quod utique Dominico homini specialiter congruit: ex cuius persona Psalmographus cecinit: »Ego autem sum uermis et non homo .« Quemadmodum enim lignum ex se uermiculum procreat, ita quoque beata Maria uirgo, uidelicet de radice Iesse, absque opere nuptiali, florem protulit Dominum et Saluatorem: qui octingentos interfecisse impetu uno dicitur: quia ut Euangelista pronuntiat de homine uno, qui uniuersarum gentium typum preferebat, »uno impetu,« id est sermonis imperio, legionem expulit demonum.

 »Post hunc Semma filius Age de Arari. Et congregati sunt Philisthiim in statione,« etc. Semma audiens, Age meditans siue loquens, Ararites montanus. Semma, filius Age, personam gestauit Domini et Saluatoris nostri, siue sanctorum predicatorum eius: qui in agro Ecclesie stans, infirma membra illius de aduersariis potestatibus, uelut hordeum tuetur: uel certe uerecundiam castitatis in continentibus, quasi lentes gladio oris sui, contra luxuriam defendit.

»Necnon et ante descenderant tres, qui erant principes in triginta, et uenerunt tempore messis ad Dauid in speluncam Odollam.« Tres isti fuerunt, Abisai filius Saruie et sub hoc Hai Usatites, et Ionathan filius Sammaa fratris Dauid.

 »Hi etiam tres irruperunt castra Philisthinorum, et hauserunt aquam de cisterna Bethlehem. Et de tribus istis Abisai quoque frater Ioab, filius Saruie, princeps erat de tribus istis nominatis, in tribus illis et inter tres nobilior. Desiderauit igitur Dauid et ait: Si quis mihi daret potum de cisterna que est in Bethlehem iuxta portam. Irruperunt ergo tres fortes castra Philisthinorum, et hauserunt aquam. At ille noluit bibere, sed libauit illam Domino.« Qui fuerint hi tres fortissimi, iam superius inculcauimus. Ceterum spiritaliter quem in hoc desiderio ipse Dauid prefigurauit, nisi omnes sanctos Patres, qui ante legem, uel sub lege fuerunt, qui aduentum Saluatoris prestolantes, ad eius presentiam  peruenire nequiuerunt? Illum uidelicet fontem sitientes, in quo est remissio peccatorum: non qui periculis quereretur alienis, sed qui aliena pericula deleret. uerum moraliter ex hoc facto cogitandum summopere est, ut qui se illicita meminit commisisse, a quibusdam etiam licitis studeat abstinere; quatenus per hoc Conditori suo satisfaciat: ut qui commisit prohibita, sibimetipsi abscindere debeat etiam commissa, et se reprehendat in minimis, qui se meminit in maximis deliquisse. Nimia sunt que loquor, si hec ex sacri eloquii testimonio non affirmo. Lex certe ueteris Testamenti alienam uxorem concupisci prohibet: at regem uero fortia iubere militibus, uel desiderare aquam, non penaliter uetat. Et cuncti nouimus quod Dauid, concupiscentie mucrone  transfixus, alienam coniugem appetiuit et abstulit, cuius culpam digna uerbera sunt secuta: et malum quod perpetrauit, per penitentie lamenta correxit. Qui cum, longe post, contra ostium sederet, aquam bibere ex eorum cisterna ex desiderio uoluit. Cuius electi milites, inter cateruas aduersantium medias erumpentes, aquam quam rex desiderabat illesi detulerant. Sed uir flagellis eruditus, semetipsum protinus cum periculo militum aquam desiderasse reprehendit, eamque Domino fundens libauit, sicut illic scriptum est: »Libauit eam Domino.« In sacrificium quippe Domini effusa aqua conuersa est, quia culpam concupiscentie mactauit, per penitentiam reprehensionis sue. Qui ergo quondam concupiscere alienam coniugem nequaquam timuit, post  etiam quia concupiuerat expauit. Quia enim illicita perpetrasse meminerat, contra semetipsum iam rigidus, etiam a licitis abstinebat. Sic agamus penitentiam, ut ea que commisimus perfecte defleamus. uerum iuxta historiam quod oblatam aquam bibere noluit, sed eam Domino libauit, exemplum prebuit militibus suis fortitudinis et constantie. uicit ergo naturam, ut sitiens non biberet, ut suo exemplo omnis exercitus sitim disceret.

»Abisai quoque frater Ioab, filius Saruie, princeps erat de tribus. Ipse leuauit hastam suam contra trecentos quos interfecit, nominatus in tribus, et inter tres nobilior, eratque eorum princeps, sed usque ad tres primos non peruenerat.« Sciendum est quod isti tres primi  neque in hoc uolumine, neque in Paralipomenon libro qui fuerint leguntur: necnon etiam feruenti estu, libros Antiquitatum Iosephi perlustrantes, minime inuenire potuimus, nisi forte illi intelliguntur  quos superius iam nominauimus: aut illi, quos Iosephus narrat aquam Dauid de cisterna Bethlehem attulisse, quos nominat Iesbaam filium Accamoni, quem alibi Eusebius filium Achimei nuncupat, et Eleazarum filium Ochoi, quem dicit esse filium Dodim, atque Semma filium Age, quem appellat alibi filium Heli, de quibus sacra Scriptura nil loquitur. Unde nonnulli non solum Hebreorum, uerum etiam Latinorum, tropice tres primos, tres uirtutes  Dauid, intellige uolunt, sapientiam uidelicet, humilitatem, et fortitudinem, sicut in precedentibus dicitur, »sedens in cathedra sapientissimus,« ecce sapientiam. »Ipse est quasi tenerrimus ligni uermiculus,« ecce humilitatem. »Qui octingentos interfecit impetu uno,« ecce fortitudinem. Ad has tres uirtutes nemo fortium Dauid peruenit, ideoque ipse est princeps fortium suorum. uerum si quis aliam expositionem inuenerit, promulgare studeat et nos libenter ei obsequium dabimus, qui profecto aliam inuenire non potuimus: his enim expletis, quid spiritaliter significet, innuamus. Iste enim Abisai, qui leuauit manum suam contra trecentos, figuram pretendisse Saluatoris siue sanctorum predicatorum non dubium est: qui uexillo crucis atque hasta predicationis,  inimicos fidei, uelut trecentos uiros, conuincunt atque prosternunt.

»Et Banaias, filius Ioiade, uiri fortissimi magnorum operum de Capseel, ipse percussit duos leones Moab, et ipse descendit et percussit leonem in medio cisterne diebus niuis. Ipse quoque interfecit uirum Aegyptium, uirum dignum spectaculo, habentem in manu hastam. Itaque cum descendisset ad eum in uirga, uir extorsit hastam de manu Aegyptii, et interfecit eum hasta sua.« Notandum quod in Hebreo non habetur,  magnorum operum, sed magister operum. Capseel enim interpretatur congregatio Dei: magister enim erat de congregatione et legione Dei, id est Cerethi et Pherethi, qui interpretantur occidentes  et uiuificantes. Ipse enim percussit duos leones Moab, quos nonnulli intelligi uolunt, duos potentes ac fortissimos uiros in regno Moab. In quo etiam intellectu, uir quidam doctus in Scripturis, et solers in amore sapientie, qui me in sacris litteris erudire consueuit, consentire uidetur. Quos Paralipomenon, duos Ariel Moab nominat. Unde et Ariel uel uiri potentes Moab uel leones nuncupantur. Ariel enim interpretatur leo Dei. Quos Banaias, dum prouocatus esset ab illis, superatos interfecit. Quando enim Dauid eosdem Moabitas bello aggressus est, et fecit tres funiculos duos ad mortificandum, et unum ad uiuificandum, isti potentes Moabitas tuebantur. Quod dicitur de Banaia: »et ipse descendit et percussit in media cisterna diebus niuis leonem«, quomodo  sit factum, Iosephus narrat apertius: quia uidelicet cisterna fuerit nimium profunda, que tempore hiemis cum essent omnia niuibus plena, ipsa quoque nimio niuium aggere, fuerit cequata. In quam cum leo superueniens periculi nescius incidisset, ibidemque conclusus grandi rugitu clamaret, accurrebant homines uidere quid esset. Et dum cum aliis ad tale spectaculum adueniret Banaias, desiliit statim in cisternam: et aggressum mediis in niuibus percussit et interfecit leonem. Spiritaliter Banaias, qui interpretatur edificator Dominus, personam in se expressit Saluatoris, de quo Propheta uaticinauerat, quia per eum edificanda Ecclesia esset, dicens: »Aedificans Hierusalem Dominus .« Et iterum:  »Dominus edificabit Sion ,« quam Paulus construi uidens aiebat: »Dei edificatio estis :« Qui de celis descendit in lacum seculi istius: qui calentes aquas, hoc est mentes hominum, in malitia feruentes, niue et frigore infidelitatis, in aqua predicationis sue, siue fluento baptismatis, refrigerauit: »et interfecit leonem,« hoc est diabolum, gladio uerbi sui. »Ipse enim est auricularius Dauid,« Dei scilicet Patris: cui uera diuinitas omnem scientiam atque intelligentiam contulit.

»Hec fecit Banaias, filius Ioiade, et ipse nominatur inter tres robustissimos qui erant inter triginta nobiliores. uerumtamen usque ad tres non peruenerat.« Intelligitur, quia ipse nominari dignus esset inter robustos, id est Abisai et Subochai  et Ionathan, quippe qui uiribus eis equari posset, qui etiam erant inter triginta. Notandum quod quidam Hebreorum leonem hunc quem Banaias interfecit, Ioab intelligi uolunt: qui in media cisterna, id est, in domo Domini, ubi cornua altaris tenebat, occisus est. Et puta altare cisternam significare: uidelicet quia, inquit, sicut aqua cisterne munditiem affert, ita nichilominus sanctuarium Domini peccata expiabat. »In diebus niuis,« quia per mortem expiauit peccatum, iuxta illud Psalmiste: »Lauabis me,« quod impletum est in media cisterna: »et super niuem dealbabor :« quod impletum est in eo quod ait, »diebus niuis.« De eo autem quod subsequenter narratur: »Ipse quoque interfecit uirum Aegyptium, uirum dignum spectaculo.«  uirum istum Aegyptium Semei filium Iera esse arbitrantur, qui maledixit Dauid. Sciendum est quod idem Semei de Bahurim fuerit ideo Aegyptius dictus, quia opera illius Aegyptii, Deum blasphemantis  imitatus fuit. Ille enim blasphemauit Deum, et iste maledixit prophetam et regem. »uirum dignum spectaculo.« Spectabatur enim, ut si egrederetur Ierusalem, interficeretur. »Habentem in manu hastam,« id est legem Dei, quam si meditatus fuisset permanendo in Hierusalem, non perimeretur. Quia ergo preceptum regis irritum fecit, exeundo foras Hierusalem, idcirco in eum a Bannia, »in uirga,« id est rectitudine iustitie, descensum est: et hasta, quam iam non rectam tenebat, ui ab eo  extorta est: quem sensum non refragamus, sed diligenti lectori relinquimus. Descriptus enim ex parte catalogus uirorum fortium in figuram sanctorum, qui quamuis uirtutum sublimitate proficiant, tamen usque ad excellentiam diuine Trinitatis nequaquam attingant. Inde est quod ibi scriptum est de Ioab, usque ad tres non peruenit. Quis enim equabitur Domino, aut quis similis erit inter filios Dei? Ac per hoc uera potest illa solutio esse, quam superius de tribus primis fortissimis, uidelicet tribus uirtutibus Dauid, descripsimus: ad quas nemo fortium peruenire potuit. Et ideo tropice sermo diuinus in figuram Saluatoris ita protulit dicens, sed usque ad tres primos non

 »Asel trater Ioab inter triginta. Eleanan filius patrui eius de Bethlehem. Semma de Arari. Elica de Harodi. Heles de Phalti. Hiri filius Acces de Thecua. Abiezer de Anathoth. Mobonnai de Husati. Selmon Ahohites. Macharai Netophatites. Heleb filius Baama, et ipse Netophatites. Itai filius Ribai, de Gebeeth filiorum Beniamin. Banaian Pharathonites. Hedai de torrente Gaas. Abialbon Arbathites. Azmauet de Berhomi. Elihaba de Saalboni. Filii Iasen, Ionathan, Semma de Herodi. Ahiam filius Sarar Ararites. Eliphalet filius Ahasbai. Filii Maachati. Eliaam filius Achitophel Gilonites, Hesrai de Carmelo, Pharai de Arbi, Igaal filius Nathan de Soba, Bonni de Gaddi, Selec de Ammoni, Naharai Berothites, armiger Ioab  filii Saruie Hira Iethrithes,« et reliqua, usquequo ait, »omnes triginta septem.« Notandum est, quia cum his triginta, etiam septem fortiores, et nominati in hoc calculo comprehenduntur, Dauid uidelicet, qui appellatus est Adeodatus, Abisai et Subochai, Ionathan, Eleazar, et Semma et Banaias: ecce septem. Triginta hi sunt: Asel, Elcanan, Semma de Arari, Elica, Heles, Hira, Abiezer, Mobonnai, Selmon, Macharai, Heleb, Itai, Banaian Pharathonites, Hebai, Abialbon, Azmauet, Elihaba, Semma de Horodi, Aiam, Eliphelech, Etiam, Hesrai, Pharai, Igaal, Bonni, Selech, Naharai, Hira, Gareb, Urias Hetheus. Ideo ergo Urias Hetheus ultimus ponitur, propter id quod sequitur in sequentibus.

»Et addidit furor Domini irasci contra Isrel.«  Iam enim ultio facta fuerat in Dauid et in domo eius. In populo uero qui noluit resistere Dauid in pereundo Uria, et hec nondum ultio diuina facta fuerat: idcirco hic ultimus ponitur, ut ultio magni eius peccati monstraretur. Ceterum in hoc numero omnis perfectio sanctorum designatur. Denarius numerus ad decalogum legis pertinet; ternarius uero ad fidem sancte Trinitatis; septenarius autem ad septiformem gratiam Spiritus sancti: ter deni triginta fiunt



CAPUT XXIu.

»Et addidit furor Domini irasci contra Isrel, commouitque Dauid in eis, dicentem: uade, numera Isrel et Iudam. Dixitque rex ad Ioab principem  exercitus sui: Perambula omnes tribus Isrel a Dan usque Bersabee, et numera populum,« et reliqua. Fastu enim superbie tactus, et repentino tumore elationis inflatus pro culpa populi, maxime qui eum in proditione Urie non redarguit, occulto iudicio Dei contra uoluntatem Domini eumdem populum numerare compulit: culpa enim illius punita fuerat, sed peccatum populi  inultum manebat.

»Dedit ergo Ioab numerum descriptionis populi regi, et inuenta sunt de Isrel octingenta millia uirorum fortium, qui educerent gladium. Et de Iuda quingenta millia pugnatorum.« Notandum autem quod in Paralipomenon legitur mille millia et centum  millia de Isrel: de Iuda quadringenta septuaginta millia, quos quidem ab Ioab numeratos esse, sed summam eorum noluisse ostendere Dauid, nisi tantum quantum in Samuelis libro scribitur.

»Percussit autem cor Dauid postquam numeratus est populus, et dixit Dauid ad Dominum: Peccaui ualde in hoc facto: sed precor, Domine, ut transferas iniquitatem serui tui, quia stulte egi nimis,« et reliqua. In libro quoque Exodi, precepit Dominus Moysi, dicens: »Quando tuleritis summam filiorum Isrel, iuxta numerum dabunt singuli pretium pro animabus suis Domino, et non erit plaga in eis cum fuerint recensiti .« Hoc autem dabit omnis qui transit ad nomen dimidium sicli, iuxta mensuram templi. Siclus uiginti habet obolos. Media  pars sicli offeretur Domino, qui habetur in numero, a uiginti annis et supra dabit pretium. Diues non addet ad medium sicli, pauper nichil minuet. Susceptamque pecuniam que collata est a filiis Isrel, trades in usus tabernaculi testimonii, ut sit monumentum eorum coram Domino, et propitietur animabus eorum. Hoc ergo oblitus est Dauid facere, idcirco offendit Deum, et ob hoc plaga uenit in Isrel. »Cumque uenisset Gad ad Dauid, nuntiauit ei dicens: Aut septem annis ueniet tibi fames in terra tua,« etc. Sed mystice hic intelligi potest fames septem annorum, etc., si cui placuerit. Septem annis infideles Iudei famem sustinent, quia septiformis gratia Spiritus sancti, pane uerbi Dei eos nequaquam pascit. Ipsi enim tribus mensibus inimicis  suis se persequentibus cedunt, quia ob hoc in nomine sancte Trinitatis, per lauacrum regenerationis innouati non sunt: hostibus, hoc est immundis spiritibus resistere non ualentes, terga dant. Ipsos denique angelus percutiens, quasi tribus diebus flagellat: quia negantes Patrem et Filium et Spiritum sanctum, ex cuius fide uiuere poterant, in impietate sua increduli moriuntur.

»Immisitque Deus pestilentiam in Isrel, de mane usque ad tempus constitutum, et mortui sunt ex populo, a Dan usque Bersabee, septuaginta millia uirorum.« Et hoc qualiter gestum sit, Iosephus refert uerbis plurimis dicens: Prophetis itaque declarantibus Dauid quod ei Deus irasceretur, supplicare cepit eumque rogare, ut propitius  esset, et ueniam peccati concederet. Tunc ergo Gad prophetam misit ad eum Deus, tres supplicii conditiones portantem, ut earum quam probaret, eligeret, utrum uellet famem in prouincia generari septem annis, aut tribus mensibus pugnando uinceretur hostibus, aut certe morbus et languor accideret tribus diebus Hebreis. Cumque ille esset in anxietate et uehementer animo confusus, et propheta diceret hoc omnimodo imminere, et responsum uelociter exigeret, ut electam ab eo conditionem renuntiaret Deo, cogitans rex, quia si famem eligeret, contra alios hoc facere uideretur, quando ipse quidem habens multa frumenta, non pateretur inopiam, reliquis uero esset angustia; item si eligeret trium  mensium uictoriam hostium, ipse quidem habens circa se uiros fortissimos et custodes, nichil omnino metueret, neci uero eius exercitus subiaceret; inter hec autem communem potius passionem et regum et subiectorum elegit, in qua timor omnibus est equalis, dicens: Quia multo melius in manus Dei, quam in hostium manus incidere. Hec audiens propheta renuntiabat Deo: qui morbum et interitum misit in exercitum Hebreorum. Moriebantur enim  non uno modo, ut facile languor potuisset agnosci, facile peribant. Alius enim super alium moriebatur. Alii super mortuos quos sepeliebant, ipsi quoque moriebantur. Sic diuersis morbis  interibant. Incipiente itaque pestifero languore eos ab hora matutina  perimere usque ad horam prandii, consumpta sunt septuaginta millia. Hic enim nichil aliud dicere ualemus, nisi quod papa Gregorius moraliter, egregius tractator, in hoc facto Dauid protulit. Ait enim: Pro qualitatibus subditorum, disponuntur acta regentium: ut sepe pro malo grege, etiam uere boni delinquat uita pastoris. Ille enim, Deo attestante, laudatur; ille supernorum mysteriorum conscius Dauid propheta tumore repentine elationis elatus populum numerando peccauit: Dei tamen uindictam populus, Dauid peccante, suscepit. Cur hoc: quia uidelicet secundum meritum plebium, disponuntur corda rectorum. Iustus uero iudex peccantis uitium ex ipsorum animaduersione corripuit, ex quorum causa peccauit. Sed quia ipse sua scilicet uoluntate  superbiens, a culpa alienus non fuit, uindictam culpe etiam suscepit. Nam ira seuiens que corporaliter perculit, rectorem quoque populi intimo cordis dolore prostrauit. Certum uero est, quod ista sibi inuicem et rectorum merita connectantur et plebium, ut sepe ex culpa pastorum deterior fiat uita plebium, ut sepe ex merito plebium mutetur uita pastorum. Sed quia rectores habent iudicem suum, magna cautela subditorum est non temere uitam iudicare regentium. Neque enim frustra per semetipsum Dominus es nummulariorum fudit, et cathedras uendentium columbas euertit : nimirum significans quia per magistros quidem uitam iudicat plebium, sed per semetipsum facta examinat magistrorum. Quamuis etiam subditorum uitia, que  a magistris modo uel dissimulantur iudicari, uel nequeunt: eius proculdubio iudicio reseruantur. Igitur dum salua fide res agitur, uirtutis est meritum, si quidquid prioris est, toleratur: debet tantummodo humiliter suggeri, si fortasse ualeat quod displiceat emendari. Sed curandum summopere est, ne in superbiam transeat iustitie inordinata defensio: dum enim rectitudo incaute diligitur, ipsa magistra rectitudinis humilitas amittitur: ne eum sibi preesse quis despiciat, quem fortasse contingit ut in aliqua actione reprehendat. Contra hunc tumorem superbie subditorum, mens ad custodiam humilitatis edomatur, si infirmitas propria incessanter attenditur. Has uires nostras ueraciter examinare negligimus,  et quia de nobis fortiora credimus, idcirco eos qui nobis prelati sunt, districte iudicamus. Quos enim nosmetipsos minus agnoscimus, eo illos quos reprehendere nitimur, plus uidemus: singula hec mala sunt, que a subditis sepe in prelatos, sepe a prelatis in subditos committuntur: quia et omnes subditos hi qui presunt sapientes minime arbitrantur. Et rursum, qui subiecti sunt, rectorum suorum actiones iudicant: et si ipsos regimen tenere contingeret, se potius agere putant melius. Unde plerumque sicut et rectores minus prudenter ea que agenda sunt uident, quia eorum oculos ipsa nebula elationis obscurat: et nonnunquam si qui subiectus est, hoc cum prelatus fuerit facit, quod dudum fieri subiectus arguebat: et pro eo, quod illa que iudicauerat,  perpetrat, saltem que iudicauit, erubescat. Igitur sicut prelatis curandum est, ne eorum corda estimatione singularis sapientie locus superior extollat, ita subiectis prouidendum est, ne sibi rectorum facta displiceant. Si autem magistrorum uita uere reprehenditur, oportet utique subditi, etiam cum displicet, magistrum uenerentur. Sed et hoc solerter intuendum est, ne aut quem imitari despicis, uenerari contemnas. Subtilis etenim uia tenenda est rectitudinis et humilitatis, ut sic reprehensibilia magistrorum facta displiceant, quatenus subditorum mens a seruanda magisterii reuerentia non recedat.

»Erat autem angelus Domini iuxta aream Areuna Iebusei. Dixitque Dauid ad Dominum, cum uidisset  angelum cedentem populum: Ego sum qui peccaui et ego inique egi: isti qui oues sunt, quid fecerunt? uertatur, obsecro, manus tua contra me,« etc. In Paralipomenon ita scriptum est : »Porro angelus Domini stabat iuxta aream Ornan Iebusei. Leuansque Dauid oculos suos, uidit angelum Domini stantem inter celum et terram, et euaginatum gladium in manu eius, et uersum contra Hierusalem,« et reliqua. Area Areuna, uel area Ornan, ipsa est uidelicet Hierusalem.

»uenit autem Gad ad Dauid, et dixit ei: Ascende, constitue Domino altare in area Areuna Iebusei. Et ascendit Dauid iuxta sermonem Gad, quem preceperat ei Dominus. Conspiciensque Areuna,  animaduertit regem et seruos eius transire ad se, et egressus adorauit regem prono uultu in terram, et ait: Quid cause est, ut ueniat Dominus meus rex ad seruum suum? Cui Dauid ait: Ut emam a te aream, et edificem altare Domino, et cesset interfectio que grassatur in populo. Et ait Areuna ad Dauid,« etc. Areuna namque interpretatur arca, et Ornan Latine resonat lumen nobis. Bene ergo cum Deum pro offenso quo peccauit placare uellet, altare iubetur in area Areuna uel Ornan construere, ut inde unusquisque coniiciat quia aliter diuinitas ab homine placari non potest, nisi in arca cordis, per lumen recte fidei et uere dilectionis, altare illi deuote humilitatis constituat, in quo sacrificium pie confessionis ac laudis Deo acceptabile  offerat. Quod recte per eumdem prophetam in Psalmis manifestatur, ubi dicitur ex persona Domini: »Sacrificium laudis honorificabit me .« Et iterum: »Sacrificium, inquit, Deo spiritus contribulatus, cor contritum et humiliatum Deus non spernit .«

»Emit ergo Dauid aream et boues argenti siclis quinquaginta.« Quod in Paralipomenon ita legitur: »Dedit ergo Dauid Ornan pro loco siclos auri iustissimi ponderis sexcentos.« Intelligendum namque est boues argenti siclis quinquaginta, aream uero sexcentis aureis emisse.

»Et edificauit ibi Dauid altare Domino, et obtulit holocausta et pacifica. Et repropitiatus est Dominus terre, et cohibita est plaga ab Isrel.«  Hinc quoque uerba dierum ita narrant: »Tabernaculum autem Domini quod fecerat Moyses in deserto et altare holocaustorum ea tempestate erat in excelso Gabaon, et non preualuit Dauid ire ad altare, ut ibi obsecraret Dominum. Nemo enim timore fuerat perterritus, uidens gladium angeli Domini. Dixitque  Dauid: Hec domus Domini, et hoc altare in holocaustum Isrel. Et precepit ut congregarentur omnes proselyti de terra Isrel, et constituit ex eis latomos ad cedendos lapides et poliendos, ut edificaretur domus Domini.« In illo siquidem loco, ut Hebrei autumant, aliquando contigerat Abraham offerre filium suum Isaac, quando, cum iam paratus esset occidere filium, et in holocaustum exhibere, improuiso aries apparuit, et altare circumstetit, quem Abraham pro filio immolauit. Potest uero area Areuna ubi Dauid altare construxit altius intelligi. Quid per aream Areuna Iebusei, nisi Ecclesiam ex gentibus collectam significat? In qua Ecclesia postquam altare fidei uerus Dauid, hoc est, Saluator noster erexit, confestim mors impietatis, que in populo  Dei grassabatur, cessit. Hanc aream Dauid quinquaginta argenti siclis emit: quia et Dominus iehsu Christus Ecclesiam suam pretioso sanguine suo emptam, ac per septiformis gratiam Spiritus sancti a cunctis suis delictis purgatam, in domum sibi sempiternam sanctificauit.



IN LIBRUM TERTIUM.



PRAEFATIO.

 Expletis duobus libellis Regum uoluminis, diuina  uidelicet immeriti auxiliati clementia, tanquam quodammodo ex thesauris diuitum, sanctorum scilicet doctorum, duo minuta abstrahentes, que, ut potuimus, in gazophylacium Domini contulimus, ne ingrati ex nostre paupertatis ingenio fortassis uideremur a Domino, ne talentum etiam idipsum frugalitatis collatum, rure defossum inueniretur absconditum, et damnationis pena mulctaremur acerrime. Ubi admodum uastum transiuimus equor, auxiliati uidelicet Cunctipotentis ope, qui imperat uentis ne noceant rati. Nunc siquidem, quanquam pauidi, tertium aggredi conabimur librum: in quo maxime flatu indigemus quidem diuini Spiraminis, ne nostra carina tandem fracta ueniat in scopulis, et syrtim illisa demersa remaneat in reumate gurgitum: sed  ipso afflante ac dignanter opitulante, portum quietudinis ouans obtineat, ut Dominica quodammodo commercia illesa permaneant, et ex tanta profunditate uoluminis, ac thesauro diuini gazophylacii, saltem ualeamus cum Magis auri et thuris et myrrhe Domino conferre donaria. Quoniam si in omnibus egemus Spiritus sancti iuuamine, nunc quoque in hoc sacro uolumine permaxime indigemus diuino suffragio, quia multis obscuritatibus abditus uidetur in allegoriarum sententiis, presertim in templi edificiis et prophetarum mysteriis, ut, ipso adminiculante, qui dedit Salomoni sapientiam plurimam, ualeamus ceptum opus explere sagaciter. Unde iam eius freti auxilio, ad eum describendum uertamus articulos.



CAPUT PRIMUM.

 »Et Rex Dauid senuerat, habebatque etatis plurimos annos,« et reliqua. Senectus Dauid humani  generis figurauit uetus Testamentum, in quo quia fides defecerat uelut in Dauid, dilectio Dei friguerat. uestimenta eius, quibus adopertus calefieri non poterat, typum habuisse Iudaice plebis non dubium est. Que ante aduentum Saluatoris per cognitionem legis, uelut uestimenta Domino adheserant. Sed quia eadem plebs, ut Apostolus dicit, »seruitutis spiritum, et non libertatis habuit ,« in amore diuino minime caruit. uirgo uero speciosa que in cunctis finibus Isrel quesita est, ac per seruos Dauid ad eum perducta, que in sinu eius dormiens eum calefecit, et uirgo permansit, haud dubium quin sancte Ecclesie personam gestauit, que de cunctis gentibus per apostolos ad Christum peruenit: et tanto ardore fidei in eius dilectione caluit,  ut propter illius amorem uariis periculis se ultro committeret, et ad ultimum pro eius nomine mori non recusaret. De qua plenius dicemus in subditis.

»Adonias autem, filius Haggith, eleuabatur, dicens: Ego regnabo,« et reliqua. Adonias enim iste qui superbia elatus gratis regnare uoluit, qui a Salomone interfectus est, figuram gestauit superbie Iudeorum: qui propterea quod regnum terrenum obtinere uoluit a Salomone, uidelicet Christo, et regnum amisit, et uitam perdidit. De quo hic prelibando prediximus, sed in sequentibus uberius indagabimus.

»Rex autem senuerat nimis et Abisag Sunamitis ministrabat ei.« Queritur itaque quid in hoc facto  significet quod Dauid annos natus septuaginta bellicosus quondam uir, senectute frigescente, non poterat calefieri. Et propterea queritur ista puella speciosa, que cum rege dormiret, et senile corpus calefaceret, et ministraret regi. Si enim occidentem sequimur litteram, uidetur quasi figmentum esse de mimo, eo quod frigidus senex obuoluitur uestibus et nisi complexu adolescentule non tepescit. uiuebat adhuc Bethsabee, et supererat Abigail, et relique uxores et concubine, que a Scriptura omnes quasi frigide repudiantur: et in unius tantum adolescentule grandeuus calefit amplexibus. Abraham multo Dauid senior fuit, et tamen uiuente Sara aliam non quesiuit uxorem. Isaac duplices Dauid annos habuit, et cum Rebecca uetula nunquam refrixit. Taceo  de prioribus ante diluuium uiris, qui post annos quingentos, non dico senilibus, sed pene iam cariosis artubus, nequaquam puellares quesiuere complexus. Certe Moyses dux Isrelitici populi centum uiginti annos habebat, et Sephoram non mutauit. Que est igitur ista Sunamitis uxor et uirgo, tam feruens ut frigidum calefaceret, et tam sancta ut calentem ad libidinem non prouocaret, nisi sapientia  que in senibus feruere solet, licet, sicut superius innuimus, sancte Ecclesie liniasset personam? Hanc exponat sapientissimus Salomon: patris sui delicias et pacificos bellatoris uiri narret amplexus, »Posside sapientiam, posside intelligentiam; ne obliuiscaris eam, et ne declinaueris ab ipsa. Ne derelinquas eam, et apprehendet  te; ama illam, et seruabit te. Principium sapientie, posside sapientiam; et in omni possessione tua, acquire intelligentiam ,« et reliqua. Ista quidem sapientia, licet frigescentibus membris, tamen senis feruenti dilectione et summo studio caritatis amplectitur, et spirituales etiam delicias administrat. Omnes pene uirtutes corporis mutantur in senibus et crescente sola sapientia, decrescunt cetera, ieiunia, chameunie et eleemosyne, huc illucque discursus, peregrinorum susceptio, defensio pauperum, instantia orationum et perseuerantia, uisitatio languentium, labor manuum unde prebeantur eleemosyne. Et ne sermonem longius traham, cuncta que per corpus exercentur facta, corpore senili minora fiunt; sola sapientia non dico in  iuuenibus, sed etiam in senibus  permanet: et dulcissimos fructus studiorum metit. Unde Abisac merito interpretatur patris mei gaudium, uel patris mei rugitus. Quod in presenti loco uirtutem sonat, quod amplior in senibus et redundans est, ac larga sapientia. Et fit bene rugitus, quod maris fluctus resonat, et  de pelago ueniens fremitus auditur, ex quo ostenditur abundantissimum et ultra humanam uocem in senibus diuini sermonis tonitruum commorari. Sunamitis uero coccinea in lingua nostra sonat. Ut significet callere sapientiam, diuinaque lectione feruere. Quod licet Dominici sanguinis indicet sacramentum, tamen et feruorem ostendit sapientie.  Hinc Dominus noster in Euangelio ait: »Ignem  ueni mittere in terram, et quid uolo nisi ut ardeat?«  Qui discipulorum corda succendens, cogebat dicere: »Nonne cor nostrum ardens erat in nobis dum loqueretur in uia, et aperiret nobis Scripturas?«  Hanc siquidem puellam amplecti ac diligere debemus, que sapientiam significat senum ampliorem; non pueriles declamationes, et sapientium flosculos dialecticorum, ac uerborum lenocinia, et cetera huiusmodi ex humana sapientia figmentisque petarum: neque curas istius seculi, aut honores huius mundi; sed sapientia tanquam Abisac cum Dauid, que nunquam senescit, in nostro requiescat sinu. Impolluta enim est uirginitatis perpetue, et in similitudinem Marie,  cum quotidie generet semperque parturiat, incorrupta est. Si enim Cato Romani generis disertissimus,  centenarius iam et senex Grecas litteras nec erubuerit, nec discere desperauerit: et si certe  Homerus refert quod de lingua Nestoris, iam uetuli et pene decrepiti, »dulcior melle oratio fluxerit:« et sapiens quidam Grecie, cum completis centum et septem annis se cerneret mori, dixisse fertur, dolere quod tunc egrederetur e uita quando sapere cepisset; Plato etiam octogesimo anno, scribens mortuus est; Socrates septuaginta et nouem annos in docendi scribendique labore compleuit, quanto magis calescente corporis iuuentute, inter bella corporis, et inter incentiua uitiorum sapientiam ediscere  debemus, ut in senectute etiam frigescentibus membris, in sinu mentis nostre requiescat et foueat dormiatque nobiscum, imo cibum spiritalis intelligentie nobis ministret. Potest nimirum etiam ista mulier contemplatiue uite gestare figuram, quam omnes perfecti incredibili amore complectentes, in eius dilectione flammescunt. »Adonias autem filius Hagith eleuabatur, dicens: Ego regnabo. Fecitque sibi currum et equites, et quinquaginta uiros qui ante eum currerent. Nec corripuit eum pater suus aliquando, dicens: Quare hoc fecisti?« et reliqua. Quod autem Adonias filius Dauid maior in regnum pro patre succedere uoluit, per fastum superbie, non per uirtutem discipline, quid significat? nisi quod Iudaicus populus, qui quasi maior natu filius  uidetur esse, cum prior legem suscepit, gentilem populum qui per gratiam Dei posterior uocatus est spernens, solum se cum Domino estimabat regnaturum. Unde et bene nomen Adonie, qui dominator dominus interpretatur, typum expressit, qui solum se dominare cum domino arbitratus est; sed Ecclesie populus cum uero Salomone, id est pacifico nostro, cuius ipse corpus est, per diuinam ordinationem in regnum substituitur. De quo merito perfidie maior filius, id est prior populus, precipitatus est. Hic ergo Adonias, Bethsabee interueniente, que interpretatur filia saturitatis, Abisac Sunamiten corrumpere gestiuit: quia Iudaicus populus per obseruantiam ceremoniarum legis, quia satus et plenissimus  erat, ueram sapientiam spiritalis sensus, que Dauid nostro coniuncta est, stuprare uolens, non meruit eius consortium, cuius uiolare appetiuit immaculatum thronum. Quod autem Dauid Salomoni filio suo precepit de iusta retributione eorum qui sibi solatio fuerunt, uel iniuste nocuerunt, licet ipse patientissime eos regnans toleraret: quid melius significare potest, quam futuram retributionem iudicii uenturi, in qua impii pro mercede penam perpetuam, iusti autem eternam beatitudinem percipient? In presenti quoque tempore, patientia Dei sepe bonos tribulari atque angustiari permittit, et econtrario reprobos deliciis temporalibus et prosperitate terrena uti concedit. Quibus tamen utrisque, per iudicem uiuorum et mortuorum premia certa in  futuro restituet, quando his qui ad dexteram eius sunt, dicturus erit: »uenite, benedicti Patris mei, percipite regnum quod uobis paratum est ab origine mundi .« Illis autem qui ad sinistram eius erunt, dicet: »Discedite a me, maledicti, in ignem eternum, qui paratus est diabolo et angelis eius: et ibunt hi in supplicium eternum, iusti autem in uitam eternam .«

»Inclinauit se Bethsabee, et adorauit regem.« At uero Bethsabee, que in Latinum transfertur filia iuramenti, antique Ecclesie que et sanctis patribus sub lege constitute fuerat, imaginem hoc in loco pretulit, de cuius stirpe uerus Salomon, id est, pacificus noster, nasci promissus est.

»Et nuntiauerunt regi dicentes: Adest Nathan  propheta.« Nathan, qui interpretatur donum, figuram ueteris prophetie gestasse manifestum est.

»Dixitque rex Dauid: uocate mihi Sadoc sacerdotem.« Sadoc interpretatur iustus, figuram in se gerens Domini et Saluatoris nostri, qui est uerus »sacerdos in eternum secundum ordinem Melchisedech .«

»Et imponite Salomonem filium meum super mulam meam.« Mulam Dauid, alii Ecclesiam, alii uero Synagogam propter infecunditatem, figurasse dixerunt.



CAPUT II.

»Dixitque Dauid ad Salomonem: Tu quoque nosti que fecerit mihi Ioab filius Saruie, que fecerit duobus principibus Abner, filio Ner, et Amase  filio Iether,« etc. Dauid qui precepit Ioab interfici seu Semei, figuram ueteris prophetie gestabat, que iudicauit atque precepit, quid de inimicis Christi et sanctorum eius, Scribis uidelicet atque Phariseis necnon et hereticis, in futuro fieri oporteat. Sicut hoc quod Dauid de Ioab et Semei fieri precepit, Salomon uero impleuit.

»Salomon autem sedit super thronum Isrel.« Salomon qui patri suo Dauid successit, Christi figuram sine dubio gestauit: in eo scilicet quod templum edificauit, sicut et Christus Ecclesiam: et in eo quod regnum in pace administrauit, et pacem habuit secundum nomen suum, sic et Dominus Rex pacis est dictus, ac per hoc illius uocabulum illi uerissime  congruit, per quem Mediatorem, ex inimicis accepta remissione peccatorum, reconciliamur Deo: etenim »cum inimici essemus, reconciliati sumus Deo per mortem Filii eius .« Idem ipse est ille pacificus, qui fecit utraque unum, et medium parietem macerie soluens inimicitias in carne sua, legemque mandatorum decretis euacuans, ut duos conderet in se in unum nouum hominem, faciens pacem his qui longe, et pacem his qui prope: ipse in Euangelio dicit: »Pacem meam do uobis, pacem relinquo uobis .« His et multis aliis testimoniis Dominus iehsu pacificus esse monstratur. In sapientia quoque et diuitiis atque gloria ipsius Domini Saluatoris typum gestasse non dubium est.

 »Et ait Adonias Bethsabee: Precor ut dicas Salomoni regi, ut det mihi Abisac Sunamitem uxorem.« Adonias, dum in typo Iudeorum Christi Ecclesiam, que est uirgo incorrupta, temerare uoluit, iusto iudicio mortem quam meruit incurrit.

»uenit ergo Bethsabee ad regem Salomonem ut loqueretur pro Adonia.« Bethsabee, que apud Salomonem pro Adonia interuenire uoluit, nec tamen quippiam profuit, figuram legis hoc in loco pretendisse non dubium est: quam Iudei sibi adiutricem apud Deum esse opinantur.

»Abiathar quoque sacerdoti dixit rex: uade in Anathot in agrum tuum.« Abiathar qui sacerdotio expulsus, non tamen occisus est, significat populum Iudeorum, quorum licet sacerdotium sit abolitum,  ipsi tamen propter eos qui in fine mundi ex ipsis credituri sunt, deleti penitus non sunt.

»Fugit ergo Ioab in tabernaculum Domini, et apprehendit cornu altaris. Nuntiatumque est regi Salomoni quod fugisset Ioab in tabernaculum Domini, et esset iuxta altare. Misitque Salomonem Banaiam filium Ioiade, dicens: uade, interfice eum,« et reliqua. Ioab qui ad altare fugiens, iubente Salomone, ibidem interfectus est, significat Scribas et Phariseos, seu magistros peruersi dogmatis hereticos: qui ob hoc quod proximos suos, uidelicet ecclesiasticos, per insidias perimunt, sicut et ipse Ioab, Abner atque Amase fecisse legitur: ab altario fidei expulsi, perpetua morte punientur.

»Dauid autem et semini eius et domui et throno,  illius sit pax usque in sempiternum a Domino.« Hoc est, abolitis Iudeis, exstirpatisque hereticis, et omnibus Christi inimicis deletis, thronus Dauid, id est Ecclesia, eterna pace fruens maneat in eternum.

»Dixitque Salomon ad Semei: Nonne testificatus sum tibi per Dominum, et predixi tibi, quacunque die egressus ieris huc, et illuc, scito te esse moriturum?« Precipitur nobis a uero Salomone, sicut et Semei a Salomone rege, ut habitemus in Ierusalem, nec unquam egrediamur ex ea. Quod si fugerit nos, id quod nobis fuerat ante subiectum, et ierit ad Allophylos, non egrediamur muros ciuitatis nostre, nec sequamur fugitiuorum uestigia: nedum uolumus saluare fugientes, ipsi pereamus. Quin potius  dimittamus, ut mortui sepeliant mortuos suos : et scandalizantem oculum, manum, et pedem, dum licet, eruamus et abscindamus a nobis .



CAPUT III.

»Accepit namque Salomon filiam Pharaonis regis Aegypti.« Filia Pharaonis quam Salomon in coniugio copulauit, Ecclesiam ex gentibus figurasse non dubium est.

»Apparuit Dominus Salomoni per somnium nocte, dicens: Postula quod uis ut dem tibi. Et ait Salomon: Tu fecisti cum seruo tuo Dauid patre meo misericordiam magnam,« et reliqua. Gratia Dei liberum hominis exquirit arbitrium.

 »Et dixit Dominus Salomoni: Quia postulasti uerbum hoc, et non petiisti dies multos, nec diuitias, aut animas inimicorum tuorum, sed postulasti tibi sapientiam ad discernendum iudicium.« Quicunque uult orationem suam ante Deum non frustrari, hoc ab eo postulet quod Salomon quesiuit, id est sapientiam et scientiam atque intelligentiam. Diuitias uero et gloriam temporalem atque animas inimicorum, seu dies plurimos uite presentis, reproborum est querere, non electorum.

»Si autem ambulaueris in uiis meis, et custodieris precepta mea, longos faciam dies tuos.« Hic precipue patet, quia sapientiam et diuitias seu gloriam temporalem, etiam reprobi hic in presenti uita habere possunt: longos uero dies, id est eternam  beatitudinem, absque obseruatione mandatorum Dei adipisci nemo potest.

»Tunc uenerunt due mulieres meretrices ad regem Salomonem, steteruntque coram eo. Quarum una ait: Obsecro, mi Domine, ego et mulier hec habitamus in domo una,« etc. Due mulieres inter quas Salomon primum iudicium suum exercuit, quarum una dilectione ardebat, in altera simulatio subripiebat, Ecclesiam atque hereticam prauitatem figurasse non dubium est: inter quas Dominus iehsu Christus spiritu oris sui, dum id quod iustum est dirimit, unicuique quod debetur restituit. Et bene per hanc mulierem hereticorum uel Synagoge etiam impietas generatur, que et suos nequiter nutriendo interimunt, et alienos quousque perdant, illiciendo  persuadent. Sed quia solent post uirtutes uitia suboriri ut corda hominum tentando probentur, ne animus in culmine uirtutum consistens tanquam Salomon in regno ex seipso glorietur: et hoc permittente Deo qui lucis sue illustratione illustrare dignetur. Ut ergo ea firmitatis dona habeat, et infirmitatem suam humiliter agnoscat per accessum gratie ad alta sustollitur et per recessum quid ex seipso sit probatur. Quod in ipso demonstratur, qui diuinitus accepit sapientiam, et tamen post acceptam eamdem sapientiam, duarum meretricum questione pulsatus est. Quia nimirum sepe cum mentem nostram concessis uirtutibus, respectus intime largitatis illuminat, hanc protinus etiam lubrice  cogitationes turbant: ut que subleuata immenso munere exsultat, etiam tentatione pulsata quid sit inueniat. Idcirco quid iste due meretrices  plenius significent, pandere decreuimus. Ait enim sacre Historie contextus: »Tunc uenerunt due mulieres meretrices ad regem Salomonem, steteruntque coram eo,« et reliqua. In illo ergo iudicio Salomonis, Christi figura fuit ubi mulier illa improba, plebs scilicet Synagoge uel hereticorum, uere matris, hoc est Ecclesie, filium appetebat, quem non ut seruaret, sed reuera ut interimeret, cupiebat. Sed sicut, gladio dirimente Salomonis, proprie matris gemitu, uerus repertus est partus, ita et spiritu Iesu Christi docente, plerumque hi qui  a matre seducti et capti sunt errore hereticorum, nonnunquam merentur pro semetipsis gementes, recognoscere Ecclesiam matrem. Unde et satis conuenienterque apparet hanc mulierem Synagoge uel hereticorum figurasse impietatem: que suos nequiter nutriendo interimit, et alienos quousque perdat illiciendo persuadet. Item alio modo, quantum ad simplicem historiam pertinet, perspicuum est quod puer annorum duodecim contra etatis sue mensuram, de intimo humane nature iudicaret affectu. Unde bene admiratus est et pertimuit illum omnis Isrel, quod scilicet eum manifesta non fugerent, qui tam prudenter abscondita deprehendisset. Quantum ad typicos pertinet intellectus dicente Apostolo: »Hec omnia in figura contingebant illis.  Scripta sunt autem de nobis, in quos fines seculorum deuenerunt .« Quidam Grecorum autumant super Synagogam et Ecclesiam sentiendum, et ad illud tempus cuncta referenda, quando post crucem et resurrectionem, tam in Isrel quam et in gentium populo uerus Salomon, id est pacificus, regnare ceperit. Quod autem adultere et meretrices Synagoga et Ecclesia in Scripturis dicantur, nulla dubitatio est, et hoc prima fronte uidetur esse blasphemum. Ceterum si recurramus ad prophetas, Osee uidelicet , qui accepit uxorem fornicariam, et generauit filios fornicarios, et deinde adulteram: et ad Ezechiel , qui Hierusalem quasi meretricem arguit, quod secuta sit amatores suos, et diuaricauerit omni transeunti  pedes, lupanarque in loco celebri exstruxerit. Animaduertimus Christum idcirco uenisse, ut meretrices donaret matrimonio, et duobus gregibus unum ouile faceret medioque pariete destructo in easdem caulas oues prius morbidas congregaret. He sunt uirge que iunguntur in Ezechiel, et de quibus per Zacariam Dominus refert: »Et assumpsi mihi duas uirgas, unam uocaui decoram, et alteram uocaui funiculum, et paui gregem .« Mulier quoque illa meretrix in Euangelio, que Iesu pedes lacrymis lauit, crine detergit, et cui peccata omnia dimittuntur, manifeste significat Ecclesiam de gentibus congregatam. Hec idcirco in prima fronte replicaui, ne cui uideatur incongruum  si meretrices dicantur, quarum una Salomonis iudicio filii possessione donata est. Prudens querat auditor, quomodo meretrix significet Ecclesiam, que non habet maculam neque rugam? Non dicimus Ecclesiam permansisse meretricem, sed fuisse. Nam et Simonis leprosi domo Saluator scribitur iniisse conuiuium. Utique non quia leprosus erat eo tempore quo habebat hospitem Saluatorem, sed quia leprosus ante fuerat. Mattheus quoque in Catalogo apostolorum publicanus dicitur, non quod permanserit publicanus post apostolicam dignitatem, sed quod prius fuerat publicanus: »ut ubi abundauit peccatum, superabundaret gratia .« Simulque considera quid dicat Ecclesia contra Synagogam calumniatricem.

 »Ego et mulier hec habitabamus in domo una.« Post resurrectionem enim Domini Saluatoris, una de utroque populo congregata est. Et quam eleganter Ecclesia: »Peperi, inquit, apud eam in cubiculo.« Ecclesia enim de gentibus, que non habebat prius legem et prophetas, peperit in domo Synagoge, nec egressa est de cubiculo, sed ingressa: Unde dicitur in Cantico canticorum: »Introduxit me rex in cubiculum suum .« Et iterum: »Equidem non spernentem assumens, introducam te in domum matris mee et in cubiculum eius que concepit me .«

»Tertia autem die postquam ego peperi, peperit et hec.« Si consideres Pilatum lauantem manus atque dicentem: »Mundus ego sum a sanguine iusti  huius .« Si centurionem ante patibulum confitentem: »uere hic erat Filius Dei .« Si eos qui ante passionem per Philippum Dominum uidere desiderant, haud ambigis primam peperisse Ecclesiam, et postea natum populum Iudeorum, pro quo Dominus precabatur: »Pater, ignosce illis, quod enim faciunt nesciunt;« unaque die crediderunt tria millia, et alia quinque millia. »Multitudinis autem credentium erat anima una, et cor unum .«---»Eramus simul, nullusque alius in domo nobiscum, exceptis nobis duabus.« Non blasphemantium Iudeorum, non gentilium idolis seruientium.

»Mortuus est enim filius mulieris huius nocte.« Dum enim legis sequitur obseruantiam et gratiam  Euangelii iugo Mosaice doctrine copulat, tenebrarum errore cooperta est. »Oppressitque eum dormiens mater sua.« Que non poterat dicere: »Ego dormio et cor meum uigilat .« Media nocte consurgens, tulit filium de latere Ecclesie dormientis, et in suo collocauit sinu. Relege totam Apostoli ad Galatas Epistolam et animaduertes quomodo filios Ecclesie suos facere festinet Synagoga. Et dicat Apostolus: »Filioli mei quos iterum parturio, donec formetur Christus in uobis .«

»uiuum tulit.« Non ut possideret, sed ut occideret: Non enim amore fecit hoc filii, sed emule odio, et suum mortuum per legis ceremonias in sinu Ecclesie supposuit. Longum est si uelim per singula  currere, quomodo per apostolum Paulum et alios ecclesiasticos uiros intellexerit Ecclesia non esse suum filium qui tenebatur in lege, et in luce cognouerit quem in tenebris non uidebat. Inde iurgium ortum est, presente rege, altera dicente:

»Filius tuus mortuus est; meus autem uiuit. Altera respondente, mentiris: filius quippe meus uiuit, filius tuus mortuus est.« Atque in hunc modum contendebant coram rege: tunc rex Salomon  simulat ignorantiam et humanos, pro dispensatione carnis, mentitur affectus. Sicuti  et in alio loco. »Ubi posuistis Lazarum?« Et ad mulierem fluentem sanguine: »Quis me tetigit?« Gladium postulat de quo dixerat, nolite putare, quod uenerim pacem mittere in terram: »Non ueni mittere pacem sed gladium .« ueni enim diuidere hominem contra patrem suum, et filiam contra matrem suam, et nurum contra socrum suam, et inimici hominis domestici eius; et tentat naturam nature Dominus, uultque secundum utriusque uoluntatem, uiuentem filium in legem gratiamque diuidere: non quo hoc probet, sed quo eam adarguat, et uiuentem non nisi per baptismum liberari ostendat. Libenter uoluit diuidi puerum non ut possideat, sed ut interficiat. Ecclesia quem scit suum esse libenter concedit emule, dum uiuat saltem apud aduersarium,  ne inter legem diuisus et gratiam Saluatoris mucrone feriatur. Unde dicit et Apostolus: »Ecce ego Paulus dico uobis, quod si legem obseruatis, Christus uobis nichil prodest .« Item alio modo: Quid in hac sententia melius per matrum lactantium nomina, nisi doctorum ordo? Quid uero per earum filios, nisi discipulorum persona significatur? Nam magistri nimirum uigilantes quidem scientia sed uita dormientes, auditores suos quos per uigilias predicationis nutriunt, dum quod dicunt facere negligunt, per somnum temporis occidunt, et negligendo opprimunt quos alere uerborum lacte uidebantur. Unde plerumque dum ipsi reprehensibiliter uiuunt et habere discipulos uite laudabiles nequeunt, alienos sibi attrahere conantur, quatenus  dum bonos se habere sequaces ostendunt, apud iudicia hominum excusent mala que agunt: et quasi subditorum uita mortiferam tegant negligentiam. Unde et illic mulier que filium exstinxit proprium, quesiuit alienum. Sed ueram matrem Salomonis gladius inuenit, quia uidelicet, cuius fructus uiuat, uel cuius intereat, extremo examine, ira districti iudicis demonstrat. Ibi et illud est solerter intuendum quod filius uiuens prius diuidi precipitur, ut soli postmodum matri reddatur. Quia in hac uita quasi partiri conceditur uita discipuli, dum ex illa nonnunquam alter apud Dominum meritum, alter apud homines laudem habere permittatur. Sed falsa mater eum quem non genuit occidi non metuit, quia  arrogantes magistri et caritatis ignari, si plenissimum nomen laudis ex alienis discipulis consequi nequeunt, eorum uitam crudeliter insequuntur. Inuidie enim facibus succensi, nolunt alios uiuere quod se conspiciunt non posse possidere. Unde et illic peruersa mulier clamat: »Nec meus sit nec istius.« Ut enim diximus, quos sibi obsequi non uident ad gloriam temporalem, eos aliis inuident uiuere per ueritatem. uera autem mater satagit ut eius filius saltem apud extraneam sit et uiuat. Quia et concedunt ueraces magistri discipulis, ut ex eorum discipulis alii quidem magisterii laudem habeant, si tamen integritatem uite iidem discipuli non amittant. Per que pietatis uiscera, hec eadem mater uera agnoscitur omnino, quia magisterium in examine  caritatis approbatur et sola totum recipere meruit, que quasi totum cessit. Quia fideles prepositi, pro eo quod ex bonis discipulis suis, non solum aliis laudem non inuident, sed utilitatem eis etiam profectus exorant: ipsi et integros et uiuentes filios recipiunt, quando in supremo examine ex eorum uita perfecte retributionis gaudia consequuntur.



CAPUT Iu.

Enumeratis ergo principibus Salomonis, qui in regno eius uariis officiis deputati fuerant, seu diuersis prouinciis preerant, sequitur Scriptura dicens:

»Salomon autem erat in ditione sua, habens omnia regna a flumine terre Philistim, usque ad  terminum Aegypti, offerentium sibi munera, et seruientium ei, cunctis diebus uite eius.« Et quis in hoc melius significatur quam Pacificus noster, quem prefigurabat idem Salomon? Ipse enim omnia regna terre a solis ortu usque ad occasum, in ditione sua habet, et dominatur  »a mari usque ad mare, et a flumine usque ad terminos orbis terre .« Ipsi seruiunt omnes populi, et tribus et lingue, offerentes ei scilicet munera recte fidei et bonorum operum. »Reges, inquit, Tharsis et insule munera offerent: reges Arabum et Saba dona adducent. Et adorabunt eum omnes terre, omnes gentes seruient ei .« Quod autem subditur »cunctis diebus uite eius,« hoc est in seculum seculi, quia ipse permanebit semper, et regni eius non erit  finis, eiusque potestas est eterna, cuius anni non deficient.

»Erat autem cibus Salomonis per singulos dies triginta chori simile, et sexaginta chori farine; decem boues pingues, et uiginti boues pascuales, et centum arietes, excepta uenatione ceruorum, et caprearum, atque bubalorum, et auium altilium. Ipse enim obtinebat omnem regionem que erat trans flumen, quasi a Thapsa usque, etc.« Quid ergo cibus iste Salomonis significat, nisi refectionem regis nostri Iesu Christi? qui bene pascitur recta fide et operibus bonis, que illi quotidie offeruntur ab Ecclesia catholica. Triginta ergo chori simile possunt exprimere fidem sancte Trinitatis,  iuxta quod in lege Domini scriptum continetur; »et sexaginta chori farine,« profectionem bonorum operum; »decem boues pingues,« doctores decalogi; »et uiginti boues pascuales,« predicatores Noui Testamenti, qui quasi geminatum decalogum in se habent, cum Nouum et uetus Testamentum equaliter predicant, pleni dilectione Dei et proximi. »Centum arietes,« quos melius significant, quam eos qui in grege Domini bene dominantes, simul cum subditis eterne beatitudinis gloriam consequi festinant? uenatio quoque diuersorum animalium non inconuenienter accipi potest acquisitio hominum, qui ex diuersis gentibus quotidie retibus Euangelii per spiritales uenatores capiuntur, et in pastum Saluatoris nostri rediguntur.

 »Habebatque pacem Salomon ex omni parte in circuitu. Habitauitque Iuda et Isrel absque timore ullo unusquisque sub uite sua et sub ficu sua, a Dan usque Bersabee, cunctis diebus Salomonis.« Isaias quoque de Redemptore nostro ita dicit: Multiplicabitur eius imperium et pacis non erit finis , sub cuius defensione uerus Iuda et uerus Isrel absque timore ullo habitant: cum cordibus erectis ad Dominum, cuncta terrena despiciunt, nec hostium minas pertimescunt, sed in laudibus Dei iugiter perseuerant, delectantes in gratia Dei et dulcedine caritatis, quam incessanter habent ad Dominum et ad proximum.

»Habebat Salomon quadraginta millia presepia equorum currilium, et duodecim millia equestrium,  nutriebantque eos supradicti regis prefecti.« Quid per quadragenarum numerum; nisi tempora legis prisce designantur? Quia et Moyses illam accepturus quadraginta diebus ieiunauit, et populus Isreliticus, qui per eam instruebatur, quadraginta annis in eremo mansit. Duodenarius uero numerus presens tempus significat, in quo apostolica doctrina Noui Testamenti populum nutrit. Bene quoque per quadragenarium, siue duodenarium numerum, presepia equorum Salomonis numerantur; quia in utroque populo legali uidelicet et euangelico, illi qui minus intelligentes fuerunt, ad presepia sanctarum Scripturarum inuitantur, ut pabulum ibi sacre doctrine acciperent, quatenus equitatui summi regis habiles fierent; »nutriebantque eos supradicti regis  prefecti,« cum unusquisque doctorum, sermone fidei et exemplo bone operationis, satagit pastum illis salubrem conferre, unde subsequens Scriptura de eis dicit:

»Sed et necessaria mense regis Salomonis, cum ingenti cura prebebant tempore suo. Hordeum quoque et paleas equorum et iumentorum deferebant in locum, ubi erat rex iuxta constitutum sibi.« Quia ne quid desit his qui in domo regis manent, totus ordo sanctorum predicatorum, scribendo scilicet et loquendo laborat, ut mensa Domini abundet in copia librorum, et decentem pastum inde habeant quique fidelium.

»Dedit quoque Deus sapientiam Salomoni, et  prudentiam multam nimis, et latitudinem cordis, quasi arenam que est in littore maris. Et precedebat sapientia Salomonis sapientiam omnium Orientalium et Aegyptiorum, et erat sapientior cunctis hominibus. Sapientior Ethan Ezraite, et Heman et Chalcal, et Dorda filiis Mahol.« Dedit itaque Deus Salomoni nostro sapientiam et prudentiam, ultra omnes homines et omnem creaturam rationabilem; de quo Ioannes dicit: »Quem enim misit Deus, uerbum Dei loquitur; non enim ad mensuram dat Deus spiritum; Pater diligit Filium et omnia dedit in manu eius .« Et alibi ipsa ueritas dicit: »Sicut enim Pater habet uitam in semetipso, sic dedit et Filio uitam habere in semetipso: et potestatem dedit ei iudicium facere, quia filius hominis  est .« Hinc Paulus apostolus ait de ipso Domino Christo: »Qui est imago Dei inuisibilis, primogenitus omnis creature; quia in ipso condita sunt uniuersa, in celis et in terra, uisibilia et inuisibilia, siue throni, siue dominationes, siue principatus, siue potestates. Omnia per ipsum et in ipso creata sunt, et ipse est ante omnes, et omnia in ipso constant, et ipse est caput corporis Ecclesie, qui est principium primogenitus ex mortuis: ut sit ipse in omnibus primatum tenens, quia in ipso complacuit omnem plenitudinem diuinitatis inhabitare corporaliter, et in ipso sunt omnes thesauri sapientie et scientie absconditi .« Omnibus ergo sapientia ueri Salomonis antecellit: quia multum distat inter eos qui participatione sapientie  sapientes sunt, et illum qui est fons sapientie et origo uirtutum. Hinc est illud quod sequitur:

»Et erat nominatus in uniuersis gentibus per circuitum.« Quia nomen eius predicatur in uniuerso mundo: nec est nomen aliud sub celo datum hominibus in quo oporteat non saluos fieri .

»Locutus est quoque Salomon tria millia parabolarum, et fuerunt carmina eius quinque millia.« Quid enim per tria millia parabolarum, nisi plenitudo fidei in lege et in Euangeliis a Christo tradita designatur? Quia dum tota multipliciter per allego riarum sensus sub mysterio Trinitatis disseritur, quasi tria millia parabolarum nuncupantur. Carmina autem eius quinque millia per quinque sensus corporis  intelliguntur, quos qui in diuersis uirtutibus bene regit, beatus est, et per eos quasi quinque millia Domino carminum canit.

»Disputauit autem Salomon a cedro usque ad hyssopum.« Cedri nomine, celsitudo glorie in electis accipitur. Unde Propheta testatur, dicens: »Iustus ut palma florebit, et sicut cedrus que est in Libano multiplicabitur .« Hyssopus autem herba est humilis saxo herens, qua signatur humilitas Christi. Redemptor quippe noster a cedro usque ad hyssopum disputauit: quia ab alta excellentia glorie celestis usque ad carnis humilitatem descendendo peruenit. Siquidem et cedri nomine prauorum superba elatio designatur. Sicut et per  Dauid dicitur: »uox Domini confringentis cedros .« A cedro itaque Christus usque ad hyssopum disputat, quia ipse superborum corda et humilium iudicat. Super ligna autem disputauit, dum in cruce pependit. Tunc enim in cedro seculi arrogantiam iudicauit. Quam etiam usque ad hyssopi humilitatem, id est usque ad crucis stultitiam, ad contemptibilem sermonem deduxit fidei. Hinc Paulus ait: »uerbum enim crucis pereuntibus quidem stultitia est, his autem qui salui fiunt, id est nobis, uirtus Dei est .« Scriptum est enim: »Perdam sapientiam sapientium, et prudentiam prudentium reprobabo .« Et paulo post: »Nam quia in Dei sapientia non cognouit mundus per sapientiam Deum, placuit Deo per stultitiam  predicationis saluos facere credentes .«

»Et disseruit Salomon de iumentis et uolucribus et reptilibus et piscibus.« Disseruit Salomon noster de singulis speciebus animalium: quia omnia nuda et aperta sunt oculis eius, nec est ulla creatura inuisibilis in conspectu eius. Ipse nouit omnes cogitationes hominum, ipse numerat multitudines stellarum, ipsi patet abyssus, et infernus non est absconditus coram eo. Quasi enim disputare ipsius est, cum singulorum rationem nobis proponit, et in Scripturis suis manifestat sacramenta que fuerunt abscondita a seculis et generationibus, ut consideremus beatitudinem angelorum, utilitatem hominum, et calliditatem malignorum spirituum; sicque quod malum est reprobantes, quod bonum est  eligamus, et ipsum sectemur semper inuicem et in omnes.

»Et ueniebant de cunctis populis ad audiendam sapientiam Salomonis, et ab uniuersis regibus terre, qui audiebant sapientiam eius.« Hinc propheta Isaias ait: »Erit in nouissimis diebus preparatus mons domus Domini in uertice montium, et eleuabitur super colles, et fluent ad eum omnes gentes, et ibunt populi multi, et dicent: uenite, ascendamus ad montem Domini, et ad domum Dei Iacob, et docebit nos uias suas, et ambulabimus in semitis eius quia de Sion exibit lex et uerbum Domini de Hierusalem .«



CAPUT u.

 »Aedificauit domum Domini.« Domus Domini quam edificauit rex Salomon in Hierusalem, in figuram facta est sancte uniuersalis Ecclesie, que a primo electo usque ad ultimum qui in fine mundi nasciturus est, quotidie per gratiam regis pacifici, sui uidelicet Redemptoris, edificatur; que partim adhuc peregrinatur ab illo in terris, partim euasis peregrinandi erumnis, cum illo iam regnat in celis: ubi peracto ultimo iudicio, tota est regnatura cum illo. Ad hanc domum pertinent electi angeli, quorum nobis similitudo in futura uita promittitur, dicente Domino: »Illi autem qui digni habebuntur seculo illo et resurrectione ex mortuis, neque nubent, neque  ducent uxores; neque enim ultra mori poterunt, equales enim angelis sunt, et filii sunt Dei, cum sint filii resurrectionis .« Ad hanc pertinet ipse mediator Dei et hominum, homo Christus iehsu, ipso attestante, cum ait: »Soluite templum hoc, et in tribus diebus excitabo illud .« Quod exponens Euangelista, subiunxit: »Hoc autem dicebat de templo corporis sui.« Dicit Apostolus de nobis: »Nescitis quia templum Dei estis, et Spiritus Dei habitat in uobis ?« Si ergo ille templum Dei per assumptam humanitatem factus est, et nos templum Dei per inhabitantem Spiritum eius in nobis efficimur, constat utique quia figuram omnium nostrum, et ipsius uidelicet Domini, et membrorum eius, que nos sumus, templum illud  materiale tenuit; sed ipsius tanquam lapidis angularis singulariter electi et pretiosi, in fundamento fundati: nostri autem tanquam lapidum uiuorum superedificatorum, super fundamentum apostolorum et prophetarum, hoc est super ipsum Dominum. Designat eamdem Dei domum spiritualem, etiam tabernaculum quondam factum in eremo per Moysen. uerum quia illa domus in itinere quo ad terram repromissionis ueniebatur, hec autem edificabatur in ipsa terra repromissionis et in ciuitate Ierusalem: illa ut de loco ad locum crebro Leuitarum ministerio portata, tandem in terram promisse hereditatis induceretur; hec ut mox in patria ipsa et in ciuitate regia constructa, inuiolabili semper fundamento consisteret: donec indicatum sibi futurum  celeste munus impleretur. Potest in illa, presentis Ecclesie labor et exsilium, in hoc futura quies et beatitudo figurari. uel certe quia illa solis filiis Isrel, hec autem a proselytis etiam et gentibus facta est. Possunt in illa principaliter patres, et ueteris Testamenti antiquus ille Dei populus, in hac autem congregata de gentibus Ecclesia, figuraliter exprimi. Quamuis edificium utriusque domus enucleatius spiritali sensu, excursum et labores presentis Ecclesie quotidianos, et premia in futuro perennia, gaudiaque regni celestis, et electionem prime de Isrel Ecclesie, et salutem omnium gentium, in Christo multis modis ostendatur insinuare figuris. Narrat autem historia, quia Salomon domum Domini edificaturus, quesierit auxilium ab Hiram rege  Tyri, qui erat amicus Dauid omni tempore, et cum ipso quoque Salomone postquam regno potitus est, pacem habere iam ceperat, promptumque mox ad adiuuandum se in omnibus eius inuenerit amicum: ita ut artifices illi, et ligna et aurum, prout opus habebat, dederit. Cuius beneficii gratia Salomon ei per annos singulos plurimos tritici et olei choros in cibum domui eius dabat. Nulli autem dubium quod Salomon, qui interpretatur pacificus, et ipso nomine et serenissimo regni sui statu, illum significet, de quo dixit Isaias: »Multiplicabitur eius imperium, et pacis non erit finis.« Hiram uero, qui Latine dicitur excelse uiuens, credentes ex gentibus et uita simul cum fide gloriosos, figuraliter exprimit. Neque  aliquid prohibet, quin Hiram , conuersos ad fidem ipsos rerum dominos typice denuntiet, quorum opera constat Ecclesiam sepius adiuuatam, ac nobiliter augmentatam, et contra hereticos, schismaticos et paganos principalibus erectam esse decretis.

»Petiit ergo Salomon in opere templi auxilium ab Hiram.« Quia cum ueniens in carne Dominus, dilectam sibi domum uidelicet Ecclesiam edificare disponeret, non de Iudeis tantummodo, uerumetiam de gentibus adiutores elegit: Nam de utroque populo ministros sermonis assumpsit.

»Misit Hiram Salomoni precisa de Libano ligna cedrina et abiegna, que in domo Domini ponerentur.«  Quia conuersa gentilitas misit ad Dominum uiros quondam et secundum seculum claros, sed securi Dominice increpationis, de monte sue superbie iam deiectos et humiliatos, qui ad normam Euangelice ueritatis instituti in edificatione Ecclesie pro suo quisque merito uel tempore, collocarentur.

»Misit etiam artifices.« Quia conuersos ad ueram sapientiam philosophos, qui gratia eruditionis populis quoque regendis iure preponerentur, Domino gentilitas obtulit: qualis fuit ipsis apostolorum temporibus Dionysius Areopagita, qualis deinceps doctor suauissimus et fortissimus martyr Cyprianus, aliique quamplurimi. Misit et aurum quod in eadem pene significatione accipitur, quia nimirum uiros  sapientia et ingenio preclaros ostendit: pro quibus cunctis oblationibus gentilitas a Domino dona exspectat gratie celestis. Conuenit autem apte rebus Ecclesie, quod auxilium operis sancti flagitans ait ad Hiram Salomon:

»Precipe igitur ut precidant mihi cedros de Libano, et serui mei sint cum seruis tuis, mercedem autem seruorum tuorum dabo tibi quamcunque petieris. Scis enim quomodo non est in populo meo uir, qui nouerit ligna cedere sicut Sidonii. Cum ergo audisset Hiram uerba Salomonis, letatus est ualde, et ait: Benedictus Dominus Deus hodie, qui dedit Dauid filium sapientissimum, super populum hunc plurimum. Et misit Hiram ad Salomonem dicens: Audiui quecunque mandasti mihi. Ego  faciam omnem uoluntatem tuam in lignis cedrinis et abiegnis. Serui mei deponent ea de Libano ad mare, et ego componam ea in ratibus in mari usque ad locum quem significaueris mihi, et applicabo ea ibi, et tu tolles ea: Prebebisque necessaria mihi, detur cibus domui mee. Itaque Hiram dabat Salomoni ligna cedrina et ligna abiegna iuxta omnem uoluntatem eius. Salomon autem prebebat Hiram uiginti millia choros tritici in cibum domui eius, et uiginti choros purissimi olei. Hec tribuebat Salomon Hiram per annos singulos. Dedit quoque Dominus sapientiam Salomoni sicut locutus est ei, eratque pax inter Hiram et Salomonem, et percusserunt ambo fedus.« Serui quippe  Hiram, qui precidebant Salomoni cedros de Libano, doctores sunt electi de gentibus, quorum officii est, eos qui in hoc mundo rebus et gloria letabantur, et superbie fastu corrigendo sternere, atque ad obsequium sui Redemptoris, eorum uota transferre. Cum quibus uidelicet seruis, erant et serui Salomonis, ac pariter memorato instabant operi; quia primi doctores ex gentibus necesse habebant ipsorum apostolorum, qui a Domino didicerant, eruditione in uerbo fidei instituti: ne si absque magistris docere inciperent, magistri existerent erroris, idcirco etenim Salomon seruos Hiram cedere sibi uoluit ligna de Libano, quia doctiores erant seruis suis ad cedendum. Sed idcirco etiam seruos suos simul adesse uoluit, ut ostenderent cedentibus cuius mensure ligna fieri  deberent. Cuius rei figura in promptu est: quia nimirum apostoli certius uerbum Euangelii, quod a Domino audiere, nouerunt, sed gentiles ab errore conuersi, atque ad ueritatem Euangelii transformati, melius ipsos gentium errores nouerant. Et quo certius nouerunt, eo artificiosius hos expugnare atque euacuare didicerunt.

»Elegitque rex Salomon operarios de omni Isrel, et erat indictio triginta millia uirorum. Mittebatque eos in Libanum decem millia, per menses singulos uicissim, ita ut duobus mensibus essent in domibus suis.« Ubi primo notandum, quod non frustra Salomon operarios de omni Isrel elegit, neque erat ulla portio populi, de qua non digni tanto opere uiri assumerentur. Quia nimirum non nunc de  una stirpe Aaron sacerdotes eligendi, sed de omni sunt Ecclesia querendi, qui edificare domum Domini uel exemplo suo uel dicto sufficiant: et ubicunque inuenti fuerint, mox in officium doctorum absque ulla personarum acceptione promouendi. Tales qui cum ad erudiendos infideles in collegium Ecclesie uocandos ordinantur, quasi ad cedendas in Libano templi materias, uiri strenui atque electi mittuntur. Et quidem numerus triginta millium, quo iidem lignorum cesores recensebantur, potest ad eorum figuram apte referri, qui in fide sancte Trinitatis sunt perfecti, quod doctoribus maxime congruit. uerum quia triginta millia ita erant ordinata, ut dena millia per menses singulos operi instarent, magis denarii numeri sacramentum perpendere  debemus. Dena namque millia uirorum de Isrel ad cedenda ligna in opus domus Domini mittuntur, quia quicunque doctores atque insipientium eruditores sunt ordinandi, decem precepta legis per omnia et ipsi obseruare, et auditoribus suis debent obseruanda monstrare, sed et premia in celis futura, que denario solent figurari, et ipsi sperare et auditoribus suis speranda debent semper intimare. Terni autem menses, quorum distantia singulis erat lignorum cesoribus imposita, perfectionem trium uirtutum Euangelicarum typice denuntiant: eleemosyne uidelicet, orationis et ieiunii. Per eleemosynam namque comprehenduntur omnia que ad dilectionem proximi explendam beneuole  in fratres operamur. Per orationem, omnia quibus per internam compunctionem nostro Conditori coniungimur. Per ieiunium, omnia quibus nos a contagione uitiorum, et illecebris seculi obseruamus, ut libera mente, et corpore casto, dilectioni ualeamus inherere semper nostri Conditoris et proximi. Et isti sunt tres menses operariorum templi: Nam quia mensis plenitudine dierum lunaris circuli perficitur, recte per illum plenitudo uirtutis cuiusque spiritalis ostenditur, in qua mens fidelium a Domino quotidiana illustratione, quasi luna a sole respicitur. Unus uero mensis quo ligna ad opus templi cedebant, eleemosyna est, id est opus misericordie, qua erga salutem proximi, ut in unitatem sancte Ecclesie bene proficiendo perueniant, docendo, castigando, temporalia  commoda impendendo, uite exempla monstrando laboramus. Duo autem reliqui menses quibus in domibus suis manere, ac suis necessitatibus sunt uacare permissi, oratio est et ieiunium, quibus preterea que erga necessitatem fratrum foris operamur, nostre salutis proprie curam intus conuersi ad Dominum mente gerimus. Et quomodo illi solum perfecte uel sue uel fraterne salutis curam gerunt, qui se in tuitione diuine gratie humiliter subdunt recte sequitur:

»Et Adoniram erat super huiuscemodi indictionem.« Adoniram quippe qui Latine dicitur Dominus meus excelsus, quem melius quam ipsum quem nomine imitatur insinuat, Dominum uidelicet Saluatorem. Et tunc Adoniram operariis templi preponitur,  ut sua prouisione rite ordinet, quibus mensibus singuli ad operandum exeant, quibus denuo ad curandam domum suam redeant, cum Dominus et Saluator noster mentes sanctorum predicatorum sua familiarius illustratione informat ad discernendum, quando oporteat edificandi Ecclesiam opus inire, predicando uel alia pietatis officia prestando; et quando rursum conueniat ad suam ipsorum conscientiam examinandam, quasi ad inspiciendam domum suam reuerti, et hanc orationibus ac ieiuniis superno inspectore ac uisitatore dignam reddere.

»Fuerunt itaque Salomoni septuaginta millia eorum qui onera portabant, et octoginta millia latomorum in monte absque prepositis, qui preerant singulis operibus, numero trium millium  trecentorum precipientium populo et his qui faciebant opus.« Latomi dicuntur lapidum cesores, idem autem lapidum cesores quod et lignorum cesores figurate designant, hoc est sanctos predicatores, qui mentes insipientium dolabra uerbi Dei exercent, eosque ab ea qua nati sunt tortitudine ac deformitate transmutare contendunt, ac regulariter institutos unitate fidelium, edificationis uidelicet domus Dei aptos reddere curant. Quod autem et ligna et lapides in monte ceduntur, et cesa ac preparata, utraque materies ad montem domus Domini transfertur, patet sensus, quod omnes in monte superbie nati sumus, quicunque autem gratia Dei preordinati sumus ad uitam, excidimur catechizando  et sacramenta fidei percipiendo de monte superbie, et in montem domus Domini transferimur: quia, eruti de potestate tenebrarum, ad arcem uirtutum que est in unitate sancte Ecclesie peruenimus. Notandum autem, quod iidem operarii ita erant distributi; ut pars in monte lapides cederent, pars item onera portarent. Diuersa namque sunt dona Spiritus, et quidam maiorem dicendi ac proteruos arguendi constantiam habent: quidam mitiores ad consolandos pusillanimes et infirmos subleuandos existunt: quidam utriusque uirtutis munere prediti, ad opus domus Domini conueniunt. Quales fieri uoluit eos quibus loquitur Apostolus, dicens: »Corripite inquietos, consolamini pusillanimes, suscipite infirmos, patientes estote ad omnes  .« Prepositi autem qui preerant singulis operibus, ipsi sunt sacre conditores Scripture, quorum magisterio in omnibus erudimur, quomodo inscios docere et contemptores corripere, quomodo nos inuicem onera nostra portare , ut impleamus legem Christi, conueniat. Recte prefati operarii septuaginta millia, et octoginta millia esse perhibentur. Septuaginta millia uidelicet propter sabbatismum animarum: septimus enim dies in sabbatum, id est requiem, consecratus est. Octoginta millia propter spem resurrectionis, que octaua die, id est post sabbatum in Domino precessit, et in nobis quoque octaua die simul et octaua etate futura speratur. Prepositi autem erant tria millia trecenti, propter fidem nimirum sancte  Trinitatis, quam per sancta nobis eloquia predicant. Quod uero pro tribus millibus trecentis prepositis, in libro Paralipomenon  tria millia sexcenti sunt scripti, ad eamdem prorsus sublimium uiuorum perfectionem respicit. Nam quia in senario numero Dominus mundi ornatum compleuit, recte in eo perfecta bonorum solent opera figurari. Et quia sancta Scriptura cum fide ueritatis, opera iustitie docet habenda, recte prepositi operum templi tria millia et sexcenti fuisse perhibentur. Nec pretereundum quod hec septuaginta millia et octoginta millia portantium onera, et latomorum cum prepositis suis, non fuere de Isrel, sed de proselytis, id est aduenis, qui morabantur inter eos. Scriptum namque est in libro Paralipomenon:  »Numerauit igitur Salomon omnes uiros proselytos, qui erant in terra Isrel, post dinumerationem quam dinumerauit Dauid pater eius, et inuenti sunt centum quinquaginta tria millia et sexcenti. Fecitque ex eis septuaginta millia qui humeris onera portarent, et octoginta millia qui lapides de montibus cederent: tria autem millia, et sexcentos prepositos operum populi,« etc. Proselyti autem uocabantur Grece qui ex aliis nationibus progeniti, in fidem et consortium populi Dei, accepta circumcisione, transierunt. Fuerunt itaque operarii domus Domini de filiis Isrel, fuerunt de proselytis, fuerunt de gentibus. De filiis uidelicet Isrel triginta millia eorum qui ad precidendas de Libano  cedros missi sunt. De proselytis istis, de quibus nunc locuti sumus, lapidum cesores. De gentibus Hiram ipse et serui eius, qui cum seruis Salomonis ligna cedebant de Libano. Omne igitur hominum genus per quos edificanda erat Ecclesia, in edificatione templi precessit. Iudei namque et proselyti, et gentiles conuersi ad ueritatem Euangelii, unam eamdemque Christi Ecclesiam, siue recte uiuendo, siue etiam docendo, construunt.

»Precepitque rex ut tollerent lapides grandes, et lapides pretiosos in fundamentum templi, et quadrarent eos.« Fundamentum templi nullum est aliud intelligendum mystice, quam illud quod ostendit Apostolus, dicens: »Fundamentum enim aliud nemo potest ponere preter id quod positum  est, qui est Christus iehsu .« Qui propterea fundamentum domus Domini potest recte uocari, »quia  non est aliud sub celo datum nomen hominibus, in quo oporteat nos saluos fieri .« In quod fundamentum lapides grandes et pretiosi tolluntur, cum precipui factis ac sanctitate uiri, familiari mentis sanctitate suo adherent Conditori, ut quo firmius in illo spem suam ponunt, eo fortius aliorum uitam dirigere  sufficiunt. Lapides ergo qui in fundamentum templi ad portandum edificium omne ponebantur, proprie sunt prophete et apostoli, qui uerbum et sacramenta ueritatis, siue uisibiliter, siue inuisibiliter ab ipsa Dei sapientia perceperunt. Qui bene lapides primo quadrati ac sic  in fundamentum poni iubentur. Quadratum namque omne, quocunque uertitur, fixum stare consueuit. Cui nimirum figure corda assimilantur electorum, que ita in fidei firmitate consistere didicerunt, ut nulla occurrentium rerum aduersitate, nec ipsa etiam morte a sui rectitudine possint status inclinari.

»Quos dolauerunt cementarii Salomonis et cementarii Hiram.« Dolantur namque lapides pretiosi, cum electi quique precedentium sanctorum instructione et instantia, quidquid in se habent noxium et inane relinquunt: atque ante conspectum sui Creatoris, solam insite sibi iustitie regulam, quasi stabilem quadrature formam ostendunt. Dolauerunt autem hos lapides, non solum cementarii  Salomonis, sed et cementarii Hiram, quia ex utroque populo doctores fuere sancte Ecclesie.

»Porro Giblii preparauerunt ligna et lapides ad edificandam domum.« Giblos est ciuitas Phenicis, cuius meminit Ezechiel, dicens: »Sapientes tui, Tyre, facti sunt gubernatores tui, senes Giblii et prudentes eius ,« etc. Pro qua in Hebreo continetur Gebel siue Iabal, quod interpretatur definiens siue disterminans: quod uocabulum apte conuenit eis qui corda hominum ad edificium spiritale, quod ex uirtutibus anime construitur, parant. Sic etenim solummodo suos auditores fidem et opera iustitie docere sufficiunt, dum ipsi prius sacris paginis edocti diligenter que sit fides tenenda, quo uirtutum  calle incedendum, certa definitione ueritatis didicerint. Nam frustra officium sibi doctoris usurpat, qui discretionem catholice fidei ignorat. Neque sanctuarium Domino, sed ruinam sibi edificant, qui docere alios regulam, quam ipsi non didicere, conantur. In edificanda ergo domo Dei, primo sunt ligna et lapides cedendi de monte: quia eos quos in fide ueritatis instituere querimus, primo necesse est ut abrenuntiare diabolo ac de sorte prime preuaricationis, in qua nati sunt, doceamus renascendo erui. Denique querendi sunt lapides pretiosi et grandes, atque in fundamentum templi ponendi, ut meminerimus abdicata conuersatione priori, eorum in omnibus uitam moresque inspicere, eos nostris auditoribus imitandos proponere, quos per uirtutem humilitatis  specialiter Domino adherere nouerimus. Addendus est in altum paries operum bonorum, et quasi superimpositis sibi inuicem ordinibus lapidum, ambulandum est ac proficiendum de uirtute in uirtutem. uel certe lapides fundamento grandes, pretiosi et quadrati, primi sunt  Ecclesiarum magistri, qui ab ipso Domino uerbum audiere salutis. Superpositi autem lapides ordinum siue lignorum, sequentes sunt, suo quique tempore sacerdotes ac doctores, quorum uel predicatione ac ministerio, fabricatur Ecclesia uel ordinatur uirtutibus. Quales autem colore fuerint lapides quibus factum est templum, in libro Paralipomenon aperte declaratum est, dicente Dauid ad Salomonem, cum ei impensas templi quas preparauerat ostenderet: »Omnem  pretiosum lapidem et marmor Parium abundantissime preparaui .« Marmor autem Parium marmor candidum dicitur: quale eadem insula gignere consueuit. Unde peta de illa [a 1Kb] :

Olearon niueamque Paron sparsasque per equor
Cycladas, et crebris legimus freta concita terris.

Niueam ergo Paron dicitur, eo quod candidissimi marmor generis mittat. Est autem una de Cycladibus, quo uidelicet lapide, templum fuisse factum, et Iosephus insinuat, dicens: Eleuauit itaque templum usque ad cameram, ex lapide albo constructum. Altitudo fuit sexaginta cubitorum, etc. Nec mysterii sensus in abdito est, cuiuis etenim patet, quia marmor candidum, ex quo domus Domini constructa est,  mundam electorum actionem simul et conscientiam ab omni neuo corruptionis castigatam designat. Quales esse uoluit sapiens ille architectus, eos quos super fundamentum Christi locabat lapides pretiosos, auro argentoque redimitos: »Charissimi, inquit, mundemus nos ab omni inquinamento carnis et spiritus, perficientes sanctificationem in timore Dei .«



CAPUT uI.

»Factum est ergo quadringentesimo et octogesimo anno egressionis filiorum Isrel de terra Aegypti, in anno quarto, mense Zio, ipse est mensis secundus regis Salomonis super Isrel, edificare cepit domum Domino.« Quod dicitur, in  anno quarto, mense Zio, ipse est enim mensis secundus regis Salomonis super Isrel. Ordo sensus est, in anno quarto regis Salomonis super Isrel, mense Zio, ipse est mensis secundus. Mensem autem secundum Maium dicit: namque Aprilis quo Pascha celebrabatur principium mensium, apud Hebreos primus erat in mensibus anni. Ex quo manifeste patet, quia mox peracto pascha, cepit edificare domum Domino, et consecratus mystica solemnitate populus, manus ad mysticum opus misit. Fit autem commemoratio egressionis ex Aegypto, quando tabernaculum edificari ceptum est: ut admoneatur lector, quod annorum tempus, inter edificationem utriusque domus transierit, et huic quoque summe temporis, sacramentum inesse spiritale cognoscat.  Quater namque centeni, et uiceni, quadringentos et octoginta faciunt. Quatuor autem Euangelice perfectioni apte conueniunt, propter ipsum Euangelistarum numerum: centum uiginti, legali doctrine, propter annos legislatoris totidem. In quo etiam numero uirorum, gratiam sancti Spiritus primitiua suscepit Ecclesia: patenter ostendens quia qui lege legitime utuntur, id est qui Christi in ea gratiam cognoscentes amplectuntur, iure spiritus eius gratia replentur, quia in caritate eius amplius ignescunt. Diximus autem per tabernaculum quod fecit Moyses et filii Isrel in deserto, Synagogam: per templum uero quod Salomon et filii Isrel cum proselytorum et gentilium auxilio construxit, Ecclesiam gentium posse designari. Permansit autem cultus et religio  tabernaculi annos quadringentos et octoginta, ac sic ab eo templum edificari incipit. Quod autem quarto anno regis Salomonis edificari cepta est domus Domini, potest ad eos referri mystice, quod post expletam dispensationem Dominice incarnationis, que in quatuor Euangelii libris scripta est, misso de celis Spiritu sancto, Ecclesie structura ceperit. Et quod mense secundo cepta est, potest ad electionem gentium, que secundo loco post Isrel edificationem in se sui suscepere Creatoris. Unde et secundus mensis in lege concessus est ad faciendum Pascha, quia immundi super animam hominis uel in uia procul positi ad faciendum in primo mense pascha, occurrere nequirent. Ubi nos apertissime designati sumus, qui immundi super mortem anime  nostre, et procul adhuc positi a populo Dei, non potuimus primum pascha facere, quod in carne et sanguine agni fiebat. Celebramus autem hodie pascha, secundum quod in corpore et sanguine Redemptoris nostri, a quo quesiti et mundati sumus, actum est. In quo autem loco templum sit edificatum manifestius in libro Paralipomenon ostenditur, ubi scriptum est: »Et cepit Salomon edificare domum Domini in Ierusalem, in monte Moria, qui demonstratus fuerat Dauid patri eius in loco quem parauerat Dauid in area Ornan Iebusei .« Aedificatur ergo domus Domini in Ierusalem, hoc est, in uisione pacis: qua dilatata per totum orbem  Ecclesia in una eademque fide, et ueritatis catholice societate consistit. Namque in scissura mentium Deus non est: sed »factus est in pace locus eius, et habitatio eius in Sion .« Aedificatur in monte, uidelicet in ipso Domino Saluatore, de quo Isaias ait: »Et erit in nouissimis diebus preparatus mons domus Domini in uertice montium .« Et ipse de se in Euangelio: »Non potest, inquit, ciuitas abscondi super montem posita .« Ipse est enim mens montium, qui de terra quidem per originem assumpte carnis ortus est, sed omnium terrigenarum potentiam ac sanctitatem singulari culmine dignitatis transcendit. In quo nimirum monte ciuitas, siue domus Domini, constructa est: quia nisi Sion in illo radicem figat,  spes et fides nostra nulla est. Qui recte mons Moria, id est uisionis uocatur: quia electos suos quos ad eternam sue claritatis uisionem conseruat, in hac interim uita laborantes uidere et adiuuare dignatur. Qui demonstratus fuerat Dauid patri eius. Ostensus namque erat Dauid sicut et ceteris prophetis, uenturus in carne Dominus. Bene idem locus area erat Ornan Iebusei, quia et Ecclesia aree solet uocabulo designari, dicente Ioanne de Domino: »Cuius uentilabrum in manu sua, et permundabit aream suam .« Ornan qui interpretatur illuminatus, et erat natione Iebuseus, natione quidem gentiles significat. Hos autem eosdem illustrandos a Domino, atque in filios Ecclesie commutandos ostendit quibus merito dicit Apostolus: »Fuistis aliquando tenebre,  nunc autem lux in Domino .« Iebus eadem est ciuitas que et Ierusalem. Et Iebus quidem interpretatur conculcata, Ierusalem autem pacis uisio. In qua quandiu Ornan gentilis regnabat, Iebus dicta est, etiam cum in ea Dauid locum holocausti emeret. Cum uero Salomon in ea templum Domino edificaret, non iam Iebus, sed Ierusalem uocata est. Quia nimirum gentilitas quandiu diuini cultus nescia perdurabat, conculcabatur et illudebatur ab immundis spiritibus: ad simulacra muta prout ducebatur, sequens. Cum uero illam gratiam sui Conditoris respexit, continuo pacis in se et locum inuenit et nomen.

»Domus autem quam edificabat rex Salomon Domino, habebat sexaginta cubitos in longitudine, et  uiginti cubitos in latitudine, et triginta cubitos in altitudine.« Longitudo domus longanimitatem designat Ecclesie, quia in exsilio peregrinationis huius patienter aduersa queque tolerat, donec ad patriam quam exspectat, perueniat. Latitudo insinuat caritatem, qua dilatatio sinu mentis non solum amicos in Deo, sed et inimicos diligere gaudet propter Deum: donec ueniat tempus, quando siue ad pacem suam conuersis, siue funditus omnibus exstinctis inimicis, cum solis gaudeat amicis in Deo. Altitudo spem denuntiat future retributionis, cuius intuitu libenter infima queque, siue que demulcent, siue que aduersantur, contemnit: usque dum utrisque transcensis, sola mereatur uidere bona Domini in  terra uiuentium. Ubi notandum quod triginta cubiti altitudinis, non usque ad tectum templi, sed usque ad cenaculum inferius pertingebant. Namque in libro Paralipomenon aperte scriptum est, quod altitudo centum uiginti cubitorum erat. De quo post hec dicturi sumus.

»Porticus erat ante templum uiginti cubitorum longitudinis iuxta mensuram latitudinis templi, et habebat decem cubitos latitudinis ante faciem templi.« Templum namque erat conuersum ad orientem, sicut et tabernaculum. Habebatque ostium porticus ab oriente, contra ostium templi, iuxta quod historicus Iudeorum Iosephus apertissime docet: ita ut sol equinoctialis oriens, directis radiorum suorum lineis, per ostia tria porticus uidelicet,  et templi et oraculi, arcam testamenti perfundere posset. Quia uero templum sanctam Ecclesiam designat, porticus que erat ante templum, et propior lucem solis accipere solebat, quid apertius quam illam eius partem, que Dominice incarnationis tempora precessit, typice denuntiat? In qua sunt patriarche et prophete, qui orientem huic mundo solem iustitie primi susceperunt, et nascenti in carne Domino testimonium, siue uiuendo, siue predicando, siue nascendo, siue etiam moriendo, prebuerunt. Ostium uero templi Dominus est: quia »nemo uenit ad Patrem, nisi per ipsum .« Et sicut alibi dicitur: »Ego sum ostium: per me si quis introierit, saluabitur .« Ostium porticus sermo est propheticus, qui quasi recto calle  ingredientes, in ostium templi perducebat: quia gratiam Domini Saluatoris qua mundum erat redempturus, aperte predicabat. Factura ergo porticus tota fideles illius temporis significat. Ostium uero in porticus doctores qui ceteris lucem uite ianuamque intrandi ad Dominum pandebant, exprimit. Et bene unum ostium propter consonam in omnibus sanctis fidem, ac dilectionem ueritatis. Que uidelicet porticus, iuxta latitudinem templi uiginti cubitis longa erat, quia nimirum antiqui iusti per longanimitatem deuote mentis, desiderabant uenire ad dilationem Ecclesie, in caritate Dei, que est in Christo Domino nostro.

»Fecitque in templo fenestras obliquas.« Fenestre templi doctores sancti sunt et spiritales quique  in Ecclesia, quibus mente excedentibus, Deo arcana secretorum celestium specialius ceteris uidere conceditur. Qui, dum ea que in occulto uident, publice fidelibus pandunt: quasi suscepto lumine solis, fenestre iuncta templi penetralia replent. Unde bene cedem fenestre oblique, id est intus latiores fuisse perhibentur: quia nimirum necesse est, ut quisquis iubar superne contemplationis uel ad momentum perceperit, mox sinum cordis amplius castigando dilatet, atque ad maiora capessenda solerti exercitatione se preparet.

»Et edificauit super parietem templi tabulata per gyrum, in parietibus domus per circuitum templi et oraculi, et fecit latera in circuitu. Tabulatum  quod subter erat, quinque cubitos habebat latitudinis: et medium tabulatum, sex cubitorum latitudinis: et tertium tabulatum, septem habens cubitos latitudinis.« Hec tabulata in Euangelio ubi Dominus tentatur a diabolo, pinnacula templi uocantur. Sed et Iacobum fratrem Domini apostolum, in pinnaculum templi, unde ad populum concionaretur, leuatum esse legimus. Utrum autem moris fuerit doctoribus, ut his sedentes tabulatis ad circumstantem inferius turbam fecerint sermonem, nusquam scriptum inuenimus. Patet uero ratio sacramenti, quia tabulata hec tria totidem fidelium gradus, coniugatorum uidelicet, continentium et uirginum designant, distinctos quidem altitudine professionis, sed societate fidei et ueritatis eiusdem,  omnes ad domum Domini pertinentes, eique fixa mente inherentes. Ubi pulchre dicitur, quia tabulatum quod subter erat quinque cubitos habebat latitudinis, medium sex, tertium septem. Supernum ergo tabulatum erat ceteris angustius, medium superno latius, sed infirmo erat factum angustius. Quia nimirum altior professio uirtutis arctiorem debet uitam tenere uiuendi. Singula autem tabulata habebant in circuitu latera, id est turriculas, ne facile quis in eisdem tabulatis consistens siue residens, posset ad inferiora decidere: quod Ochozie regi contigisse in Samaria legimus. Que nimirum latera non incongrue quotidiana diuine protectionis erga nos munimina designant. De quibus Psalmista: »Immittet, inquit, angelum Dominus, in circuitu timentium eum, et  eripiet eos .« Ascendit quidem in cenaculum Ochozias rex Samarie, qui se a domo Dauid separauerat, sed per cancellos decidit. Quia et si heretici, siue schismatici, aliquam bone actionis arcem conscendere uidentur, quia tunc compagem Ecclesiastice unitatis non habent, quasi patentibus et non solitis laterum presidiis, semper ad uitiorum infima relabuntur, dum diuino destituti auxilio, sue pertinacie fastu intereunt. Qua autem arte prefata tabulata parietibus templi sunt affixa, declaratur cum subditur:

»Trabes autem posuit in domo per circuitum forinsecus, ut non hererent muris templi.« Trabes ergo que intrinsecus domum muniebant et ornabant, tante erant longitudinis, ut capita eorum forinsecus  prominerent: in infimo quidem ordine cubitorum septem, in medio sex, in supremo quinque, atque in eisdem capitibus, earum tabulata componerentur, nequaquam muris templi infixa, sed iuxta muros trabibus, que de muris exierant, superposita. Quid itaque per trabes domus, que tabulata portabant, nisi predicatores sancti sunt typice designati? qui dum ipsi sublimem atque honorabilem in Ecclesia Dei locum tenent, infirmiores quosque ac fragiles, suis predicationibus ab infirmorum appetitu sustollunt, atque ad celestia desideranda ac speranda suspendunt: suis etiam intercessionibus, ut in ceptis persistant, adiuuant. Legimus autem in libro Paralipomenon, quod trabes templi, sicut et cetera eius interiora,  fuerint auro uestite. Quod ita factum esse non dubium est, ut ille trabium partes, que intus in templo erant, aureis essent laminis tecte. Que uero foris apparebant, he minime deaurate ipsam cedri speciem formamque cunctis ostenderent, in qua tamen imposita sibimet tabulata, gestabant. Quod ergo extrinsecus eminebat trabium, uitam sanctorum que nobis in terris innotescere potuit, designat. Quod intus in templo deauratum fulgebat, claritatem illam qua in celesti patria in aspectu sui gaudent Creatoris, figurate denuntiat.

»Domus autem cum edificaretur, lapidibus dedolatis atque perfectis, edificata est, et malleus, et securis, et omne ferramentum non sunt audita in domo, cum edificaretur.« Hec ad illam Ecclesie  partem, que post huius seculi labores et certamina, ad eterna premia meruit introduci, proprie pertinent. Ibi etenim perfecti solummodo, et immaculati atque ab omni labe iniquitatis castigati, ingrediuntur. Non enim intrat in illam ciuitatem aliquid coinquinatum, faciens abominationem et mendacium, sicut in Apocalypsi scripsit Ioannes, »ubi malleus et securis et omne ferramentum non auditur ,« quia hic tundimur aduersitatibus, et disciplina ueritatis exercemur, ut illic locis iuxta meritum congruis disponamur, et castigatione cessante, solo amoris glutino  uno impleti spiritu perfundamur.

»Ostium lateris medii in pariete erat domus dextre, et per cochleas ascendebant in medium cenaculum,  et a medio in tertium.« Quidam hunc locum male intelligentes, putant ostium templi a meridie fuisse, non attendentes, quia si hoc significare uoluisset, Scriptura non ita diceret: »Ostium lateris medii in parte erat domus dextre;« sed ita potius simpliciter: Et habebat domus ostium ad meridiem. Nunc autem longe aliud significat: Pars namque domus dextre latus templi meridianum dicitur, in cuius parte orientale ostium erat in ipso angulo factum iuxta terram, in quod intreuntes, statim ad altiora gradatim ascendebant, habentes uiam ascensus per ipsa parietis interiora, donec ascenderent ad medium cenaculum, et a medio peruenirent ad tertium. Nec dubitandum, quamuis hoc Scriptura non dicat quia sic ascendentes  creberrimas habebant a meridie fenestras, quarum luce per omnia et sine offensione iter agerent: qui nimirum locus, proprie ad corpus Dominicum quod de uirgine sumpsit, respicit. Ostium namque lateris medii in parte erat domus dextre, quia defuncto in cruce Domino, unus militum lancea latus eius aperuit. Et bene in parte domus dextre, quia ad dextrum eius, latus a milite apertum sancta credit Ecclesia. Ubi apto etiam uerbo usus est Euangelista , ut non diceret, »percussit latus eius,« aut »uulnerauit,« sed »aperuit,« uidelicet quasi ostium lateris medii, per quod nobis iter ad celestia panderetur. Denique ita subiunxit: »Et continuo exiuit sanguis et aqua.« Aqua scilicet, qua abluimur  in baptismo, et sanguis quo consecramur in calice sancto. Per hoc namque ostium nobis est ascensus in medium cenaculum, et a medio in tertium, quia per fidem et mysteria nostri Redemptoris, de presenti Ecclesie conuersatione, ad requiem animarum post mortem ascendimus, rursumque de requie animarum  ad immortalitatem quoque corporum, quasi in tertium cenaculum, sublimiori profectu penetrabimus, ex quo in magna amborum, et corporis uidelicet et anime beatitudine, perpetuo uiuamus. Quo quidem iter inuisibiliter agebatur, ita ut soli hoc qui intrauerant nossent, quamuis ipsum ostium etiam foris positi uiderent: quia nimirum actus in hoc seculo, et celebrationes sacramentorum, etiam reprobi possunt  intueri, uerum arcana fidei intime gratiam dilectionis, nullus  agnoscit. »Qui enim dicit se nosse Deum, et mandata eius non custodit, mendax est .« Notandum sane quod triginta cubiti altitudinis, de quibus supra legitur, usque ad medium cenaculum addebantur, quousque porticus que erat circa templum ab austro, et aquilone, et occasu, tectum perueniebat, ut Iosepho narrante didicimus. Denique usque ad supremum templi tectum, alii sexaginta cubiti numerabantur, et sic tota altitudo domus iuxta librum Paralipomenon  in centum uiginti cubitos consummata est. Porticus quoque que erat ante frontem templi ad orientem, iuxta fidem prefati uoluminis, eamdem cubitorum  summam in altitudine habebat: qui uidelicet liber, illas de quibus prediximus porticus circa templum, cellaria uocat et cubicula. »Dedit autem, inquit, Dauid Salomoni filio suo descriptionem porticus templi, et cellariorum, et cenaculi, et cubiculorum in abditis, et domus propitiationis .« Ubi etiam exteriorum domorum, que erant extra atrium sacerdotum in circuitu templi, fecit mentionem, cum protinus adiunxit: Necnon et omnium que cogitauerat, atriorum et exedrarum per circuitum, in thesauris domus Domini, et in thesauris sanctorum. Quod autem omnis altitudo templi centum uiginti fuit cubitorum, ad idem sacramentum respicit. Quod ex primitiua Hierosolymis Ecclesia, post passionem, resurrectionem,  et ascensionem Domini in celos, in hoc numero uirorum, gratiam Spiritus sancti accepit. Quindecim namque, que ex septem et octo constant, solent nonnunquam ad significationem referri uite, que nunc in sacro baptismo geritur animarum fidelium: perficietur autem in fine seculi, resurrectione corporum immortalium. Ipsa autem quindecim, in trigonum ducta, id est cum omnibus suis partibus annumerata, centum uiginti efficiunt: quapropter apte numero e centenario et uicenario, magna electorum beatitudo in futura uita designatur. Apte etiam in hoc tertium domus Domini cenaculum consummatur: quia post presentes fidelium labores, post acceptam in futuro requiem animarum, plena totius Ecclesie  felicitas in resurrectionis gloria complebitur

»Et edificauit domum et consummauit eam. Texit quoque domum laquearibus cedrinis.« Laquearia quid sunt? Laquearia sunt tabulata, que magno decore composita et ornata, ab inferiore parte trabibus affiguntur: et quia ter gemine altitudinis domus Domini facta erat, terna nimirum habebat laquearia. Quid autem aptius per laquearia quam sublimiores quosque in sancta Ecclesia iustos significari credamus? Quorum opus et doctrina cunctis in exemplo proposita, quasi longius in alto preeminent, quosque suis intercessionibus et exhortationibus animos infirmorum, ne in tentationibus deficiant, protegunt. Que nimirum laquearia recte cedrina esse describuntur. Cedrus namque arbor  est imputribilis omnino nature, odoris iucundi, aspectus nitidi, serpentes accensa nidore fugans ac perimens. Que uniuersa perfectis quibusque conueniunt, quorum insuperabilis est patientia, fama uirtutum eximia, presentia cunctis gratissima, in bonis auctoritas, ad reuincendos, confutandosque eos qui ueritati resistunt, constantissima: qui et in hac uita et in futura, singulari pre ceteris sanctis eminentia, fulgent.

»Et edificauit tabulatum super omnem domum, quinque cubitis altitudinis .« Loriculas significat, que in supremo domus tecto per circuitum erant facte, ne quis ad altiora perueniens, repente laberetur ad ima: quod in omni domo, quam quisque edificaret, Moyses fieri precepit: »Cum edificaueris,  inquiens, domum nouam, facies murum tecti per circuitum; ne fundatur sanguis in domo tua, et sis reus labente alio et in preceps ruente .« Hec autem tabulata siue loricule supra sunt latera uocata: ubi, cum dictum esset,

»Et edificauit super parietem templi tabulata per gyrum, in parietibus domus per circuitum templi et oraculi.« Continuo subiunctum est, »Et fecit latera in circuitu,« in quibus nimirum lateribus intelligimus diuina esse presidia designata, que nos in hoc adhuc seculo laborantes, ac pro captu nostro ad superiora nitentes, quotidie ne deficiamus adiuuant. Bene autem hoc supremum tabulatum in tecto domus Domini quinque cubitis altum esse memoratur, quia nimirum ita nos in illa patria diuine  presentie claritas adimplet, ut nichil aliud uisus noster, nichil auditus, nichil olfactus, nichil gustus, nichil tactus dulce habeat, nisi diligere Dominum Deum nostrum ex toto corde, tota anima, tota uirtute diligere et proximum tanquam nosmetipsos . »Et operuit domum lignis cedrinis.« Supremum ipsum domus tectum dicitur, id est, tabulatum illud, quod supremis trabibus superpositum erat. Non enim habebat templum culmen in superioribus, sicut nec tabernaculum, sed erat equale quomodo omnibus in Palestina et Aegypto domus edificantibus facere moris est. Idipsum autem hoc tabulatum, quo operta est domus, quod et laquearia designat, id est, eximios quosque  in resurrectionis gloria uiros, et singulari sanctitate, ad ipsum uirtutis apicem peruenientes: de quorum uno dicitur: »Inter natos mulierum, non surrexit maior Ioanne Baptista ;« cuius hic compar est magnitudinis si scire uis, audi quid Patri ipsius angelus ait: »Et ipse precedet ante Dominum, in spiritu et uirtute Elie .«

»Et edificauit parietes domus, intrinsecus tabulatis cedrinis, a pauimento domus usque ad summitatem parietum, et usque ad laquearia operuit lignis cedrinis intrinsecus.« Intrinsecus quidem domus cedro erat uestita: nam forinsecus tanto nitore lapis ipse, de quo facta fuerat, fulgebat, ac si calculo esset candido tecta. Iuxta sensus uero mysticos, parietes templi sunt fidelium populi, ex quibus  sancta uniuersalis consistit Ecclesia, quorum dilationem per orbem, latitudo designat parietum: spem uero et intentionem omnem ad celestia erectam, longitudo. uel certe altitudo parietis que ex ordinibus lapidum super inuicem positis constat presentis statum Ecclesie significat, ubi electi super fundamentum Christum omnes edificati, sibi inuicem in ordine, per temporum curricula succedunt, seseque inuicem portantes, legem Christi, que est caritas, adimplent. Dum enim qui nunc a precedentibus erudiuntur magistris, rursum ipsi alios erudiunt, quasi super inuicem positis ordinibus, quique lapidum uiuorum in domo Dei, sic ab aliis fixa constantia portantur: ut ad portandos alios et ipsi sufficiant, usque ad ultimos qui in fine mundi nascituri sunt iustos, qui  quasi in summo domus Dei cacumine locati, docentur quidem et portantur ab aliis. Sed quos doceant, quorumue fragilitatem tolerent, ipsi non habent. Qui uidelicet parietes intrinsecus tabulatis cedrinis operiuntur, cum corda fidelium amore uirtutum redundant. Sicut enim cedri natura perfectos homines  typice denuntiat: ita etiam locis opportunis celsitudinem uirtutum, quibus ad eamdem perfectionem uenitur, non immerito designat. Teguntur autem omnia lignis a pauimento domus, usque ad summitatem parietum, et usque ad laquearia: cum electi a primis fidei rudimentis, usque ad perfectionem bone actionis, et usque ad ingressum patrie celestis, a bonis insudare non desistunt operibus cum a primis iustis usque ad ultimos in consummatione  seculi, omnes uirtutibus student, quarum merito uere ualeant protestari, quia »Christi bonus odor sumus Deo in omni loco .« »Et texit pauimentum domus tabulis abiegnis .« Hoc quomodo factum sit, plenius in libro Paralipomenon explicatur, ubi scriptum est: »Strauit quoque pauimentum templi, pretiosissimo marmore decore multo .« Unde patet quia tabulas abiegnas quibus pauimentum tegeret, nequaquam in terra posuit, sed primo illud marmore pretexit, ac deinde tabulas marmori superposuit, ac tertium his duobus auri uestitum superaddidit, ut in sequentibus legitur. Sicut autem latitudo parietis, in altum exsurgens, atque usque ad laquearia perueniens,  profectus uirtutum quibus electi ad regnum celeste perueniunt, uel certe ipsos electorum choros, sibimet per tempora uaria succedentes, significant: ita equalitas pauimenti concorditer eorumdem humilitatem, qua in temporali uita adhuc positi, socialiter inuicem caritate dictante conuersantur, non immerito demonstrat. Quod uidelicet pauimentum pretiosissimo erat marmore stratum decore multo. Idemque marmor in hoc tabulis tectum abiegnis, quia nimirum uita iustorum primo fidei firmitate premunienda in corde, ac deinde spiritualium uirtutum latitudine adornanda est in opere: alioquin quid utilitatis habebat decus marmoris pretiosissimi lignorum tabulis obtectum, si non mysticum aliquid tacite signabat? hoc est bonorum amplitudinem operum, fortitudine  fidei intemerate suffulciendam docebat. Abies uero propter altitudinem sui, et robur diu durabile, mentem electorum infima queque desideria spernentem, et celestium contemplationi semper intentam, uirtute quoque patientie singulariter excellentem, non incongrue demonstrat. Auri autem lamine marmori ac tabulis abiegnis superposite, ipsa est latitudo caritatis, de corde puro, et conscientia bona, et fide non ficta , que, sicut aurum aliis pretiosius est metallis, ita ceteris eximior uirtutibus in templo Dei singulari luce refulget.

»Aedificauit quoque uiginti cubitorum ad posteriorem partem templi tabulata cedrina, a pauimento usque ad superiora, et fecit interiorem domum oraculi in Sanctum sanctorum.« Posteriorem  partem templi, occidentalem dicit: ab ortu enim solis ingressum habebat templum, et ab occasu domum interiorem, hoc est Sanctum sanctorum ingrediebatur. Quod autem tabulata que interiorem domum ab exteriore separabant, a pauimento usque ad superiora esse dicuntur edificata, non usque ad laquearia , sed tantum usque ad cubitos uiginti altitudinis, ut in sequentibus aperte legitur, intelligendum est: reliquum uero erat super hec tabulata apertum et inane usque ad laquearia, cubitorum decem altitudinis, et cubitorum uiginti longitudinis, iuxta latitudinem domus: per quam nimirum ianuam fumus incensorum de altari thymiamatis solebat in Sancta sanctorum ascendere  atque ad arcam Domini operiendam penetrare. In qua distinctione domus Domini patet figura mysterii: et Apostolo exponente  luce clarior est, quia prior domus in quam semper introibant sacerdotes sacrificiorum officia consummantes, presens est Ecclesia, ubi quotidie piis insistentes operibus, Domino sacrificia laudis offerimus. Interior uero domus que ad posteriorem partem templi erat facta, ipsa est promissa nobis uita in celis. Exterior quidem hec conuersatio nostri exsilii: interior uero est que in presentia Regis summi, ubi perpes beatorum et angelorum et hominum solemnitas agitur. Unde ea bene merito seruo dicitur: »Intra in gaudium Domini .« Sed hec posterior est tempore,  quia post huius seculi labores ad illius ingressum perducimur. Tabulata autem que utramque domum ab inuicem diuidunt, ipsa sunt claustra celi, quorum nobis apertionem quotidie suspiramus: et quantum Dominus donauerit, pia semper instantia, donec aperiantur et intrare liceat, pulsamus. Ubi etsi necdum ante solutionem corporum intrare permittitur, apertam tamen habemus ianuam diuine pietatis, qua orationum nostrarum, eleemosynarum, ieiuniorum, ceterorumque operum bonorum thymiamata, premittamus. Hinc est enim quod parietibus cedrinis domus interioris edificata, ianuam habet in superioribus per totum, ubi fumus incensorum intraret, quia oculi Domini aperti sunt super domum eius nocte ac die, et aures eius in orationes seruorum  suorum intendentes, et hoc per totam latitudinem diffuse per orbem. Ecclesie altare namque thymiamatis, quod in domo quidem exteriori, sed prope ostium stabat domus interioris, typus fuit perfectorum, qui carne quidem adhuc in mundo retenti, sed omni desiderio sunt ad celestia suspensi: et uelut incenso thure, fumum ascendentem in Sancta sanctorum emittunt, quia superno amore flagrantes, crebris orationum uocibus, aures sui pulsant auctoris. Apertaque late ianua fumus incensorum in superioribus uenit: quia quanto mundiores quique in terris, et quasi uiciniores celesti patrie commorantur, tanto citius cuncta que poscunt, accipiunt. Bene autem interior domus uiginti cubitis longa facta est, propter mysterium scilicet gemine dilectionis  , que in hac interim uita ex parte maxima electorum mentes illustrat, sed in illa patria cessantibus aliarum uirtutum operibus, sola perpetuo regnat.

»Porro quadraginta cubitorum erat ipsum templum pro foribus oraculi.« Diximus ipsum templum pro foribus oraculi presentis Ecclesie typum gessisse. Unde recte quadraginta fuit cubitorum, qui numerus sepe in significatione ponitur presentis fidelium laboris, quomodo quinquagenarius, in significationem future quietis et pacis. Denario namque numero continentur precepta, quorum obseruatione ad uitam peruenitur. Denario eque significatur ipsa, quam desideramus et pro qua laboramus, uita perennis.  Quadratus uero est mundus, in quo pro acquirenda eadem uita certamus. Unde Psalmista congregandam Ecclesiam de gentibus preuidens, aiebat: »De regionibus congregauit eos a solis ortu et occasu, ab aquilone et mari .«

»Sed et cedro omnis domus intrinsecus uestiebatur, habens tornaturas suas, iuncturas fabrefactas, et celaturas eminentes.« Diximus de cedro quod insuperabilem uirtutum uenustatem signaret: quo nimirum ligno omnis domus Domini intrinsecus uestiebatur, cum corda iustorum solo bonorum operum amore nitescunt. Habetque domus in tabulis cedrinis tornaturas suas et iuncturas fabrefactas, cum iidem electi sese ad inuicem pulcherrima caritatis copula connectuntur: ita ut cum innumera sit  multitudo fidelium, unum tamen cor, unam habere animam, pro communis fidei ac dilectionis societate, merito dicantur. Namque tornature, que iuncturis tabularum apponebantur, ut unum ex omnibus fieret tabulatum, ipsa sunt officia caritatis, quibus adinuicem fraternitas sancta copulatur, atque in unam Christi domum toto terrarum orbe componitur. Que etiam domus habet celaturas eminentes, cum opera uirtutum sancti nequaquam occulto tegunt, sed manifesta expressione foris omnibus quales sint ipsi, quid agant, in exemplum uiuendi proferunt. »Omnia cedrinis tabulis uestiebantur, nec omnino lapis apparere poterat in pariete.« Et lapides parietis siue pauimenti, et tabule et aurum, sanctorum in Ecclesia uitam omnia designant. Sed ea utique distinctione,  cum pariter ponuntur, ut lapides uiui sint sancti, fortitudine fidei in una eademque regula sibimet agglutinati. Tabule cedrine siue abiegne sunt sancti latitudine uariarum uirtutum secundum donationes Spiritus sancti, in una eademque fide sibimet alterutrum connexi. Auri lamine sunt sancti supereminentem scientie caritatem habentes, huiusque fulgore gratissimo adinuicem congaudentes. Que tria beatus Apostolus una sententia complexus est, dicens: »Nam in Christo Iesu neque circumcisio aliquid ualet, neque preputium: sed fides que per dilectionem operatur .« Fidei namque inuicte lapis figuram tenuit: cedrus actionis odorifere: aurum, transcendentis omne dilectionis. uestiturque lapideus paries tabulis cedrinis, cum  professio fidei bonis ornatur operibus, ne otiosa iudicetur esse, aut mortua. uerum quia lex in lapide scripta, doctrina uero Euangelii per lignum est Dominice passionis confirmata: unde et populus ille lapide circumcidebatur in preputio, nos signo crucis consecramur in fronte. Possunt non incongrue parietes templi lapidei, siue pauimentum pretiosissimo marmore stratum, eorum qui in lege fideliter ac perfecte uixerunt, typum tenere; tabule uero cedrine siue abiegne, Noui Testamenti iustos indicare, qui uolentes post Dominum uenire, abnegant semetipsos, et sumpta cruce sua quotidie, sequuntur illum. Et quo utriusque temporis iustos communis gloria superne manet retributionis, lapidibus  ac lignis pretiosis tertia est species aurearum adiuncta laminarum. Nec contrarium debet uideri, quod supra diximus, porticum que erat ante templum, antiquorum figuram gestare fidelium: ipsum uero templum, eorum qui post incarnationis Dominice tempus in mundum uenerunt. Porro domum interiorem, regni celestis gaudia, que utrisque iustis dantur figurare. Nunc autem dicamus parietes lapideos antiquum Dei populum, tabulata cedrina nouum, aureas laminas utriusque in celis premia designare: cum idem parietes templi et in porticu, et in ipso templo, et in Sanctis sanctorum pari fuerint modo, de lapidibus et lignis et auro compacti. Multiplex namque est in diuersis rebus earumdem repetitio figurarum. Sed et hoc dicendum, quia fuerunt  et in lege et ante scriptam legem: plurimi qui legaliter Domino deseruirent, non occidentes, non fornicantes, non furtum facientes, non falsum testimonium contra proximum loquentes, honorantes patrem et matrem, et diligentes proximos sicut seipsos, hi ad parietes porticus lapideos pertinebant. Fuerunt alii, qui maiori perfectione relictis mundi negotiis, et assumpta cruce sua, sequebantur Dominum: quod Apostolus scribit: »Ludibria et uerbera experti insuper et uincula et carceres, lapidati sunt, secti sunt, tentati sunt, in occisione gladii mortui sunt. Circumierunt in melotis, in pellibus caprinis egentes, angustiati, afflicti quibus dignus non erat mundus .« Hi qui ante manifestata tempora Euangelii, uitam duxere euangelicam,  non aliter atque ante ingressum templi, tabulata cedrina in porticu fulgebant. Quos utrosque quia idem regnum celeste communiter  recipit, quasi porticus templi, post lapides et cedrum, intrinsecus est auro cooperta. Sunt in hoc tempore perplures qui legalibus contenti preceptis  sufficere sibi credunt tantum, si ad uitam uenire mereantur. Sunt alii, qui ad perfectionem non desides, uenditis que habent omnibus sequuntur Dominum, memores promissi illius, quod talibus in resurrectione non solum uitam, sed et specialem predixit honorem esse tribuendum: »Amen dico uobis, quod uos qui secuti estis me, in regeneratione cum sederit Filius hominis in sede maiestis sue, sedebitis  et uos super sedes duodecim, iudicantes duodecim tribus Isrel .« Hi ad parietem templi albo de lapide factum, illi figuraliter ad cedrina pertinent tabulata: utrique premia a Domino perpetue lucis, quasi auri laminas quibus decorentur exspectant. Sunt in aditis lapides pretiosi, sunt tabule ligni aromatici, utraque auro cooperta, quia et illi qui in lege Domini immaculati ambulauerant, et qui gratiam Euangelii perfecte susceperant, pariter eterna uita perfruuntur.

»Oraculum autem in medio domus in interiori parte fecerat, ut poneret ibi arcam federis Domini.« Hoc superius preoccupando expositum est, quia uidelicet interior domus secreta patrie celestis, arca federis Dominum saluatorem, in quo solo  fedus pacis apud Patrem habemus, designaret, qui post resurrectionem suam ascendens in celum, carnem quam de uirgine sumpserat, in Patris dextera collocauit.

»Porro oraculum habebat uiginti cubitos longitudinis, et triginta cubitos latitudinis, et uiginti cubitos altitudinis.« Quod dicitur uiginti cubitos altitudinis parietem significat cedrinum, qui oraculum, id est, Sancta sanctorum ab ede exteriori segregabat, sicut et supra diximus. Oraculum uero ubi erat arca habebat uicenos cubitos in longitudine, et latitudine et altitudine, id est, per quadrum: quia in superna illa patria ubi regem in decore suo uident oculi sanctorum, sola caritatis diuine ac  fraterna negotia per omnia fulgent: quod sequentibus quoque uerbis astruitur, cum dicitur: »Et operuit illud atque uestiuit auro purissimo.« Quod est aperte dicere, quia superna menia ciuitatis gratia caritatis impleuit. »Sed et altare uestiuit cedro.« Altare dicit thymiamatis quod erat ante oraculum. De quo paulo post subinfertur: »Sed et totum altare oraculi texit auro.« Unde intelligi datur, quod idem altare de lapide quidem fuerit factum, et cedro uestitum, ac deinde auro coopertum: significat autem typice perfectorum uitam iustorum, qui quasi in uicinia oraculi sunt positi, quia desertis infimis delectationibus de solo regni celestis ingressu, curam omnem impendunt. Unde bene in hoc altari non carnes uictimarum, sed sola incendebantur  thymiamata, quia tales adhuc peccata carnis, et illecebras cogitationum in se mactare opus habent; sed tantum orationum spiritualium et celestium desideriorum odoramenta, per ignem interni amoris in conspectu sui Conditoris offerunt.

»Domum quoque ante oraculum uestiuit auro purissimo, et affixit laminas clauis aureis.« Domum ante oraculum, presentis Ecclesie typum tenere diximus, ubi ita Redemptoris nostri amore flagramus, ut necdum ipsum uidere facie ualeamus ad faciem. Unde apte domus hec auro quidem purissimo cooperta; sed interposito erat medio pariete ab oraculo secreta. Oraculum namque uocatur, cum uel diuina hominibus uel angelica allocutio cum secretorum quorumque reuelatione conceditur. Unde bene oraculum  in aditis, hoc est in interiori domo factum est, quia superna patria, et angelorum nobis uisio atque allocutio, et ipsa Dei presentia reuelabitur. Domus ergo ante oraculum auro tecta est, quia perfecti quique iusti in hac uita, ubi necdum palam de Patre audire, id est necdum palam Patrem uidere queunt, fidem et opus iustitie diuino ornant amore: per quem plenam Dei cognitionem mereantur attingere. Lamine auri quibus operta est domus, operationes sunt multifarie pietatis, quas in obsequium uel sui Creatoris, uel fraterne necessitatis, amor castus exhibet. Claui aurei quibus erant affixe lamine ipsa sunt precepta claritatis, per que in exercitio studioque uirtutum ne deficiamus, donante Christi gratia, continemur. »Unde bene de eisdem clauis  in libro Paralipomenon scriptum est: Sed et clauos fecit aureos ita ut singuli claui siclos quinquagenos appenderent .« Quinquagenario namque numero solet in Scripturis remissio peccatorum, et gratia Spiritus sancti, et requies eterna figurari. Et quinquagenorum erant siclorum claui singuli, quibus lamine auri affigebantur in parietibus domus Domini. Quia nimirum uerba celestia, quibus in amore bonorum operum proficimus et conseruamur, ueniam nobis promittunt peccatorum, gratiam sancti Spiritus et sabbatismum in futuro pollicentur eternum. Et hi quidem sunt claui dilectionis. Sunt uero alii claui timoris, quibus incipientes quique et necdum ad perfectionem peruenientes, illecebras  uitiorum carnaliumque uoluptatum mortificant. Illi uidelicet sermones ueritatis, quorum institutione carnem nostram crucifigere cum uitiis et concupiscentiis docemur: quas habere desiderabat Propheta, cum ait: »Confige clauis a timore tuo carnes meas, a iudiciis enim tuis timui .« Qui rursum ad perfectiora perueniens, dicit de clauis dilectionis: »Mihi autem adherere Deo bonum est .«

»Nihilque erat in templo quod non auro tegeretur. Sed et totum altare oraculi texit auro.« Deaurata est quippe porticus ante templum, quia Patres ueteris Testamenti Deo per caritatem placuerunt. Deauratum est ipsum templum, quia eadem ipsa »caritas Dei diffusa est in cordibus nostris, per Spiritum  sanctum qui datus est nobis .« Deaurata est domus interior, quia in superna patria sola caritas regnat. Sed ibi eo uerius et securius, quo presens ipse Deus, qui est caritas, uidetur. Ibi eo certius, quo ipse mediator Dei et hominum, qui solus paternorum est conscius secretorum, uelut arca Testamenti semper aspicitur. Quod autem cenacula quoque tecta sunt auro, ad eumdem sensum respicit. Sicut enim interior domus sancta sanctorum ubi erat arca, internam sanctorum uitam in conspectu sui Conditoris et Redemptoris significabat, iuxta illud Psalmiste: »Abscondes eos in abscondito uultus tui, a conturbatione hominum :« ita cenaculo in alto, eamdem uitam, hoc est in celis esse, et non in hoc mundo designat, dicente Apostolo: »Que sursum  sunt querite, ubi Christus est in dextera Dei sedens. Que sursum sunt sapite, non que super terram .«

»Et fecit in oraculo duos cherubim de lignis oliuarum decem cubitorum altitudinis.« Cherubim, sicut propheta Ezechiel aperte declarat, angelice dignitatis uocabulum est, numeroque singulari cherub dicitur, plurali cherubim. Unde aperte in figuris, cherubim qui erant in oraculo facti angelica ministeria que Conditori suo in celis semper assistunt, possunt intelligi. Qui recte de lignis oliuarum facti esse perhibentur, quia nimirum uirtutes angelice gratia Spiritus sancti, ne unquam ab amore Dei arescant, uncte sunt. Decem autem sunt cubitorum altitudinis: quia denario uite eterne struuntur, habentes  inuiolatam in se sui Conditoris imaginem seruatam, perpetue sanctitatis ex iustitia et ueritate, quam prima in conditione perceperunt. Denarius namque decem obolis constat, et continere in se nomen regis et imaginem consueuit. Quapropter et figure regni celestis aptissime congruit, ubi et angeli sancti ad imaginem sui Conditoris ad quam facti sunt semper manent, et electi homines imaginem quam peccando amiserant recipiunt.

»Quinque cubitorum ala cherub una et quinque cubitorum ala cherub altera, id est decem cubitos habentes a summitate ale usque ad ale alterius summitatem.« Ale cum in sanctorum hominum figura ponuntur, uirtutes significant eorum, quibus  ad celestia semper uolare, atque in his conuersationem delectantur habere. Cum uero in significationem angelorum ponuntur ale, quid aptius quam gratiam demonstrant perpetue et indefectiue felicitatis eorum, qui semper in celestibus in ministerio sui persistunt auctoris? uel certe quia leuitate spiritalis nature sunt prediti: ita ut ubicunque uoluerint statim quasi uolando perueniant, et hic cum alis figurati, et prophetis sunt cum alis ostensi. Bene autem dicitur quia »quinque cubitorum fuerit ala cherub una, et quinque cubitorum ala cherub altera,« quoniam uirtutes angelice legem Dei que in quinque libris descripta est, indefessa deuotione custodiunt: diligendo uidelicet Dominum Deum suum ex omnibus uiribus suis, et proximos  tanquam seipsos. »Plenitudo enim legis caritas est .« Proximi autem eorum, et ipsi adinuicem, sunt angelici spiritus, et homines electi eorum equi conciues. Cherub unus et utraque ala, eiusdem mensure perhibetur: quia uidelicet eadem ipsa deuotione qua sese alterutrum in Deo diligunt, nostram quoque ad se ascendentium societatem desiderant. Sicque simul ale decem cubitos complent, cum in gemine caritatis exhibitione, angeli de Conditoris sui presentia letantur.

»Decem quoque cubitorum erat cherub secundus mensura pari, et opus unum erat in duobus cherubim, id est altitudinem habebat unus cherub decem cubitorum: et similiter cherub secundus.« Duo erant facti cherubim, propter consortium  eiusdem de qua loquimur caritatis significandum, quia minus quam inter duos caritas stare non potest. Unde et Saluator binos ad predicandum discipulos mittere curauit, ut tacite doceret eos qui uerbum fidei predicarent, uirtutem dilectionis ante omnia esse tenendam. Uniusque mensure et operis erant duo cherubim, quia disparilitas uoluntatum siue cogitatuum in superna patria nulla est: ubi una omnes eademque Dei presentis uisione et gloria illustrantur.

»Posuitque cherubim in medio templi interioris. Extendebant autem alas suas cherubim, et tangebat ala una parietem, et ala cherub secundi tangebat parietem alterum: ale autem altere in media parte templi se inuicem contingebant.« Manifestum  est ex his que predicta sunt, quare cherubim in medio templi interioris sint positi: quorum habitatio est semper in celis. Extendebant autem alas cherubim quasi ad uolandum, quia spiritus angelici semper habent animum ad obsequium diuine uoluntatis paratum. Quod uero ala una tangebat parietem, et ala cherub secundi alterum parietem, ad illam caritatis administrationem quam nobis exhibent angeli pertinent. Quod ale altere in medio templi se inuicem contingebant, eam dilectionis gratiam qua se alterutrum complectuntur exprimit. Bene autem sequitur.

»Texit quoque cherubim auro, et omnes parietes templi per circuitum sculpsit uariis celaturis  et torno. Et fecit in eis cherubim, et palmas, et picturas uarias, quasi prominentes de pariete et egredientes; sed et pauimentum domus texit auro intrinsecus et extrinsecus. Et in ingressu oraculi fecit ostiola de lignis oliuarum, postesque angulorum quinque, et duo ostia de lignis oliuarum. Et sculpsit in eis picturam cherubim et palmarum species, et anaglypha ualde prominentia, et texit ea auro, et operuit tam cherubim quam palmas et cetera auro. Fecitque in introitu templi postes de lignis oliuarum quadrangulatos, et duo ostia de lignis abiegnis altrinsecus, et utrumque ostium duplex erat, et se inuicem tenens aperiebatur. Et sculpsit cherubim, et palmas, et celaturas ualde eminentes, operuitque omnia laminis aureis opere  quadro ad regulam.« Et reliqua. »Texit, inquam, cherubim auro,« quia et naturam eorum Conditor immortali claritate sublimauit, et mentem uera dilectionis atque humilitatis luce repleuit. Notandum sane quod Moyses, dum tabernaculum faceret, fecit et duos cherubim aureos quos posuit in propitiatorio quod erat super arcam. Salomon autem addidit alios duos multo maiores quos in templo poneret, sub quorum alis arcam in medio poneret, cum propitiatorio et cherubim prioribus. Sicque factum est, ut in tabernaculo quidem essent cherubim duo, in templo autem quatuor: ad unam uero eamdemque significationem utrique pertinent. Sed repetitum est ut typice doceretur, quia multiplicata post incarnationem dominicam Ecclesia, latius esset de  gentibus sublimitas celi ciuium pandenda: qui sic Conditorem decollato sibi munere beatitudinis collaudant, ut de nostra quoque ereptione ad eamdem beatitudinem introductione congaudeant. Extendunt enim alas adinuicem super arcam, cum ad laudem Domini Saluatoris referunt bonum omne quod acceperunt. Extendunt alteras alas ad parietes oraculi, cum sanctos etiam homines secum uidere letantur, eosque quo uolunt alarum suarum summitatibus tangunt, quos consortes atque imitatores fuisse in hac uita sue puritatis exsultant. Duos autem eque parietes alis suis tangunt, quia fideles utriusque populi, Iudei scilicet et gentilis, possessores secum habent aule celestis: non quod in illa patria distinctio localis inter utrumque populum, sed  quia maior fiat festiuitas interne beatitudinis, de consortio adunate in Deo fraternitatis. Extendunt ergo cherubim ad utrumque parietem oraculi alas suas, quia letantes in celesti patria iustos utriusque plebis, uisione quoque sue glorie ad laudem sui Creatoris excitant. Non solum de illorum quos secum intus habent hominum iustorum felicitate letantur agmina celestia, uerum etiam nostri qui foris adhuc positi de profundis ad Dominum clamamus, curam gerunt sedulam. Unde bene de eisdem cherubim in libro Paralipomenon scriptum est: »Ipsi autem stabant erectis pedibus et facies eorum uerse erant ad exteriorem domum.« Quia nos ab huius erumna peregrinationis ereptos, ad suum desiderant  peruenire consortium. Sic ergo pedibus stant erectis: sic alas suas auro tectas ad oraculi parietes extendunt, ut facies habeant ad domum uersas exteriorem, quia sicut angeli suam perpetuo innocentiam conseruant, sic de animarum sanctarum in celis beatitudine congaudent, ut eis quoque quos in terris adhuc peregrinari conspiciunt electis opem ferre non desinant: donec et illos ad celestem patriam introducant. Omnes enim sunt administratorii spiritus in ministerium missi, propter eos qui hereditatem capiunt salutis. Possunt etiam per duo cherubim duo Testamenta figurari. Qui nimirum cherubim in oraculo sunt facti; quia in consilio diuine prouisionis nobis utique inaccessibili atque incomprehensibili, ante secula dispositum est quando  et qualiter, quibusue auctoribus, sacre Scripture conderentur. De lignis oliuarum sunt facti, quia lucem nobis scientie tribuunt, iuuante flamma caritatis Dei, qui per Spiritum sanctum diffunditur in cordibus nostris. Decem cubitis sunt alti, quia per obseruantiam decalogi legis Deo seruiendum predicant, quia Deo fideliter seruientes, denario remunerandos esse regni perpetuitate ostendunt. Geminas habent alas, quia Testamentis sui Conditoris per aspera eque ut prospera indefesso suis auditoribus animo gradiendum esse demonstrant. Quinque cubitorum ala cherub una, et quinque cubitorum ala cherub altera, quia in omni labentium rerum uarietate, sancti uniuersos sui corporis sensus, in obsequium sui Conditoris extendunt. Et unum opus erat in  duobus cherubim, quia utriusque Testamenti scriptores, una eademque castitate operis et caritatis deuotione Domino seruiebant, una et consona Domini uoce ac fide predicant. Ale igitur cherubim interiores super arcam se inuicem constringebant, quia Testamenta pari de Domino attestatione consentiunt. Item alis exterioribus iste unum parietem, ille alterum contingebant, quia uetus Testamentum proprie antiquo Dei populo scriptum erat. Nouum uero nobis, qui post incarnationem dominicam ad fidem uenimus. Et secundo parieti, hoc est septentrionali recte comparamur, quibus post frigora ac tenebras idololatrie, lucem ueritatis agnoscere datum. uersas habent facies cherubim ad exteriorem domum, quia nostri gratia qui adhuc foris stamus,  neque reipsa, sed spe salui facti sumus . »Et omnes parietes templi per circuitum sculpsit uariis celaturis et torno.« Omnes parietes templi per circuitum, omnes sancte Ecclesie populi sunt, quibus super fundamentum Christi locatis, totius ambitum orbis repleuit. Ceptumque fidei edificium, quotidie noua membrorum suorum progenie, quasi lapidum pretiosorum appositione, superaugmentare non desistit. Qui nimirum parietes uariis celaturis sculpuntur, cum alii datur per Spiritum sermo sapientie, alii sermo scientie secundum  eumdem Spiritum, alteri fides in eodem spiritu, alii gratia curationum in uno spiritu, alii operatio uirtutum, alii prophetia, alii discretio spirituum, alii genera linguarum, alii interpretatio sermonum . Et ut ad illas ueniamus, quas omnes habere ualemus uirtutes, »caritas, gaudium, pax, longanimitas, patientia, benignitas, bonitas, fides, modestia, continentia « et ceteri fructus spiritus, quid nisi celature sunt parietum templi? quia ornatus sunt mentium populi Dei. Sculpuntur iidem parietes et ad patiendum, cunctaque promittunt, dicentes ex animo per singula que occurrunt: »Benedicam Dominum in omni tempore ;« et: »Paratum cor nostrum, Deus, paratum cor meum, cantabo et psallam  in gloria mea Domino .« Sculpuntur torno, cum intantum uirtutibus operam impendunt, ut ab harum tramite nullis circumstantium rerum contrarietatibus, nullis possint blandimentis auerti. Quia enim tornatura ceteris artibus uelocitate precellit, et ipsa sibi regulam qua sine errore opus perficiat seruat: apte per hanc pia sanctorum uita signatur, que et parata est semper ad obsequium diuine uoluntatis: et hoc absque diuerticulo errandi complere, longo uirtutum didicit usu exercitata. »Et fecit cherubim in eis et palmas, et picturas uarias, quasi prominentes de pariete et egredientes.« Cherubim namque in parietibus templi fecit Salomon, cum electos suos Dominus ad regulam Scripturarum sanctarum   uitam suam dirigere donat. Cherubim facit, cum eos in hoc mundo castitatem angelice conuersationis, pro modulo suo docet imitari: quod maxime uigiliis ac laudibus diuinis, dilectione sincera Conditoris et proximi geritur. Palmas facit, cum memoriam eterne retributionis eorum mentibus infigit: ut eo minus ab arce iustitie labi queant, quo mercedem iustitie semper ante oculos habeant. Facit picturas uarias quasi prominentes de pariete et egredientes, cum multifarias uirtutum operationes fidelibus tribuit. uerbi gratia, uiscera misericordie, benignitatem, humilitatem, patientiam, modestiam. »Sed et pauimentum domus texit auro intrinsecus et extrinsecus.« Intrinsecus et extrinsecus, in oraculo et in ipso templo significat. Texit ergo Salomon  pauimentum domus auro intrinsecus et extrinsecus, quia rex noster pacificus et angelos atque animas iustorum in celis perfecte ac plenarie dono dilectionis, a ceterorum mortalium uisione secreuit. »Et in ingressu oraculi fecit ostiola de lignis oliuarum, postesque angulorum quinque, et duo ostia de lignis oliuarum.« Quod primo dixerat, fecit ostiola de lignis oliuarum, hoc ipsum uidetur apertius explicare uoluisse cum adiunxit: et duo ostia de lignis oliuarum. Unus quippe erat ingressus oraculi, sed idem ingressus duobus ostiis claudebatur. Rursumque reseratis eisdem aperiebatur, sicut etiam templum. Sicut porticus ante templum, unum non amplius habebat introitum. Certi utique causa mysterii, quia  »unus Dominus, una fides, unum baptisma, unus Deus .« Unus in seculum presens per baptisma, unus in regnum celeste per opera fidei est sperandus introitus. Nam quod unus esset ingressus oraculi, testatur hoc inferius de arca scriptum: »Cumque eminerent uectes, et apparerent summitates eorum, foris sanctuarium ante oraculum, non apparebant ultra extrinsecus, qui et fuerunt ibi usque in presentem diem. In arca autem non erat aliud, nisi due tabule lapidee, quas posuerat in ea Moyses in Horeb, quando pepigit Dominus fedus cum filiis Isrel cum egrederentur de terra Aegypti , etc.« Ubi patenter  ostenditur quod unus erat ingressus oraculi: et hic e regione factus arce, que in medio eiusdem stabat oraculi.  Cuius ingressus ostiola per significationem multifarie possunt accipi. Nam et angelicos spiritus quorum ministerio inhabitationem patrie celestis introducimur, aptissime designant. Et apostolorum eque, apostolicorumque uirorum, quibus claues regni celorum sunt date, tenent figuram: qui accepta a Domino potestate ligandi atque soluendi, et dignos intra regni ianuam admittunt, et contumaces, impuros ac superbos, excommunicando, siue anathematizando, ab ingressu uite perennis climinant. Sed et opera iustitie, quorum merito ad regum celeste peruenitur, recte per ostia  possunt typice designari: iuxta hoc quod in libro Sapientie scriptum est: »Custoditio autem legum consummatio incorruptionis  est: incorruptio autem facit esse proximum Deo. Concupiscentia itaque sapientie deducet ad regnum perpetuum .« Quibus omnibus apte congruit, quod eadem ostiola de lignis fiunt oliuarum, quia nimirum et angeli et homines perfecti, fructu misericordie et operibus lucis, sese in domo Dei gloriosos exhibent: imo omnes electi per arma lucis et pietatis aditum sibi patrie celestis aperiunt. Duo autem sunt ostiola, siue quia Deum ac proximos diligunt et angeli et omnes sancti, neque ullus ianuam uite, nisi per geminam hanc dilectionem poterit intrare: sed utriusque populi fidelibus, et Iudei scilicet et gentilis, eadem uite ianua reseratur. Postes angulorum quinque, quia non solum animas electorum aula celi recipit, sed et corporibus immortali  gloria preditis, in iudicio suas fores aperit. »Et sculpsit in eis picturam cherubim et palmarum species et anaglypha ualde prominentia, et texit ea auro, et operuit tam cherubim quam palmas et cetera auro.« Anaglypha Grece, que Latine dicuntur celature: quia uirtutum operibus  illi precipue, quibus fidelium cura commissa, et claues regni celorum sunt date, omni debeant solertia insistere, ut quantum gradu preeminent ceteris, tantum et merito precellant bone actionis. Habent namque in se picturam cherubim sculptam, cum angelicam in terris uitam  et mente imitantur et opere. Habent palmarum  species, cum dona superne retributionis fixa semper intensione meditantur. Palma namque manus uictricis ornatus est. Habent anaglypha ualde prominentia, cum certissima bonorum operum documenta, et que nemo in sinistram partem interpretari ullatenus ualeat, cunctis sese intuentibus ostendunt. Et hec omnia sunt auri laminis operta, cum  ceteris uirtutem floribus specialius in magnis Ecclesie membris, fulgor supereminet amoris. His ostiolis etiam uelum fuisse additum uerba dierum narrant: »Fecit quoque uelum, inquit, ex hyacintho, purpura, cocco et bysso, et intexuit ei cherubim ,« quod decoris quidem gratia factum est, ut inter parietes deauratos etiam holosericum fulgeret. Sed in  eiusdem mysterii, cuius et ostiola, congrua significatione, ante arcam atque ingressum oraculi appensum, ut sicut ostiola congruis horis aperiebantur, licet uelum reuelaretur quoties aduenirent, quibus in Sancta sanctorum esset ingrediendum. Huius ergo ueli sedula reuelatio, secundum legem apertionem significat regni celestis, que nobis per incarnationem Domini et Saluatoris nostri donata est. Unde et baptizato eo, celi aperti sunt, ut ostenderetur quia per baptisma quod nobis ipse consecrauit, ianuam patrie celestis deberemus ingredi. Et moriente illo in cruce, idem uelum scissum est medium, a summo usque deorsum, ut aperte doceretur, quia figure legales iam tunc ad fidem uenissent, ac ueritas Euangelii arcanaque celestia et ipse celi ingressus, non adhuc  prophetandus ac figuraliter significandus: sed iamiamque esset proxime omnibus aperiendus, qui ab initio mundi usque ad id temporis in fide ueritatis de mundo transierunt. Bene idem uelum, sub quo in oraculum intrabatur, ex hyacintho, purpura, cocco et bysso factum esse, ei quoque Cherubim intexti esse memorantur. Hyacinthus quippe qui celi colorem imitatur, supernorum desideriis apte comparatur. Purpura, que sanguine conchiliorum conficitur, et sanguineam ipsam prefert speciem, non immerito sacramentum Dominice significat passionis: quod nos intueri crucem nostram portando debemus. Cocco, quod rubeo colore flammescit, congrue uirtus exprimitur amoris. De quo mirantes dixere qui cum Domino ambulauerant discipuli, »Nonne cor nostrum  ardens erat in nobis, dum loqueretur in uia, et aperiret nobis scripturas? « Byssus que de terra uirenti germine nascitur, et longo artificum exercitio natiuum exuit uirorem, atque ad albentem perducitur speciem, congrue castigationem carnis nostre insinuat: cuius quasi humorem ingentem exsiccari iubet Apostolus, dicens: »Mortificate membra uestra que sunt super terram, fornicationem, immunditiam, libidinem, concupiscentiam malam, et auaritiam, que est simulacrorum seruitus .« Ad quantam uero candoris gratiam hanc uelit perduci, alias ostendit, dicens: »Obsecro uos, fratres, per misericordiam Dei, ut exhibeatis corpora uestra, hostiam uiuentem, sanctam, Deo placentem:  rationabile obsequium uestrum .« Intexuntur cherubim eidem, quod quatuor eximiis coloribus conficitur, cum uniuersa que pie agimus, a uenenatis demonum telis, per angelica presidia, Domino donante, protegimus. Intexuntur uero cherubim, cum in bonis que agimus, multitudine scientie indesinenter utimur, respicientes semper ad eloquia diuina: et ne forte a uirtutum calle aberremus, horum intuitu continuo uestigia nostra regimus. »Fecitque in introitu templi postes de lignis oliuarum quadrangulatos, et duo ostia de lignis abiegnis altrinsecus, et utrumque ostium duplex erat, et se inuicem tenens aperiebatur.« Sicut ingressus oraculi quo ad arcam Domini cherubimque perueniebatur, introitum significat regni celestis, quo ad uisionem nostri Conditoris  supernorumque ciuium nos introduci speramus ac desideramus: ita introitus in templum, primordia nostre structure ad Deum conuersionis, quando in presentem Ecclesiam ingredimur, typice demonstrat. Iste ingressum nostrum ad fidem, ille designat ad speciem. Unde apte postes huius introitus quadrangulati sunt facti, siue propter quatuor sancti Euangelii libros, quorum doctrina in fide ueritatis erudimur, seu propter totidem uirtutes principales, prudentiam, fortitudinem, temperantiam, iustitiam, quarum ueluti fundamine quodam firmissimo, omnis bonorum actuum structura innititur. Prudentia est namque qua discimus quid nos agere, qualiter uiuere deceat. Fortitudo, per quam ea que agenda didicimus, implemus. Quas uno uersiculo uirtutes Propheta  breuiter complectitur, dicens: »Dominus illuminatio mea et salus mea .« Illuminatio uidelicet, ut que agere debeamus, doceat; salus uero, ut ad hec nos peragenda confirmet. Temperantia est qua discernimus, ne plus aut minus iusto, prudentie siue fortitudini operam dare inueniamur; et quia quisquis prudentia ac fortitudine temperanter utitur, absque ulla contradictione iustus esse probabitur. uirtus quarta post prudentiam, fortitudinem, et temperantiam, iustitia sequitur. Duo ostia que in hoc ingressu facta sunt, dilectio est Dei et proximi. Que bene altrinsecus facta esse dicitur, quia ad inuicem respiciunt, adeo ut una sine altera nequaquam possit haberi. »Omnis enim qui credit quoniam iehsu est Christus, ex Deo natus est. Et omnis qui diligit  eum qui genuit, diligit eum qui natus est ex eo .« Et sicut iterum dicitur: »Qui non diligit fratrem suum quem uidet, Deum quem non uidet quomodo potest diligere? « Unde recte ostium exterius dilectio fraterna, interius est dilectio intelligenda diuina, quia illa prior tempore, hec diuinitate sublimior. Et per illam ad hanc intratur, quia in amore proximi dicitur, qualiter amari Conditor debeat. Notandum sane quod in ingressu oraculi, duo quidem fuisse ostia dicuntur; sed hec duplicia fuisse non dicuntur. In templi uero, id est domus prioris introitu, ita erant duo ostia, ut duplex esset utrumque. Quia nimirum in presenti Ecclesia, talem nos ingredi ac ducere uitam necesse  est, in qua dilectionem Dei et proximi per fidem et operationem, per patientiam et benignitatem seruemus. In futura autem uita ubi Deum et proximos in luce eterne beatitudinis uidebimus, eamdem utique dilectionem gemina, absque ullo prorsus labore, imo in magna multitudine diuine dulcedinis fruemur. Unde apte introitus interioris domus, duo quidem ostia: sed hec simplicia habebat. Non enim ibi fides necessaria est, ubi ea que nunc credimus ac speramus omnia manifesta luce uidebimus. Non labor operum necessarius, ubi mercede perpetua eorum que hic laboramus donabimur. Non necessaria patientia, ubi nemo aduersi aliquid irroget. Non munificentia benignitatis, ubi nemo indiget, opus est. Hec de ostiorum figura pro modulo nostro, sequentes  patrum uestigia disseruimus. uerum iuxta formam ipsius operis, decori gratia prouisum est, ut in uno eodemque templi ingressu, duo essent ostia. Necesse etenim erat parietes domus, que centum uiginti cubitos habebant in altitudine, nonnullos etiam grossitudinis cubitos habere, in cuius nimirum grossitudinis extrema parte ostia erant affixa, ita ut equale parieti esset ostium utrumque, et siue intus, siue foris templum quisque positus ostium inspiceret, unus ei per omnia paries esse uideretur. Similiter et cedrinus paries cum uicenorum in longitudine et altitudine esset cubitorum, non paruam et ipse debuit habere grossitudinem. Quapropter et huius ingressu duo facta sunt ostia, ut uidelicet ab utroque latere, hoc est, et intus et foris equale parieti ostium pateret:  et quo per easdem picturas ostiorum quas et paries habebat, ueraciter unus per omnia et continuatim extentus paries uideretur: unum decoris gratia pretendens, aliud ministerii, dispensationem prefigurans. Quod uero de scriptis templi ostiis sequitur, »Et sculpsit cherubim et palmas et celaturas ualde eminentes, operuitque omnia laminis aureis, opere quadro ad regulam:« quia nimirum eadem arcana fidei, spei et caritatis, que sublimes quique ac perfecti sublimiter capiunt, queque omnes electi plene diuina uisione percipiunt, etiam catechizandis rudibus pro suo cuique captu discenda et confitenda traduntur: quatenus sacris initiati mysteriis, quandoque etiam ad capienda ea que pie credidere, perueniant.

 »Et edificauit rex Salomon atrium interius tribus ordinibus lapidum politorum, et uno ordine lignorum cedri.« De interiori atrio breuiter loquitur, de exteriori prorsus tacere uidetur. uerum in uerbis dierum utriusque fit mentio, ubi ita scriptum est. »Fecit etiam atrium sacerdotum, et basilicam grandem, et ostia in basilica que texit ere .« Atrium uero interius, quod uocatur sacerdotum, eo quod sacerdotes et leuite in eo ministrarent, ex omni parte erat templo circumdatum. Sed ab oriente eiusdem templi, erat ingressus multo longius a templo, quam a ceteris tribus plagis secretus: quia nimirum in ea plaga, id est in facie templi, fiebant ministeria sanctorum, ibi altare eneum ad ostias  Domino offerendas, ibi decem luteres ad lauandas easdem hostias, ibi mare eneum erat positum ad lauandas manus pedesque sacerdotum. Habebat autem hoc atrium trecentos cubitos altitudinis  quatenus ab ingressu templi ceteros prohiberet, et solis sacerdotibus hoc licere significaret. Eratque ei ianua ad orientalem plagam, ad quam usque populus hostias suas et sacrificia inferebat, inde suscipienda a sacerdotibus atque ad altare proferenda. De exteriori uero atrio, quod uerba dierum basilicam grandem uocant, ita scribit Iosephus: Extrinsecus autem huius templi, aliam edificauit aulam quadranguli schemate factam. Erigens maximas porticus atque latas, et portas excelsas et amplas per quatuor mundi partes in eo continens, quarum singule  ad unumquemque uentum quatuor angulis attendebant, ubi aureas ianuas collocauit. Et paulo post: In hoc ergo sacrarium, omnes populi quibus purgatio et obseruatio legitimorum inerat introibant. Has uero porticus, Cassiodorus Senator, in pictura templi quam in Pandectis posuit  triplici ordine distinxit. Primum uidelicet ordinem ponens extra atrium sacerdotum ex omni parte per quadrum. Secundum, eodem modo extra intimas porticus, undique uersum in gyro. Extremum, similiter ex omni latere priorum porticuum in circuitu. Sicque templum triformi edificiorum presidio, ab omni erat parte munitum: facto pauimento sub diuo, inter edificia singula de marmore et parietibus domorum interioribus, hoc  est, eis qui ad templum respiciebant factis in columnis, exterioribus uero solidis. Sicque fiebat, ut omnis structura templi per graduum esset uarietatem rationabiliter distincta. Namque in Sancta sanctorum ingrediebatur pontifex, in ipsum templum sacerdotes purificati: in atrium sacerdotum, sacerdotes purificati: et non purificati una cum leuitis et cantoribus: in intimum atrium basilice maioris uiri Iudei purificati stantes et orantes sub diuo, si serenum esset: si tempestas, in porticus proximas sese recipientes. In exterius atrium mulieres uidue purificate. In extremum atrium gentiles et Iudei, qui nuper uenerant ex gentibus usque ad sextum purificationis diem, hec ut in pictura Cassiodori distincta reperimus breuiter annotare curauimus:  rati eum ab antiquis hec Iudeis didicisse, neque uirum tam eruditum uoluisse exemplum legendi proponere, que non ipse prius uera esse cognouisset. Hec sunt loca, quorum meminit supremus graduum psalmus, qui ita incipit: »Ecce nunc benedicite Domino omnes serui Domini, qui statis in domo Domini, in atriis domus Dei nostri .« In his porticibus Ieremias et prophete alii, in his Dominus et apostoli, uerbum populo predicabant. In horum aliqua Dominus sedebat docens, quando a tentantibus Phariseis mulier illa adultera iudicanda oblata est . In his inuenit uendentes et ementes oues, boues et columbas: hosque cum suis mercimoniis eliminauit e templo . Et his  Petrus et Ioannes claudum inuenientes sanarunt, ac secum ingredientes interius adorandum duxerunt . In his orabat omnis multitudo populi, quando incensum ponenti Zacarie angelus ad altare thymiamatis apparuit, eumque de precursoris Domini natiuitate perdocuit . Non autem hec atria cum porticibus suis aspectum templi de longe aspectantibus abscondere potuerunt: quia locus in quo templum erat situm, multum sublimior erat, quam ubi fundate porticus fuere. Nam sicut Iosephus scribit, extreme atriorum fabrice, cum in quadringentis cubitis essent erecte tantum ad uerticem usque montis in quo templum edificatum est, peruenerunt. Hec quidem de structura templi studioso lectori credidimus intimanda, uerum in eis quecunque Scriptura  sacra referre commodum duxit, figuras mysteriorum queramus, ceteris pro historie cognitione simpliciter utamur. Aedificium ergo templi intra atrium sacerdotum, perfectorum in sancta Ecclesia et sublimium uitam exprimit uirorum, eorum uidelicet qui et excellentia uirtutum Domino appropinquare, et aliis uerbo atque opere ducatum solent ostendere salutis. Sacerdos namque ab eo Latine nomen accepit, quod sacrum prebere dicatum minoribus debeat: quo nomine in Scripturis mystice non solum altaris ministris, episcopi uidelicet et presbyteri, sed et omnes utique censentur qui altitudine recte conuersationis ac doctrine salutaris eminent, nec sibimetipsis tantummodo, sed et pluribus prosunt: qui dum corpora sua hostiam uiuentem, sanctam,  Deo placentem exhibent , sacerdotis tale profecto ministerium spiritualiter exercent. Neque enim episcopis solum et presbyteris; uerum omni Ecclesie loquebatur apostolus Petrus cum ait: »uos autem genus electum, regale sacerdotium, gens sancta, populus acquisitionis.« Cuius honore dignitatis, etiam antiquus populus Dei erat insignitus, dicente ipso ad Moysen : »Hec dices domui Iacob, et annuntiabis filiis Isrel.« Et paulo post: »Et uos eritis mihi in regnum sacerdotale, et gens sancta.« Basilica uero grandis que erat atrium sacerdotum, in quo omnis populi multitudo adorare, siue ad uerbum audiendum confluere solebat, carnalium in sancta Ecclesia uitam moresque figuraliter insinuat. Qualibus  dicit Apostolus: »Et ego fratres non potui uobis loqui quasi spiritalibus, sed quasi carnalibus: tanquam paruulis in Christo lac uobis potum dedi, non escam.« Qui bene per basilicam grandem designantur, quia absque ulla dubietate multo maior est in sancta Ecclesia talium quam perfectorum numerus. Sed quantum numero prestant, tantum succumbunt merito. Unde apte basilica hec grandis etsi plurimos capit, non eos tamen in interiora templi deaurati, non ad altaris officium, non in ipsum saltem atrium sacerdotum intromittit: quia carnales quique atque infirmi adhuc in Ecclesia, etsi ob meritum caste fidei ac pietatis Domino deuote ad electorum sortem pertinent, longe tamen abest ut illis  equentur, qui cum fiducia proloquuntur. Non enim audeo aliquid loqui eorum que per me non efficit Christus in obedientiam gentium, uerbo et factis . Et iterum: »Bonum certamen certaui, cursum consummaui, fidem seruaui: de cetero reposita est mihi corona iustitie .« Accedebat quidem uulgus usque ad atrium sacerdotum, hostias suas ad usque huius ianuam deferebat, susceptas a sacerdotibus, atque in altari oblatas, oculis prosequebatur. In ipsum etiam templum cum aperiebatur intuitum suum a longe dirigebat, nec tamen atrium sacerdotum intrandi facultatem habebat. uerum de inferioribus clamabat ad Dominum, quia nec carnalium in Ecclesia simplicitas a Domino despicitur, quando fideliter ea que ualent illi uoto pietatis  offerunt. Dirigunt enim uisus a longe in templo Dei, cum uitam sublimium discere, et admirari sedulo gaudent: et quos uirtutis imitatione sequi nequeunt, pie uenerationis complectuntur affectu. uident hostias sacerdotum in altari igne sacro sanctoque consumi: quia magnorum opera cognoscunt a Domino per Spiritum sanctum dignanter accipi. Afferunt et suas hostias ad atrium sacerdotum offerendas Domino pro illis, dum bona que preualent operantes, maiorum ac doctorum, et confirmantur exhortatione et intercessione Domino commendantur. Offerunt etiam tunc hostias suas sacerdotibus per eos Domino commendandos, cum sanctis quibusque egentibus necessaria mundi huius, quibus ipsi abundant, summe mercedis intuitu, Domino tribuunt admonente  ac dicente: »Facite uobis amicos de mammona iniquitatis, ut cum defeceritis, recipiant uos in eterna tabernacula .« Bene atrium sacerdotum tribus ordinibus lapidum politorum, et uno ordine lignorum cedri edificatum esse memoratur. Tres quippe ordines sunt lapides politorum, fides, spes, caritas. Et recte politorum, quia certa necessaria est dicendi solertia qua quisque quomodo credere, quid sperare siue diligere debeat dignoscat, unus autem ordo lignorum cedri ipsa est bona operatio, ac sine corruptione simulationis exhibita, sine cuius superadiectione, fides, spes, caritas, uera esse non ualet. Dictum namque est sepius, quod ligna cedri propter odoris gratiam et imputribilem sue nature potentiam, perseuerantiam famamque pie designant  actionis. At hoc atrium usque uniuersi conscendunt electi, qui fide, spe, dilectione atque opere Deo placere appetunt: hoc alta meritorum gratia transcendunt perfecti, cum in tanto uirtutum culmine proficiunt, ut dicere suis auditoribus possint: »Imitatores nostri estote, sicut et nos Christi :« gloriantur et dicunt: »Nescitis quoniam angelos iudicabimus, quanto magis secularia? «

»Anno quarto fundata est domus Domini, in mense tertio, et in anno undecimo mense Bul, ipse est mensis octauus, perfecta est domus in omni opere suo, et in uniuersis utensilibus, edificauitque eam annis septem.« Patet allegorie sensus, quare domus Domini edificata sit annis septem,  quia nimirum sancta Ecclesia, toto huius seculi tempore, quod septem dierum circuitu peragitur, ex electis constituitur animabus? et in fine seculi suum quoque crementum ad finem ipsa perducit: uel certe, septem annis edificatur, ob significationem gratie spiritalis, per quam Ecclesia solum ut sit Ecclesia percipit; septem quippe dona Spiritus sancti enumerat Isaias, sine quibus nemo uel fidelis effici, uel fidem seruare, uel merito fidei, ad coronam potest peruenire iustitie. Quod autem in octauo anno et in octauo eius mense, perfecta est domus in omni opere suo, et in uniuersis utensilibus, ad futurum seculum diemque iudicii, pertinet: quando ad tantam iam perfectionem sancta Ecclesia perueniet, ut quod ei amplius addici possit inueniri non possit:  habebit enim tunc quod pius ille desiderator supplex a Domino querebat, dicens: »Domine, ostende nobis patrem et sufficit nobis .« Sed non contemnenda nascitur questio, quomodo dicatur domus Domini in mense octauo perfecta in omni opere suo, et in uniuersis utensilibus, cum in sequentibus legatur mense septimo dedicationem esse eius completam. Neque autem credibile est quod septem quidem annis templum edificauerit Salomon, octauo mense octaui anni perfecerit, sed usque septimum annum noui mensis dedicationem perfecte distulerit. Unde potius uerisimile uidetur domum septem annis ac septem mensibus edificatam, ita ut eodem mense septimo dedicationis sit celebrata solemnitas, ac die uicesimo tertio ipsius mensis  populos Salomon ad tabernacula sua dimiserit. Sicque post unam septimanam adueniente mense octauo, perfecta inuenta sit domus Domini, et operibus uidelicet eius in uniuersis, et ipsa dedicatione prius completa. Nisi forte putandum est, predicto templo aliquid adhuc utensilium in ministeria eius additum fuisse: utque ad ingressum octaui mensis, accelerante rege, ut omnino mense septimo  templum dedicaretur: atque ita uerum reperiatur utrumque et templum uidelicet octauo mense in opere suo atque utensilibus perfectum, et in ipso septimo mense dedicatum.



CAPUT uII.

 »Misit quoque rex Salomon et tulit Hiram de Tyra, filium mulieris uidue ex tribu Nephthali patre Tyrio, artificem erarium, plenum sapientie, et intelligentie et doctrine ad faciendum omne opus ex ere. Qui cum uenisset ad regem Salomonem, fecit omne opus eius.« Et hoc mysterii gratia factum est: artifex quippe Tyrius quem adiutorem Salomon sui assumpsit operis, electos de gentibus uerbi ministros significat. Qui uidelicet artifex pulchre dicitur quia filius erat mulieris uidue de Isrel, in qua persona solet nonnunquam presentis temporis Ecclesia figurari: pro qua uir suus, uidelicet Christus, morte gustata resurrexit, atque in celos ascendens, eam interim peregrinantem a  se, reliquit in terris. Non autem laborandum in explanando, quomodo huius uidue filii sancti sunt predicatores, cum omnes electi se filios fateantur Ecclesie, cum etiam de eis predicatoribus Noui Testamenti, specialiter ei promittatur, dicente Propheta: »Pro patribus tuis nati sunt tibi filii, constitues eos principes super omnem terram .« »Fecit autem Hiram omne opus Salomonis.« Quia nimirum doctores sancti, dum ministerio uerbi fideliter insistunt, opus utique Dei operantur. Quoniam illis loquendo foris uiam ueritatis aperiunt, quos intus illustrando ipse ad uiam preordinauit eternam. »Ego, inquit, plantaui, Apollo rigauit, Deus autem incrementum dedit .«---»Fecit hoc opus ex ere,« quia illis committere uerbum querit  doctor strenuus, qui hoc pie suscipere ac perseueranter custodire desiderant, quique etiam aliis predicando latius diffamare, queque ipsi didicerint recta satagunt. Aeris namque metallum ualde esse durabile constat, atque omnimodo sonorum.

»Et finxit duas columnas ereas, decem et octo cubitorum altitudinis columnam utramque.« He sunt columne de quibus Paulus ait: »Iacobus et Cephas, et Ioannes, qui uidebantur columne esse, dextras dederunt mihi et Barnabe societatis: ut nos in gentes; illi autem in circumcisionem .« Quibus uerbis quasi exponere uidetur mysterium columnarum materialium, et quid uidelicet figurauerunt, et quare due sint facte, apostolos namque, et doctores cunctos spirituales significant, fortes nimirum  fide atque opere, et contemplatione ad superna erectos. Due sunt autem, ut et gentes et circumcisionem predicando in Ecclesiam introducant. Stabant in porticu ante fores templi, et ingressum illius suo decore ac pulchritudine, ex utraque parte mirabiliter ornabant. Ostium autem templi Dominus est, quia nemo uenit ad Patrem nisi per ipsum . Et sicut alibi dicitur: »Ego sum ostium, per me si quis introierit, saluabitur .« Cui uidelicet ostio columne ab utroque latere coram posite circumstant, cum ministri sermonis, utrique populo introitum regni celestis ostendunt, ut siue a luce scientie legalis quisque, siue ex rigore gentilitatis ad fidem Euangelii uenerit, habent paratos eos qui sibi iter salutis et uerbo demonstrent et exemplo:  uel certe quia de eisdem columnis in libro Paralipomenon ita scriptum est: »Ipsas quoque columnas posuit in uestibulo templi, unam a dextris, et alteram a sinistris .« Ideo sunt due facte columne, atque ita disposite, ut nobis et in prosperis, et in aduersis, ingressum patrie celestis ante oculos mentis habendum esse doceant. Notandum sane in hac sententia Paralipomenon quam posui, quod ea porticus templi, etiam uestibulum templi uocabatur, et quod in prophetis legimus, quia inter uestibulum templi et altare orabant sacerdotes, inter porticum et altare debere intelligi. Bene autem utraque columna octodecim cubitos altitudinis habere memoratur. Ter etenim seni decem et octo faciunt.  Tria uero ad fidem pertinent propter sanctam Trinitatem. Sex ad operationem quod in eo dierum numero mundus sit factus, luce clarius est. Et tria per sex multiplicantur, cum iustus ex fide uiuit, cognitionemque pie credulitatis in exsecutione bone actionis accumulat. Columnaque ante fores templi decem et octo cubitis alta est: cum predicator quisque egregius palam cunctis insinuat, non nisi per fidem et opera iustitie, nos ad superna gaudia uite posse peruenire. »Et linea cubitorum duodecim ambiebat columnam utramque.« Linea duodecim cubitorum norma est apostolice institutionis: que nimirum linea ambit columnam utramque, cum quisque doctor, siue Iudeis seu gentilibus predicare missus, ea tantum facere curat ac docere, que per apostolos  accepit ac didicit Ecclesia. Nam si quis aliter uiuere, siue predicare uoluerit, et uel apostolica decreta spernere, uel pro suo libito noua quelibet statuere maluerit, non est talis columna templo Dei apta: quia dum apostolica statuta sequi contemnit, quasi uel exilitate inertie sue, uel elationis uitio, de grossitudine duodecim cubitorum linee non conuenit.

»Duo quoque capitella fecit, qua ponerentur super capita columnarum fusilia ere, quinque cubitorum altitudinis capitellum unum, et quinque cubitorum altitudinis capitellum alterum.« Capita etenim columnarum, hoc est superna pars eorum, precordia sunt fidelium doctorum, quorum Deo deuotis cogitationibus sicut capite membra, ita ipsorum omnia  et opera diriguntur et uerba. Duo autem capitella que his capitibus erant superposita duo sunt testamenta quarum meditationi atque obseruantie doctores sancti toto et animo subduntur et corpore. Unde bene utrumque capitellum quinque cubitos habebat altitudinis, quia nimirum quinque libris scriptura Mosaice legis comprehensa est, et quinque etiam seculi etates, tota ueteris instrumenti series complexa est. Nouum uero Testamentum non alia nobis predicat, quam que Moyses predicanda per hoc esse predixerat et prophete.

»Et quasi in modum retis et catenarum sibi inuicem miro opere contextarum. Utrumque capitellum columnarum fusile erat.« Quod in libro Paralipomenon ita scriptum est: »Necnon et quasi catenulas  in oraculo, et superposuit eas capitibus columnarum .« Species namque catenarum et similitudo retis in capitellis, uarietas est uirtutum spiritualium in sanctis: de qua Domino cantatur in Psalmis: »Astitit regina a dextris tuis, in uestitu deaurato, circumamicta uarietate :« hoc est, in uestitu fulgide dilectionis, circumamicta uarietate diuersorum carismatum. uel certe multiplex contextio catenarum, et retis expansio, multifarias electorum personas insinuat: que cum uerbis sanctorum predicatorum fideliter auscultando atque obediendo adherent, quasi columnarum capitibus superposite retis et catenule, miraculum sue connexionis cunctis aspectantibus prebent.  »Septena uersuum retiacula in capitello uno, et septena retiacula in capitello altero.« Septenario namque numero Spiritus sancti solet gratia designari, Ioanne attestante in Apocalypsi , qui cum uidisse se diceret agnum habentem cornua septem et oculos septem, mox exponendo subiunxit, qui sunt septem spiritus Dei missi in uniuersam terram. Quod propheta Isaias apertius explicat, cum de nascituro in carne Domino loquens: »Et requiescet  super eum spiritus Domini, spiritus sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini .« Septena ergo uersuum retiacula erant in capitello utroque, quia patres utriusque testamenti cognitionem per gratiam  unius eiusdemque spiritus septiformis utique electi acceperunt.

»Et perfecit columnas et duos ordines per circuitum retiaculorum singulorum, ut tegerent capitella.« Duo quidem ordines erant retiaculorum in gyro capitelli, sed uterque ordo septemplici uersuum numero currebat, donec circumacto capitello, rursum in seipsum quasi circulo facto rediret. Nec figura sacramenti in abscondito est, quare duo ordines sunt retiaculorum, cum constet gemine discretionis esse uirtutem dilectionis: quod uidelicet Domini ex toto corde, tota anima, tota uirtute, et proximum tanquam nosmetipsos amare precipimur. Sed uterque ordo ille septem habet uersuum retiacula, quia nec Deus absque gratia Spiritus sancti  potest amari, nec proximus. Facta sunt autem retiacula hec ut tegerent capitella, hoc est, undique in gyro circumdarent: quia omnis Scripture sancte pagina, cum recte intelligitur, gratiam per omnia caritatis sonat ac pacis. Capitella etenim uolumina diuinorum eloquiorum, retiacula sunt uincula mutue dilectionis: et retiaculis teguntur capitella, cum sacra eloquia  donocaritatis undique probantur esse uestita: nam et in eis que in Scripturis non intelligimus caritas latet, et in eis que intelligimus caritas late patet. Bene autem de eisdem retiaculis siue capitellis adiungitur, »que erant super summitatem malo granatorum.« Malogranata namque, quorum natura est, uno foris cortice, multa interius grana circumdare, apte in figura  sancte ponuntur Ecclesie: que catholico unius fidei munimine innumera electorum agmina solet includere. Potest autem et uniuscuiusque iusti uitam moresque designare, qui uelut plurima uno cortice circumplectens, multa cogitationum uirtutumque spiritualium insignia  firma fidei et humilitatis curat uallare custodia et apto prorsus ministerio. Capita columnarum malogranati erant in gyro circumdata, quia doctores sanctos necesse est, priorum uitam fidelium ad memoriam reuocare, eorumque semper exemplis, actus suos ac sermones omni ex parte communiri, ne si aliter forte quam illorum habet regula uixerint aut docuerint, errent. Cum uero dictum sit de retiaculis ut tegerent capitella,  que erant super summitatem malogranatorum, uidetur iuxta ordinem operis ipsius, quia malogranata fuerint facta in circuitu capitellorum a parte inferiori, atque ex eisdem malogranatis orirentur retiacula, quibus capitella ex parte aliqua tegerentur. Patetque figura mysterii, qua retiacula super summitatem fuerint malogranatorum annexa, que ad unam pene significationem, siue personarum seu uirtutum pertinent spiritualium. Scimus enim uirtutes de uirtutibus nasci, et sanctos ambulare de uirtute in uirtutem, donec uideatur Deus deorum in Sion: qua uirtute nulla potest maior dici; unde et Apostolus: »Scientes, inquit, quia tribulatio patientiam operatur, patientia autem probationem, probatio uero spem .«

 »Capitella autem que erant super capita columnarum, quasi opere lilii fabricata erant in porticu quatuor cubitorum.« Quid enim per lilia, nisi superne claritatis patrie, atque immortalitatis, floribus redolens, paradisi designatur amenitas? Quid per quatuor, nisi Euangelicus sermo, qui introitum nobis eterne illius beatitudinis promittit, et iter quo ad hanc perueniatur ostendit? Cum ergo sancti doctores promissa nobis limina regni celestis, in quatuor Euangelii libris ostendunt, quasi capita columnarum opus in se lilii quatuor cubitorum exhibent. Ubi notandum iuxta litteram, quia cum opus lilii in capitellis quatuor cubitorum esse memoratur, neque additur latitudinis aut altitudinis, lectoris utique iudicio, utrum in altitudine an in latitudine  intelligi debeat, relictum est. Constat autem absque ulla prorsus dubietate, quia columna que duodecim cubitorum restis ambiebat, quatuor cubitos habebat grossitudinis. Omnis circulus quantum habet spatii in diametro, tantum habet ter in gyro. Denique mare eneum, quia diametrum habebat decem cubitorum ut in sequentibus legitur, consequenter habebat triginta cubitos in gyro. uerum quia dicitur opus lilii quatuor fuisse cubitorum, siue latitudinem, seu designet altitudinem, nichilominus ratio figure perspicua est. Quia nonnisi per Euangelium exoptatissima illa mundo uox insonat. »Penitentiam agite, appropinquabit enim regnum celorum .« Quod uero sequitur:

»Et rursum alia capitella in summitate columnarum  desuper iuxta mensuram columne,« id est tante fuerunt amplitudinis, quante erat et columna, cuius tamen altitudo, quanta fuerit minime narratur. Hec autem capitella, qualiacunque et quantacunque fuerint  in ore liliorum uidentur esse apposita. De quorum factura, si quid mysticum inquirere delectat, illam regni perennis sublimitatem potest non incongrue designare, quam nec oculus uidit, nec auris audiuit, nec in cor hominis ascendit, que preparauit Deus diligentibus se . Que nimirum, quia eadem supernorum societas ciuium utriusque populi fidelibus tribuitur, recte subiungitur. »Malogranatorum autem ducenti ordines  erant, in circuitu capitelli secundi.« Diximus enim malogranata, uel totius sancte Ecclesie, uel singulorum quorumque fidelium typum tenere. Centenarius uero numerus, qui ad dexteram manum primus peruenit, nonnunquam in eterne beatitudinis figura poni consueuit. Duplicatur autem hic numerus malogranatorum in circuitu capitelli secundi, ut insinuetur mystice, quod utriusque testamenti populus adunandus in Christo, atque ad eterne uite sit introducendus coronam.

»Et statuit duas columnas in porticu templi. Cumque statuisset columnam dexteram, uocauit eam nomine Ioachim,« que interpretatur firmitas. »Similiter erexit columnam secundam et uocauit nomen eius Booz,« hoc est in robore.  Dextra columna, ut supra diximus, illorum exprimit figuram doctorum, qui primitiuam in Hierosolyma instituerunt Ecclesiam. Secunda eorum qui ad predicandum gentibus destinati sunt. uel certe dextra columna eos significat, qui uenturum in carne Dominum prophetando predixerant. Secunda illos qui hunc iam uenisse, et mundum suo sanguine redemisse testantur. Et apte simili uocabulo ambe censebantur columne, cum una, firmitas: altera in robore, dicta est: ut una fidei et operis fortitudo cunctis inesse doctoribus monstraretur, nostrique temporis inertia notaretur: ubi se nonnulli doctores, sacerdotes, et columnas domus Dei uideri atque appellari uolunt: cum nichil in se prorsus firme fidei et ad contemnendas seculi pompas, ac desideranda  bona inuisibilia, nichil habeant roboris, ad corrigendos, nichil industrie, saltem ad intelligendos, eorum quibus prelati sunt, errores.

»Fecit quoque mare fusile decem cubitorum, a labio usque ad labium rotundum in circuitu.« Mare hoc fusile in figuram lauacri salutaris quo in remissionem peccatorum emundamur factum est. Namque sacerdotes in ea lauabantur, ut uerba dierum aperte testantur. Sacerdotes autem constat omnes electos typice in Scripturis uocari, eo quod sint membra summi sacerdotis Domini nostri Iesu Christi. Et recte huic uasi Scriptura mare nomen indidit, in memoriam uidelicet maris Rubri, in quo prius per exstinctionem Aegyptiorum, et populi Dei liberationem baptismi forma precessit. Exponente  Apostolo ac dicente: »Quoniam Patres nostri omnes sub nube fuerunt et omnes mare transierunt, et omnes in Mose baptizati sunt in nube et in mari .« Sacramentum autem baptismi et uite nobis munditiem querit in hoc seculo, et uite nobis eterne gloriam promittit in futuro: quod utrumque in mari hoc eneo una sententia designatur, cum esse decem cubitorum a labio usque ad labium perhibetur. Decem namque preceptis in lege Dominus omnia que facere debeamus expressit. Denario autem mercedem benefactorum signauit, cum hunc in uinea laborantibus dandum esse predixit. Erat ergo »mare decem cubitorum a labio usque ad labium,« quia a primo baptizato in nomine Iesu Christi, usque  ad ultimum, qui in fine seculi crediturus et baptizandus est, omnis fidelium chorus, unam eamdemque uiam ueritatis ingredi, et communem debet a Domino coronam sperare iustitie. »Rotundum erat in circuitu,« ut orbis uniuersus in gyro, lauacro uite a sorde peccatorum designaretur esse mundandus. De quo bene subditur, »quinque cubitorum altitudo eius,« quia nimirum quidquid uisu, quidquid auditu, quidquid olfactu, quidquid gustu, quidquid tactu, delinquimus, totum hoc nobis gratia Dei per ablutionem uiuifici fontis, relaxat. Sed non sufficit preteritorum remissio peccatorum si non quisque deinceps bonis studuerit insistere operibus: alioquin diabolus qui exierat de homine, si hunc a bonis uiderit uacare, multiplicius redit: facitque »nouissima  hominis illius peiora prioribus .« Unde apte subditur, »et resticula triginta cubitorum cingebat illud per circuitum.« Per resticulam namque disciplinam preceptorum celestium, qua a nostris uoluptatibus relegamur, potest apte signari: Scriptura dicente, quia »funiculus triplex difficile rumpitur;« quia nimirum obseruatio mandatorum Dei, que in cordibus electorum fide et spe et dilectione superne retributionis firma est, nullo temporalium rerum potest obstaculo dissolui.

»Et sculptura subter labium circuibat illud, decem cubitis ambiens mare. Duo ordines sculpturarum histriatarum erant fusiles.« Cum predictum sit supra, quod resticula triginta cubitorum mare circuierit, et nunc additur quod sculptura  hoc subter labium posita, decem cubitis ambierit, patet ex utraque relatione, quia uas erat in modum phiale, repandum ac diffusum, quo triginta cubitis circuitus, quos habebat in labio, usque ad decem cubitos coarctatus sit. Sculptura autem histriata est, que historias rerum aliquas imitatur. Unde recte per sculpturas histriatas, quibus mare circumdabatur, exempla sunt priorum temporum designata, que necesse est nos solerter intueri: ut uideamus quibus operibus sancti Deo placuerunt ab initio: qua obstinatione in sceleribus perdurarunt, quanta infelicitate ob scelera perierunt reprobi.

»Et stabat super duodecim boues. E quibus tres respiciebant ad aquilonem, et tres ad occidentem, et tres ad meridiem, et tres ad orientem.« Duodecim  ergo boues duodecim sunt apostoli, et omnes qui uice eorum regendam in Christo susceperunt Ecclesiam sanctam. Qui nimirum boues mare sibi super impositum portant, cum apostoli apostolorumque successores iniunctum sibi euangelizandi officium, prompta implere deuotione satagunt. Tres ad aquilonem, et tres ad occidentem, et tres ad meridiem, et tres ad orientem respiciunt, cum uniuersis quadrati orbis partibus fidem predicant sancte Trinitatis. »Quorum posteriora uniuersa intrinsecus latitabant.« Quia qua mercede sancti predicatores in perpetuum donentur, in interni arbitri examine dispositum est, sed nobis qui adhuc foris sumus manet omnimodo occultum: quibus tamen hoc esse  occultum nullatenus potest, quia qui lauacrum baptismi ad salutem accipit, et ueram fidem, spem, et caritatem debet habere, nec sine his tribus uirtutibus quisque aliquid iam operari, neque intrare ad uitam ualet: unde recte subiungitur:

»Grossitudo autem luteris trium unciarum erat.« Grossitudo enim luteris, id est maris, firmitas est uirtutis in baptismo. Et trium unciarum est hec grossitudo, dum robore fidei, spei et dilectionis, perceptio baptismi communitur. Neque aliter proficuum esse accipientibus ostenditur, nisi harum firma certitudo uirtutum, mentem accipientium simul et opera confirmet: »Labiumque eius quasi labium calicis, et folium repandi lilii.« Per labium quippe calicis, gustum Dominice passionis: per  folium repandi lilii, patefacta claritas resurrectionis ipsius, exprimitur. »Duo millia batos capiebat.« Millenarius namque numerus, pro significatione perfectionis solet poni in Scripturis. Quia nimirum denarius numerus in quadratum ductus solidum facit. Decem quippe decies ducta centum faciunt. Que uidelicet figura iam quadrata, sed adhuc plena non est. uerum ut in altitudine surgat, et solida efficiatur, multiplica centum per decem, et fiunt mille. Quo profecto numero stabilis et insuperabilis, et uelut conquadrata iustorum conscientia designatur. Quocunque enim uerteris quadratum stabit. Sic et animus nullo tentationum occursu nouit a statu sue rectitudinis inclinari. Batus autem Hebreorum mensura est, quam ipsi bat nominant, habet modios  quatuor et ephi, quod illi epha nominant. Sed ad Ephi mensuram pertinet uariarum frugum, tritici hordei, leguminum. Batus uero est in speciebus liquidis, uino, oleo, aqua. Itaque batus, quia certe norme mensura est, opera designat equitatis et iustitie quibus hi qui in remissionem peccatorum baptizantur, necesse habent institui. Batos quippe mille capiebat mare, cum aqua baptismatis plebem Iudeorum abluens, ad regnum celeste transmisit. Recipiebat et alios mille, cum etiam turbas nationum eodem fonte renatas, et operibus iustitie confirmatas, eiusdem regni perennis fecit esse participes.

»Et fecit bases decem ereas, quatuor cubitorum longitudinis bases singulas, et quatuor cubitorum  latitudinis, et trium cubitorum altitudinis, et ipsum opus basium interrasile,« et reliqua. Multifarie et multis modis, una eademque nostre salutis sacramenta prefigurantur. Namque iidem apostoli uirique apostolici, qui per boues mare portantes designati sunt, designantur etiam per bases que portandis erant luteribus preparate, quomodo ipsi luteres eiusdem lauacri spiritalis, cuius et mare typum gerebant. Siquidem et uerba dierum narrant, omnia in eis que in holocaustum oblaturi erant lauabant: holocaustum autem Domini generaliter omnis electorum multitudo potest intelligi, que iuxta uocem precursoris baptizata est ab ipso in Spiritu sancto et igni. Sicut ergo sacerdotes qui in  mari lauabant, formam exprimunt eorum qui per baptisma efficiuntur summi consortes sacerdotii quod est in Domino Iesu Christo, ita etiam holocausta eorumdem figuram aptissime pretendunt, cum post ablutionem baptismi, gratia sancti Spiritus implentur. Lauatur namque in lutere hostia, cum quis fidelium aqua baptismi perfunditur. Offertur uero in holocaustum, cum impositione manus episcopi donum Spiritus sancti accipiunt. Quod uero ad portandos luteres decem sunt bases facte, poterat mystice interpretari, quia ministri lauacri uitalis ad eterne gaudia beatitudinis  eos quos imbuunt, uocent. uerum quia de eisdem luteribus distincte insequentibus scriptum est, quod uidelicet quinque ex his  positi sint ad dexteram partem templi, et quinque ad sinistram, magis in eis quinarii numeri sunt intuenda mysteria. In utraque etenim parte templi sunt bases luterum, ut utrique Dei populo sacri fontis gratiam designarent esse pandendam. Et quinque sunt in utraque parte: ut  demonstraretur typice, uniuersa fidelibus que per quinque sensus corporis deliquerant, per lauacrum baptismatis esse remittenda. Sicut ergo in uno mari duodecim bobus super posito unitas exprimitur baptismatis, que per apostolos toto erat orbi predicanda, ita etiam per duos ordines luterum mystice ostenditur, quia gentilitas cum Iudea in unum fidei consortium per baptismatis erat undam  colligenda. Quod autem quatuor cubitorum longitudinis, et quatuor cubitorum latitudinis, et trium cubitorum altitudinis bases singule fuere, facile intellectu est. Longitudo etenim ad patientiam longanimitatis; latitudo ad dilationem dilectionis, altitudo pertinet ad spem superne retributionis. Quatuor autem sunt principales uirtutes, quibus cetera uirtutum structura imminet. Prudentia scilicet, fortitudo, temperantia, iustitia. Et ideo quaternorum erat cubitorum longitudo et latitudo basium, quia sancti predicatores siue aduersa mundi et longitudinem exitus ac laborum presentium foris tollerent: seu cor in dilectione sui Conditoris, suorumque proximorum interna exsultatione dilatent, semper operam dare uirtutibus curant: prudenter  uidelicet inter bona et mala discernentes, fortiter aduersa sustinentes, cor ab appetitu uoluptatum temperantes, iustitiam in operatione tenentes. Trium uero cubitorum fit altitudo basium, cum per exercitium uirtutum, quas compatientia malorum et dilectione bonorum exercent, continua intentione ad uisionem sancte Trinitatis peruenire satagunt.

»Et ipsum opus basium interrasile erat. Et sculpture inter iuncturas.« Iuncturas dicere uidetur eas, que ipse luterum tabule sibimet inuicem connexe sunt: ut scilicet quatuor siue quinque tabulis una fieret basis. Quales autem sculpturas bases inter has iuncturas, id est in ipsis suis lateribus ante  et retro, dextra et sinistra et supra quoque haberent, subdendo aperitur cum dicitur:

»Et inter coronulas et plectas, leones et boues, et cherubim et in iuncturis similiter desuper.« Non ergo plana erat ulla ex parte superficies basium, sed undique uersum mysticis sculpta figuris, quia sanctorum mentes, imo uniuersa eorum conuersatio, uirtutum in omnibus gratiam pretendit, neque aliquam illos hora inanis et uacua preteriit, in qua piis uacare operibus, uel sermonibus uel certe cogitationibus desistant. Cornulas quippe in se sculptas habent, cum inter desideria uite celestis que sursum est, nunquam fraterne societatis que iuxta est, uincula dissoluunt. Habent inter coronulas et plectas leones, cum ita ad speranda celestia mentem  erigunt, ita ad diligendos proximos dilatant, ut in peccantes quosque qui sibi commissi sunt feruorem aspere inuectionis exercere non tardent. Habent cum leonibus boues, quando ipsam inuectionem corripiendi, cum spiritum mansuetudinis exhibent, quando in feruore arguendi nunquam fissam habere ungulam discrete actionis ac loquele, nunquam uerba diuine lectionis uelut ruminando in ore uoluere cessant. »Et subter leones et boues quasi lora ex ere dependent,« quando sancti doctores et in seueritate districtionis, qua peccantes iudicant, et in mansuetudine lenitatis, qua penitentibus remittunt, iudicium sui timent auctoris, ne forte iniuste ligando aut soluendo quempiam iam iuste ligari ipsi habeant, et eius iudicium qui errare nequit  mereantur.

»Et quatuor rote per bases singulas et axes erei, et per quatuor partes quasi humeruli subter luterem fusiles, contra se inuicem respectantes.« Quatuor rote quatuor sunt Euangeliorum libri, qui aptissime rotis comparantur: quia sicut uolubilitas rote citissimo cursu quocunque ducitur, currit, ita sermo euangelicus, iubente Domino, per apostolos uniuersas in breui mundi plagas impleuit. Sicut tota super impositum sibi currum terra subleuat, et subleuatum quo auriga dirigit portat: ita euangelica predicatio mentes electorum a terrenis cupiditatibus in celestia desideria suspendit, ac suspensas ad profectum bone actionis siue ad ministerium predicationis quocunque adiuuans gratia spiritus  uoluerit, ducit: Namque in sequentibus dicit: »Quia tales erant rote quales solent in curru fieri.« Legimus autem de sanctis: »Currus Dei decem millibus multiplex millia letantium .« Si ergo bases luterum sancti sunt doctores, qui lauacrum uite nobis ministrant, et rote quaterne basium, quatuor sunt libri Euangeliorum: quid axes rotarum qui bases gestant, nisi ipsa eorumdem sunt corda doctorum, que dum in preceptis euangelicis sedulo intendentia, eos ab infimorum appetitu dissoluunt, uelut immissi rotis axes, altius basim a terra subleuant. Porro humeruli qui rotis antepositi ne ab axibus delabi possent obsistebant, preconia sunt prophetarum, quibus euangelica et  apostolica Scriptura, ne cui legentium in dubium forte ueniat, confirmatur. Bene autem dicitur, quod humeruli qui per quatuor partes subter luterem erant positi, contra se inuicem fuerunt respectantes, quia nimirum omnis Scripture prophetia sibimet inuicem consentanea est: ut pote uno Dei spiritu condita. Quatuor fuere per bases singulas humeruli uidelicet iuxta numerum rotarum. Non quia quatuor sunt tantum libri prophetici; sed quia in omnibus que locuti sunt prophete et Moyses, dictis quatuor Euangelistarum testimonium prebuere: ut ex consensu utriusque Testamenti, una fides et dilectio Christi nostra omnium corda firmaret.

»Os quoque luteris intrinsecus erat in capitis summitate, et quod forinsecus apparebat, unius  cubiti erat totum rotundum, pariterque habebat unum cubitum et dimidium.« Os quoque luteris unius erat cubiti, propter unitatem confessionis et fidei quia omnes in confessione Patris et Filii et Spiritus sancti baptizamur, dicente Apostolo: »Unus Dominus, una fides, unum baptisma, unus Deus et pater omnium .« Et ipsum os in capitis erat summitate, ut ad celestia nobis regna, per baptisma iter esse patefactum doceret. Ipse uero luter in amplitudine cubitum habet unum et dimidium: per operis nimirum perfectionem et initium contemplationis. Integer enim cubitus in lutere perfectionem bone designat actionis, quam absque ulla dubietate habebat ille, de quo tentatori Dominus aiebat: »Nunquid considerasti seruum meum Iob,  quod non sit ei similis super terram? homo simplex et rectus, ac timens Deum, et recedens a malo?«  Est uero alter cubitus diuine uisionis, qui ex parte nonnulla etiam in hac adhuc uita retentis fidelibus donari consueuit: ut idem Iob deuicto aduersario cum Domino loquens, ait: »Auditu auris audiui te, nunc autem oculus meus uidet te .« Scriptum namque est in sequentibus:

»Una rota habebat altitudinis unum cubitum et semis.« Et paulo post:

»In summitate autem basis, erat quedam rotunditas unius et dimidii cubiti, ita fabrefacta, ut luter desuper posset imponi.« Luterum quippe mensura unius erat cubiti et dimidii, quia nimirum  ea fide in fonte uite lauamur, ut per opera iustitie ad uitam intrare ualeamus: quamuis sine peccato dum hic uiuimus esse nequeamus. Ipsam uero uite celestis dulcedinem gustare ex parte, ac diligere in hac interim uita, perfecte autem uidere nulla ratione ualemus. Rota quoque uno ac dimidio cubito mensuratur quia Scriptura lectionis euangelice, qualiter hi qui perfecti esse uelint, uiuere debeant ostendit, spemque nobis eterne retributionis in presenti demonstrat, ipsam uero retributionis illius qualitatem in futuro nobis pandendam, simul et donandam esse promittit. Bases etiam ipse unum habebant cubitum ac semissem amplitudinis in summitate sui, ubi luteres reciperent: quia ipsi doctores  summi ac ministri salutaris opere quidem perfecti in hac uita fulserunt, sed luce contemplationis ex parte sunt fruiti. Unde et aiunt: »Ex parte enim cognoscimus, et ex parte prophetamus. Cum autem uenerit quod perfectum est, euacuabitur quod ex parte est .«

»In hunc modum fecit decem bases, fusura una, et mensura sculpturaque consimili. Fecit quoque decem luteres eneos.« Quare decem sint bases facte, totidem eis superpositi luteres, supra iam dictum est. Quod uero una erat fusura mensuraque et sculptura consimilis omnium basium siue luterum, non in ea significatione factum est, quod equalia possint esse omnium merita doctorum, sed in ea potius, quod una fides Euangelii quo  instituuntur, unum esse sacramentum baptismi quo abluuntur, unus idemque spiritus quo omnes consecrantur electi: tametsi donationes habent diuersas in ipso Spiritu, qui diuidit singulis prout uult . »Quadraginta batos capiebat luter unus.« Quadragenarius numerus solet magne perfectionis typum tenere, quia nimirum quaterdeni faciunt quadraginta: decem autem sunt precepta, quibus omnis nostra operatio in lege diuina prefixa est. Quatuor uero Euangeliorum libri, in quibus per dispensationem Dominice incarnationis celestis patrie nobis est patefactus introitus. Et quia omnes qui ad mysterium baptismatis pertinent, cum fide et sacramentis Euangelii fructum debent recte operationis ostendere, apte luteres singuli in quibus  holocausta lauabantur, quadraginta batos capiebant. Quod uero sequitur: »Eratque quatuor cubitorum,« siue in altitudine, siue in latitudine, quid significet intellectus mysterii, in promptu est: Luter enim unus quatuor erat cubitorum, uel propter sancti Euangelii libros, in quibus forma nobis baptismi prefixa est, uel propter quatuor cardinales uirtutes, quibus quisque fidelis, si non frustra fidelis est, debet institui, uel certe propter quatuor mundi plagas, quibus lauacrum salutis ministratur, dicente Psalmographo, »Quos redemit de regionibus congregauit eos, a solis ortu et occasu, ab aquilone et mari .« Quod uero supra dixit: pariterque habebat unum cubitum, et neque ubi altitudinem, an amplitudinem significaret adiecit, uidetur quia fundum  ipsius luteris unius esse amplitudinis uoluerit intelligi, que autem est mensura  basis in qua positus erat quisque luter facillime coniicitur, que ita describitur: »In summitate autem basis erat quedam rotunditas unius et dimidii cubiti, ita fabrefacta ut luter desuper posset imponi, habens celaturas suas uariasque sculpturas ex semetipsa. Sculpsit quoque in tabulatis illis, que erant ex ere et ere, et in angulis cherubim et leones et palmas, quasi in similitudinem stantis hominis, ut non celata, sed apposita per circuitum uiderentur. In hunc modum fecit decem bases fusura una, et mensura sculpturaque consimili. Fecit quoque decem luteres eneos. Quadraginta batos capiebat luter unus, eratque  quatuor cubitorum,« et reliqua. Latitudo ergo fundi in luteribus unius erat cubiti et dimidii, ipsa uero capacitas luterum quatuor habebat cubitos. Sed utrum in altitudine, an in amplitudine, an in utroque dicat, quis nouerit?

»Et constituit decem bases, quinque ad dexteram partem templi, et quinque ad sinistram.« Dexteram partem templi et sinistram, non istos in ipso templo, sed ante templum dicitur: ad orientalem plagam uidelicet, in atrio introire, quod sacerdotum proprie uocabatur. Ut autem posuit ad dexteram partem templi, propter Iudeos qui sole iustitie per doctrinam legis antiquitus uti solebant. Et quinque ad sinistram, propter nos qui ceco diutius corde seruituti adherebamus eius qui ait: Ponam sedem  meam ad aquilonem, quod est aperte dicere, illis in cordibus requiescere desidero, que a luce ueritatis et flamma diuine caritatis aliena esse considero. »Mare autem posuit ad dexteram partem templi contra orientem ad meridiem.« Et hoc in eodem atrio positum est ad orientem. Quod autem ad dexteram partem templi, hoc est quod repetit dicens, »ad meridiem.« Ingredientibus enim atrium ab oriente, primo diuertendum erat ad meridiem, ubi mare in ipso angulo stabat ad lauandum sacerdotibus paratum. Deinde progredientibus intro occurrebant luteres ad lauandas hostias ab utraque parte positi. Intra hos basis erat enea, quinque cubitorum altitudinis, et quinque cubitorum latitudinis, et trium cubitorum altitudinis, in qua stabat Salomon,  et dedicabat templum. Deinde ultra progredientibus, occurrebat altare holocausti contra medium atrii: deinde porticus templi, siue uestibulum, in quo erant columne eree circa ostium templi. Quod ergo mare posuit ad dexteram partem templi, significat nos per lauacrum baptismi ad regnum celeste  debere peruenire. »Qui enim crediderit et baptizatus fuerit, saluus erit .« Namque ubi dextra simul et sinistra in bono accipiuntur, uel Iudeam et gentilitatem  uel presentem Ecclesie uitam et futuram, uel leta et tristia, uel aliqua designat huiusmodi. Ubi uero absolute in bono ponitur dextera, eterna sepius gaudia demonstrat. Quod  uero contra orientem posuit mare, ad eamdem prope significationem respicit, quod uidelicet per lauacrum sacri fontis, splendor nobis interne claritatis aperitur: Quod ad meridianum latus atrii, significat fideles per acceptionem sancti Spiritus, ad flagrantiam solere uere caritatis accendi. Feruor etenim meridiani solis consueuit in Scripturis, et ardorem dilectionis, et illustrationem significare sancti Spiritus, per quem eadem dilectio diffundetur in cordibus electorum.

»Omnia uasa que fecit Hiram regi Salomoni in domo Domini de aurichalco erant. In regione Iordanis fudit ea rex in argillosa terra.« Apte in regione Iordanis fusa sunt uasa domus Domini, in  quo uidelicet flumine, Dominus noster baptizari dignatus est, eiusque tinctus undis aquarum nobis elementum in ablutione peccatorum, conuertit. Et quia omne fidelium baptisma, quo Domino consecrantur, n exemplum celebratur baptismatis illius quo ipse quas sanctificat, recte in regione Iordanis uasa sunt Domini facta, neque enim aliter uasa electionis et misericordie fieri possumus, nisi et in baptismo eius quod illo in flumine subiit respicientes, et ipsi uitali flumine satagimus ablui. Notandum autem quod non tantum in regione Iordanis, sed in campestri regione illius facta dicuntur eadem uasa, significans multiplicationem fidelium, que non solum in Iudea, sed et in omnium nationum erat latitudine futura, expleta prophetia qua dicitur, »Gaudebunt  campi et omnia que in eis sunt .« Argillosa autem terra, de qua facte sunt forme ad fundenda uasa Domini, quid melius quam Scriptura sacra  ualet intelligi? quasi enim argilla ignibus durata formam uasis Domini, quanta et qualia fieri debeant exhibet, cum nobis Scriptura sacra regulam iustitie quam sequamur ostendit, sanctorumque nobis exempla qui igne tribulationum inuincibiles perseuerarunt, in omnibus sequenda premonstrat. Sed uasa in domo Domini electa ac pretiosa esse conspicimus, esque igne liquefactum quod argille formas ingredimur, qua uas possit aptum ministeriis celestibus effici, cum ipsi salubriter humiliati, et flamma siue diuine claritatis, siue etiam humane aduersitatis  emolliti, uiam patrum bene operando intramus, ut ad premia patrum bene uiuendo perueniamus.

»Fecitque Salomon omnia uasa in Domo Domini: Altare aureum et mensam super quam ponerentur panes propositionis auream.« Altare aureum corda significat perfectorum iustorum, interne caritatis et castitatis luce corusca, quorum sublimitati significande etiam locus conuenit eiusdem altaris. Stabat enim ante ostium Sancti sanctorum, ut in factura tabernaculi manifeste legimus. In quo uidelicet altari non hostiarum sanguis neque libamina, sed thymiamata tantum incendebantur, quorum fumus ad superiora ascendens, operiebat arcam, atque oraculum odore suauitatis implebat. In quo figura exprimebatur sanctorum, qui dum neglectis temporalium  rerum cupiditatibus, tota intentione celestia querunt: in uicino oraculi sunt positi, nec longe sunt remoti a uelo, quo templum et Sancta sanctorum dirimuntur, qui corpore terram incolunt, ceterum secundum interiorem hominem totam habent conuersationem in celis. Ascenditque ab huiusmodi altari fumus incensorum intra Sancta sanctorum ubi arca est recondita, cum orationes sanctorum flamma caritatis excitate, ad celum usque perueniunt: ubi Christus est in dextera Dei sedens. Non enim in hoc altari sanguis hostiarum, sed thymiama tantum incenditur, quia tales uiri non habent opera carnis et sanguinis, que in ara sui cordis immolantes Domino mactent. sed solummodo lacrymarum et  orationis ei uota, pro desiderio regni celestis offerunt. »Fecit quoque altare eneum uiginti cubitorum longitudinis, et uiginti cubitorum latitudinis, et decem cubitorum altitudinis.« Et quidem altare thymiamatis Moses fecit in eremo, habens cubitum longitudinis, et alterum latitudinis, et duos cubitos in altitudine. Quante autem magnitudinis hoc superius dictum altare Salomon fecerit Scriptura predicit, sed tamen quod altare aureum fecerit, dicit. Constat autem quia tantum facere non potuit, quantum fecit holocausti, quia si uiginti cubitorum in longitudine et latitudine factum esset, totam templi latitudinem impleret. Quanto igitur exterius erat positum altare holocausti quam incensi, quantumque genere oblationis, ac uilitate metalli ignobilius  fuit, tantum quantitate mensure et hostiarum frequentia prestabat. Quia nimirum plures sunt multo quibus dicatur : »Si uis ad uitam ingredi, serua mandata:« quam quos audire delectet, »Si uis perfectus esse, uade, uende que habes et da pauperibus.« Nec tamen huius mensura altaris mystica ratione caret et numero. Habet enim uiginti cubitos longitudinis, et totidem cubitos latitudinis, et decem cubitos altitudinis. De quo quidem numero supra in expositione templi et uestibuli eius diximus. Sed et nunc dicendum breuiter: Quia si altare holocausti illorum in Ecclesia typum tenet, qui suum corpus et animam Domino consecrare per ignem amoris illius querunt, perseuerantia horum in bona operatione per longitudinem altaris,  amplitudo in caritate Dei et proximi per latitudinem, spes in spectatione diuine uisionis per altitudinem figuratur. Quod autem longitudo et latitudo altaris uicenorum erat cubitorum, magnam utique perfectionem designat eiusdem indefesse longanimitatis, ac sincere dilectionis, que per utriusque Testamenti nobis obseruantiam tribuitur. Quater enim quini uicenarium numerum complent. Quinque autem libri Mosaice legis quatuor sunt euangelice libertatis. Et cum ad intelligentiam atque custodiam legis spiritalem, illustrante Euangelii gratia, peruenimus, uicenarium profecto numero hoc perficimus. Fitque idem numerus in longitudine et latitudine altaris, cum corda electorum, docente utroque Testamento, et adiuuante ipso uno utriusque Testamenti  auctore, et perseuerantiam boni operis, etiam in persecutione seruant in hilaritate dilectionis, et etiam in eos qui persequuntur exhibent. Denario autem numero, spes celestium premiorum solet designari, Domino affirmante, cum eos qui in uinea magni patris familias laborant, denario remuneratos esse testatur. Et idem altare quod in figura factum est electorum, ob significandam eorum uitam perpetuam, decem erat cubitis altum. Cum uero dictum est, quia fecit Salomon altare aureum, additum est continuo, et mensam super quam ponerentur panes propositionis auream. Mensa autem aurea Scriptura est sacra spiritalis intelligentie, claritate fecunda, de qua Psalmista Domino: »Parasti, inquit,  in conspectu meo mensam aduersus eos qui tribulant me .« Ne enim nos aduersarii tribulantes ad errorem flectant, mensam nobis conditor noster scientie celestis, per quam in fide ueritatis confortemur, parauit. Panes namque propositionis sancti sunt doctores, quorum uel opera nobis, uel uerba salutaria, ad exemplum uite proposita, semper in diuinis paginis quisquis bene querit, inuenit. Unde recte apteque iidem panes in Exodo duodecim fieri precepti sunt, uidelicet propter apostolos duodecim, per quorum ministerium et nobis Scriptura Noui Testamenti condita est, et instrumenti ueteris, donante Domino, reuelata mysteria. Quorum nimirum numero, non tantum iidem apostoli, sed omnes sunt designati, qui uerbum predicando,  pabulum uite fidelibus ministrant: quia omnes utique ipsam doctrine formam, quam a Domino apostoli accepere sequuntur. Quod uero in uerbis dierum legimus , quia fecit Salomon mensas decem, et posuit eas in templo, quinque a dextris, et quinque a sinistris, phialas quoque aureas centum: non has mensas tam ad panes propositionis quam ad uasa Domini portanda factas esse credibile est, phialas uidelicet quas pariter factas Scriptura refert, thymiamateria, thuribula, et cetera que in sequentibus leguntur: mystice possumus nonnulla intelligere. Nam quod paulo post in eodem uerborum uolumine subinfertur: Fecit Salomon omnia uasa domus Domini Dei, et altare eneum et mensas, et super eas panes propositionis: uel pluralem  numerum pro singulari posuit, more Scripture usitatissimo, ut in Iesu Naue: »Filii autem Isrel preuaricati sunt mandatum, et usurpauerunt de anathemate « cum Achar solus et non plures filii Isrel hoc fecerunt: uel quia certe panes propositionis solebant ante sabbatum coqui, ut sabbato mox poni possent in mensam propositionis: potuit fieri ut panes noui nouiter cocti mox illis mensis imponerentur, ibidemque nocte illa seruarentur operti, donec primo mane ablatis uteribus super mensam propositionis ponerentur calidi. Non autem he mense decem a figura unius mense propositionis discrepant. Nam sicut una mensa duodecim panibus onusta, unanimem totius Scripture concordiam auctoritate apostolica munitam designat:  ita ut non immerito decem mense auree diuine legis et prophetarum eloquia figurate denuntiant, que uel refectionem nobis uerbi Dei quasi panes propositionis offerunt, uel nobis exempla fidelium quasi positorum in se uasorum Domini, claritatem et miracula proponunt. Recte auem bis quine sunt mense, non solum quia legislator quinque uolumina scripsit, uerumetiam quia tota series Testamenti ueteris quinque etates seculi complectitur. Geminatur uero numerus mensarum quinarius, et quinque a dextris, quinque a sinistris ponuntur: cum post incarnationem Dominicam eadem Scriptura siue utrique Dei populo, Iudeo scilicet et gentili committitur, siue euangelicis plena figuris ostenditur,  que quondam antiquo Dei populo iuxta litteram solum intelligenda esse putabatur.

»Fecit et hydrias et fuscinulas et phialas et mortariola de auro purissimo.« Hydrie enim precordia sanctorum signant, aqua sapientie et uino compunctionis repleta; fuscinule quoque quibus carnes preparantur, iidem predicatores, quorum uerba sunt ut stimuli, et uelut claui in altum defixi: qui suis auditoribus cibum spiritalis intelligentie administrant, prefigurantur: quorum uidelicet officium est corpus et sanguinem Domini credentibus distribuere, infidelibus abnegare, de quibus in sequentibus dicetur. Phiale namque apostoli et doctores pleni uitalibus aquis. Mortariola quippe sanctorum penitentium labor passioque tolerantie,  quibus mortificantur membra eorum super terram. Thuribula autem figurantur uirtutes operum, uel scilicet orationes sanctorum, quibus odor suauitatis ascendit ad Deum, ex conscientia pura et fide non ficta.

»Et candelabra aurea quinque ad dexteram et quinque ad sinistram contra oraculum ex auro puro et quasi lilii flores, et lucernas desuper aureas.« Sicut enim mense in typo sancte Scripture recte ponuntur, quia et esurientibus iustitiam panem uerbi Dei ministrant, et uasa fuerunt ministerii celestis, id est iustorum nobis actus in exemplum proponunt: ita etiam aptissime per candelabra eadem diuina eloquia figurantur, uidelicet quia lucem sapientie errantibus proferunt. Hinc etenim  Psalmista: »Lucerna, inquit, pedibus meis uerbum tuum, Domine, et lumen semitis meis .« Hinc etiam Salomon ait: »Quia mandatum lucerna est, et lex lux .« Quare autem quinque a dextris, et quinque a sinistris sint posita candelabra, ex his que de mensis tractauimus facillime patet. Cum uero dixisset, »quinque a dextris et quinque a sinistris,« conuenienter addidit, »contra oraculum.« Oraculum namque ubi erat arca, ut sepe dictum est, aditum designat patrie celestis, ubi Christus in dextera Dei sedens, paternorum utique conscius arcanorum. Et candelabra templi aurea, contra oraculum sunt posita, quia diuina eloquia semper ad habitationem superne ciuitatis aspectant, ut huius agnitionem ac desiderium nostris cordibus infundant: et eos  qui originem carnis eternam habent, ad appetendam promerendamque in celestibus sedem perpetue mansionis accendant. Si autem queris quid inter candelabra et lucernas eorum typice distet? possumus recte intelligere lucernas esse uiros sanctos, qui oleo Spiritus sancti infusi, et ipsi igne dilectionis ardent in corde, et proximis lucem scientie preferunt in lingua. Candelabra autem que has lucernas in sublime tollunt ut longe lateque uideri possint in Ecclesia Scripturam esse sacram, que sanctorum nobis uirtutes et doctrinam sua lectione demonstrant. Cui uidelicet interpretationi annuit sermo Domini, quo dicitur de Ioanne: »Ille erat lucerna ardens et lucens .« Possumus  etiam ita aptissime dicere, quia lucerne diuina sunt eloquia, iuxta illud Psalmiste, quod et supra posuimus: »Lucerna pedibus meis uerbum tuum, Domine, et lumen semitis meis.« Candelabra autem harum lucernarum sancti sunt omnes, qui sua et corda et corpora ferendis Domini mandatis, humili semper intentione supponunt. Quisquis enim in nullo propriam sequi curat uoluntatem, uerum in omnibus que Scriptura sancta dicat attendit, eiusque se subiicere mandatis, eius satagit auscultare promissis quasi candelabrum domus Dei aureum aureas eius gestat lucernas: quia casta corporis sui membra, castas mentis cogitationes, ad facienda que Deus iubet supponere contendit, et hoc tam fixa intentione quam candelabrum. Necesse est enim firmiter  ad superna erectum impositas sibi lucernas, non solum absque ruina, sed etiam absque ulla status sui motione seruare. Quod uero cum dixisset »et candelabra aurea quinque ad dexteram, et quinque ad sinistram oraculum ex auro puro,« addidit »et quasi lilii flores et lucernas desuper aureas,« uidetur iuxta litteram, quia suprema pars candelabrorum, in modum sit lilii repandi deformata, quomodo in candelabro tabernaculi factum esse legimus, cuius est stipes medius, et calami ex ipso procedentes, cum scyphis et sperulis lilia scribuntur habuisse perplurima. Flores autem lilii, ut sepe dictum est, amenitatem semper uirentis terre uiuentium designant: de qua dicit beatus Petrus regeneratos nos a Domino in spem uiuam, in hereditatem incorruptibilem,  et incontaminatam, et immarcescibilem, conseruatam in celis . Et bene lilii flores aurei in candelabro sunt facti domus Domini, quia Scriptura diuina spretis temporalibus gaudiis, ad appetenda nos bona patrie celestis prouocare consueuit. Et quomodo erectum in altitudine candelabrum lilii flores et lucernas habet aureas in capite, ita electi omnes qui in eadem Scriptura sacra continentur, erecto ad superna sensu, celestia bona a Domino quesisse et percepisse probantur. »Et cardines ostiorum domus templi interioris Sancti sanctorum, et ostiorum domus templi ex auro erant.« Ostia enim domus interioris, Sancti sanctorum, angelica sunt ministeria, que nobis de corpore egressis introitum uite celestis reserant. Et ostia domus templi doctores sunt  sancti ac sacerdotes, qui instruendo, baptizando, Domini corporis et sanguinis mysteria communicando, prima nobis Ecclesie presentis limina pandunt. Quid cardines utrorumque ostiorum nisi sensus et corda sunt eorumdem angelorum siue hominum sanctorum, quibus immutabiliter contemplationi ac dilectioni sui Conditoris adherent, ut eo ministerium diuinitus sibi delegatum recte compleant, quo a uoluntate illius cui ministrant, nunquam oculos auertunt: aperiuntur enim et clauduntur ostia tempore congruo, sed nullo suum cardinem tempore deserunt: quia et angeli et omnes sancti, siue in hac uita fidei, seu in illa spei fideles atque electos suscipiant, semper animum in radice interne dilectionis  fixum tenent. Unde bene iidem cardines ex auro esse facti perhibentur, propter uidelicet uel meritum proprie claritatis, uel illius quam habent in Deum caritatis.

»Et perfecit omne opus quod faciebat rex Salomon in domo Domini.« Perfecit Salmon opus quod faciebat in domo Domini, cum rex pacificus noster in die nouissima omnes electos resurrectionis immortalitate glorificat. Alioquin quandiu status huius seculi geritur, fecit quidem opus domus Domini Salomon, sed nondum perficit, quia corda electorum Dominus ut bona operentur inspirat et adiuuat. Nullum tamen in hac duntaxat uita commorantem absque peccato esse tribuit: namque hoc donum future uite beatitudinis reseruat. Perficit uero omne opus templi  sui, et hoc dedicationi aptum reddit, cum translatos de hac uita electos suos eternum perducit ad regnum, quod bene significatur etiam in eo quod templum quatuor annis edificatum est, octauo autem perfectum ac dedicatum est, septem namque diebus omne hoc tempus uoluitur. Octaua est dies, est iudicii et resurrectionis future: de qua psalmi sextus et undecimus attitulati sunt. Cui uidelicet tempori conuenit apte quod sequitur: »Et intulit que sanctificauerat Dauid pater suus, argentum, et aurum et uasa, reposuitque in thesauris domus Domini.« Argentum namque ad nitorem eloquentie, aurum et splendorem sapientie. uasa generaliter ad rationalem pertinent creaturam. Sanctificatque Dauid, pater Salomonis, argentum; cum Deus Pater eloquentes  quosque gratia sui Spiritus ad loquendum uerbum Euangelii confortat. Sanctificat aurum, cum naturali ingenio perditos suo replens Spiritu ad considerandum in lege sua mirabilia illuminat. Sanctificat et uasa, cum omnibus generaliter Ecclesie filiis eiusdem Spiritus gratia largitur, [que] ad amanda illos, et appetenda perpetue salutis [dona] inflammat. Hoc autem argentum, hoc aurum, hec sanctificata uasa Salomon infert in templum cum Dominus noster peracto uniuersali iudicio omnes electos, et doctorum uidelicet, et ceterorum fidelium cetum in gaudium regni celestis introducit. Reponitque uasa diuersi generis, argentea siue aurea in thesauris domus Domini, quando eos qui multitudine dulcedinis eius frui meruerint abscondit in abdito uultus sui, a conturbatione  hominum. Et apte multi sunt thesauri, in quibus uasa electionis reconduntur, sed una domus Domini in qua idem sunt facti thesauri, quia et una Ecclesia in qua omnes continentur electi, quantumlibet meritis distent. Et una ac non diuersa est patria illa celestis, que electis promittitur omnibus, quamuis sicut stella a stella differt in claritate, ita et resurrectio mortuorum. Quod utrum iudex ipse ac distributor premiorum Dominus, una sententia demonstrauit, cum ait: »In domo Patris mei mansiones multe sunt .«



CAPUT uIII.

»Et intulerunt sacerdotes arcam federis Domini  in locum suum, in oraculum templi, in Sanctum sanctorum subter alas cherubim. Siquidem cherubim expandebant alas super locum arce, et protegebant arcam, et uectes eius desuper. Cumque eminerent uectes et apparerent summitates eorum foris sanctuarium ante oraculum, non apparebant ultra extrinsecus, quia et fuerunt ibi usque in presentem diem. In arca autem non erat aliud nisi due tabule lapidee quas posuerat in ea Moyses in Horeb, quando pepigit fedus Dominus cum filiis Isrel, cum egrederentur de terra Aegypti,« etc. Quod illata arca in Sancta sanctorum ducitur, cumque eminerent uectes, et apparerent summitates eorum foris sanctuarium, non apparebant ultra extrinsecus, hoc manifestius in Paralipomenon  uolumine scribitur : »uectium, inquit, quibus portabant arcam, quia paululum longiores erant, capita parebant ante oraculum.« Si uero quis paululum fuisset extrinsecus, eos uidere non poterat. Ubi notandum, quia etsi uectium capita accedentibus propius ac diligentius intuentibus parebant ante oraculum, non tamen eminerent. Quia nimirum necesse erat ut clauso oraculo et appenso ante ostia uelo, ipsi quoque uectes toti cum arca et cherubim abducerentur interius: quod fieri non poterat, si prominentes ulterius uectes producendis ad claudendum ostiis locum non darent. Quorum positionem uectium Scriptura, non sine causa, sed magis intuitu sacramenti tam diligenter expedire curauit. Constat enim quia domus templi exterior peregrinantem in  terris Ecclesiam, Sancta autem sanctorum internam superne patrie felicitatem designant. Item illata in Sancta sanctorum arca, assumptam Christi humilitatem, et intra uelum regie celestis inductam. uectes uero quibus eadem arca portabatur, predicatores uerbi  typice nuntiant. Erat autem in arca urna aurea habens manna, quia in homine Christo habitat omnis plenitudo diuinitatis corporaliter. Erat uirga Aaron que excisa denuo floruerat, quia potestas omnis iudicandi penes eum est, cuius iudicium in humilitate passionis uidebatur esse sublatum. Erant et tabule testamenti, quia in illo »sunt thesauri sapientie absconditi .« Adherebant ei uectes quibus portabatur, quia doctores qui quondam laborarunt in  uerbo Christi, nunc presenti uisione congaudent glorie Christi. Quod enim unus eorum de se dixit: »cupio dissolui et cum Christo esse ,« de omnibus utique sui operis consortibus intelligendum reliquit. Apparebant summitates uectium foris ante oraculum, non semper, sed cum ostia eiusdem oraculi aperiri contingeret. Neque hoc omnibus, sed his solummodo qui propius accedentes attentius ea que intus erant satagebant intueri. Ipsa autem arca qualis et quomodo esset posita, solis eis qui oraculum intrassent, uidere licebat. Quia nullus sanctorum in hac adhuc uita positus tametsi in altitudine se mentis attollens, sed soli illius patrie ciues gloriam inibi sui Redemptoris plene contuentur. Sunt et uectes cum arca in  oraculo conditi, quia absconditi sunt nunc perfecti quique electi, qui nos processerunt de mundo, in abdito uultus Dei a conturbatione hominum. Quorum tamen summitates uectium aperto oraculo his qui appropiant uisuntur, cum perfectioribus quibusque oculum sui cordis tota intentione purificantibus, diuina gratia aliquid extremum de supernorum ciuium gaudio contemplandum donauerit, quia nimirum contemplatio his qui paulo longius recesserint minime conceditur. Quia quanto exterius mente uaga remanent, tanto minus que sint interna gaudia uident.

»Factum est autem cum exissent sacerdotes de sanctuario, nebula impleuit domum Domini, et non poterant sacerdotes stare et ministrare propter  nebulam. Impleuerat enim gloria Domini domum Domini,« et reliqua. Quod autem nebula impleuit domum Domini, et non poterant sacerdotes stare et ministrare propter nebulam, hec sententia superbos Iudeorum pontifices ac doctores insinuat, qui dum natiuitatis Christi sacramenta inuestigare despiciunt, debitum fidei sue ministerium per erroris nebulam perdiderunt. Ita eorum mentes infidelitatis caligo repleuit, ut exigentibus propriis meritis non agnoscant cultum credulitatis. Nebula ergo Synagogam, id est domum Domini impleuit, et sacerdotes propter nebulam ministrare non poterant, quia dum in Testamento ueteri sensus mysticos littere uelamine coopertos, inter obscuras allegoriarum caligines inuestigare despiciunt, debitum fidei sue ministerium,  propter nebulam perdiderunt. Quibus et tunc in nebula doctrine sue, uocem Dominus protulit, cum de se etiam aperta narrauit. Quid est enim apertius quam »Ego et Pater unum sumus ?« Quid apertius quam »Ante Abraham ego sum ?« Sed quia auditorum mentes infidelitatis caligo compleuerat, quasi emissum solis radium nebula interiacens abscondebat. »Et dedicauerunt templum Domini, rex et filii Isrel.« Templum Domini sancta est Ecclesia, sicut supra ostensum est: hanc dedicauit rex Christus, quando eam sanguine suo mundauit, et Spiritus sancti gratia sanctificauit, ac diuersis uirtutum donis multiplicauit. Hanc dedicant et filii Isrel secum, quando unusquisque fidelium, secundum sibi donum collatum a Deo, uerbo  predicationis et uirtutum operibus proximos suos quoscunque ualet ad meliora et perfectiora conuertere, satagit. »Templum enim Domini, ait Apostolus, sanctum est, quod estis uos .« Sed hanc sanctificationem, rex et populus, caput et membra, non equaliter perficiunt, quia de Christo Ioannes ait: »De plenitudine eius nos omnes accepimus, et gratiam pro gratia .« Hinc Paulus dicit: »Itaque neque qui plantat, est aliquid, neque qui rigat; sed qui incrementum dat, Deus .« Sed quantum ualeat hominis dedicatio, predictus Apostolus subsequenter exponit dicens: »Qui plantat autem et rigat unum sunt. Unusquisque autem propriam mercedem accipiet, secundum suum laborem. Dei  enim sumus adiutores, Dei agricultura estis, Dei edificatio estis ,« etc. Igitur ipse sanctificat suum templum quasi Deus et Dominus inhabitando: nos autem digni habitationis eius conseruando. Sequitur:

»In die illa sanctificauit rex medium atrii, quod erat ante domum Domini. Fecit quippe ibi holocaustum et sacrificium et adipem pacificorum, quia altare ereum quod erat coram Domino minus erat, et capere non poterat holocaustum et sacrificium et adipem pacificorum.« Quid ergo est quod Salomon sanctificauit medium atrii, offerens ibi holocaustum et sacrificium: propterea qui altare eneum quod iuxta constitutionem legis ante fores templi positum erat, non poterat totum capere, nisi quod  Christus ea que in lege propter infirmitatem eius perfici non poterant, nunc in Ecclesia catholica pleniter gerit. Ipse est enim atrium domus Domini: per ipsum ingressus patet in domo Domini in Ierusalem uidelicet celestem. Quia ergo holocausta et sacri ficia omnia in altari typico ueteris Testamenti non poterant offerri, eo quod omnia ibi figuraliter fiebant, rex noster et sacerdos erexit altare fidei in Ecclesia catholica, in quo pinguia holocausta et sacrificia acceptabilia quotidie spiritualiter Deo offeruntur. Hinc est quod Dominus reprobans uetus sacrificium per Prophetam ait: »Holocausta et sanguinem uictimarum nolui .« Et item in Psalmis: »Sacrificium laudis honorificabit me; et illic iter, quo ostendam illi salutare Dei  .«

»Fecit ergo Salomon festiuitatem in tempore illo celebrem, et omnis Isrel cum eo multitudo magna ab introitu Emath usque ad riuum Aegypti coram Domino Deo nostro.« Quod dicitur, quia fecit Salomon festiuitatem celebrem, et omnis Isrel cum eo multitudo magna ab introitu Emath usque ad riuum Aegypti coram Domino: per introitum Emath, septentrionalem terre repromissionis plagam per riuum siue torrentem Aegypti coram Domino: ut uerba dierum nominant, designat australem. De quibus aliqua latius ex uerbis sancti Hieronymi ponere gratum puto esse lectori. Scriptum est in libro Numerorum , in quo omnis terra repromissionis per quatuor plagas breui sermone diuiditur:  Pars meridiana incipiet a solitudine Sin que est iuxta Edom, et habebit terminos contra orientem mare salsissimum, qui circuit australem plagam per ascensum scorpionis, ita ut transeant in Senna et perueniant in meridiem usque ad Cadesbarne, unde egredientur confinia ad uillam nomine Adar, et tendent usque ad Asemona. Ibitque per gyrum terminus ab Asemona usque ad torrentem Aegypti, et maris Magni littore finietur. Pro quo in ultima uisione prophete Ezechielis ita dicitur: »Plaga autem australis meridiana a Thamar, usque ad aquas Mariboth .« Aquas Mariboth, id est contradictionis. Cades quoque et torrentes usque ad mare Magnum, quod significat latissimam solitudinem  Sin, que est iuxta Edom. Et in mari Rubro terminum circumire, et per ascensum scorpionis et Senna et Cadesbarne et atrium siue uillam Adar, et a Semona peruenire usque ad torrentem Aegypti, qui iuxta urbem Rinocoruram mari influit. Hic uero terminus plage australis incipit, a Thamar que urbs in solitudine est, quam et Salomon miris operibus exstruxit, et hodie Palmira nuncupatur; Hebraicoque sermone Thamar dicitur, que in lingua nostra palmam sonat, usque ad aquas contradictionis Cades quam in deserto esse non dubium est, et torrens ingrediens mare Magnum, hoc quod Aegypti Palestineque pretenditur littoribus. Sequitur in libro Numerorum: »Plaga autem occidentalis, a mari Magno incipit, et ipso fine clauditur,« hoc est a mari  usque ad mare, a torrente uidelicet Rinocore, qui in mare influit, usque ad eum locum ubi est Emath urbs Syrie, cuius in hac plaga et nomen ponitur in Ezechiele: »Et plaga  mare Magnum a confinio per directum, donec uenias Emath,« que nunc Epiphania nominatur, ab Antiocho crudelissimo tyrannorum nomine commutato. Nam cognomentum habuit Epiphanes. Porro ad septentrionalem  partem a mari Magno termini incipient peruenientes usque ad montem altissimum, quo ueniens in Emath usque ad terminos sedebat, ibuntque confinia usque ad Sephrona et uillam Enan, hi erunt termini in parte aquilonis. Dicunt Hebrei septentrionalem plagam incipere a mari Magno, quod Palestine, Phenicis et Syrie que appellatur Cele,  Cilicieque pretenditur littoribus, et per Aegyptum tendit ad Libyam. Quod autem dicitur: peruenientes terminos usque ad montem altissimum, eumdem Hebrei autumant uel Imaum montem significare, uel Taurum: quod nobis uidetur uerius. Ibuntque, inquit, confinia usque ad Sephrona, quam Hebrei hodie Zephuim, oppidum Cilicie, uocant. Quod autem sequitur: Et uillam Enan, pro quo in Hebreo scriptum est Aserenam, quod interpretatur atrium fontis, terminus est Damasci. Unde dicitur in Ezechiele: Et erit terminus a mari usque ad atrium Enan, siue Aser. Enan terminus Damasci, et ab aquilone ad aquilonem plaga septentrionalis de uilla Enan Sephama, et de Sephama descendent termini in Rebla contra fontem. Inde peruenit contra orientem  ad mare Genezareth, et tendent usque Iordanem et ad ultimum salsissimo claudentur mari. A fine igitur septentrionalis plage, hoc est, atrio Enan tendunt fines usque ad Sephama, quam Hebrei Aphamiam nominant. Et de Aphamia descendunt termini in Reblata, que nunc Syrie uocatur Antiochia. Et ut scias Rebla hanc significare urbem, que nunc in Syria Celes nobilissima est, sequitur: Contra fontem, cui proprium est significari Daphnem; de quo fonte supradicta urbs aquis abundantissimis fruitur. Inde, inquit, peruenient termini contra orientem ad mare Genezareth, id est ad stagnum Tiberiadis. Mare autem dicitur, cum habeat dulces aquas, iuxta idiomata Scripturarum, que congregationes aquarum  appellant maria. Et tendent, inquit, usque Iordanem et ad ultimum claudentur mari, uel Mortuo, uel, ut alii putant, lingua maris Rubri, in cuius littore Abila posita est.

Quod autem sequitur in libro Regum, quod septem diebus et septem diebus, id est quatuordecim diebus, predicta festiuitas a Salomone et filiis Isrel celebraretur, et in die octauo dimisit populos; intuendum est quomodo in uerbis dierum de eadem re scriptum sit. Fecit ergo Salomon festiuitatem in tempore illo septem diebus, et omnis Isrel cum eo, Ecclesia magna ualde ab introitu Emath usque ad torrentem Aegypti, fecitque die octauo collectam eo quod dedicasset altare septem diebus, et solemnitatem celebrasset diebus septem. Igitur uicesimo tertio  mensis septimi dimisit populos ad tabernacula sua, sed puto non aliud hic uelle intelligi nisi quod expletis diebus septem dedicationis templi, subsecuti sunt dies scenopegie, que a decimo quinto die mensis septimi secundum legem inchoabantur, et in die uigesimo secundo finiebantur. Utrisque ergo festiuitatibus rite peractis, et scenopegiarum octaua die finita, dimisit rex Salomon populos ad sua, »letantes atque gaudentes super bona que fecerat Dominus Dauid et Salomoni et Isrel populo suo.« Cui sensui uidetur Iosephus suffragari ita dicens: Dimisit ergo Salomon Ecclesiam, cum sacrificia celebrasset pro se et pro uniuersis Hebreis, id est uitulos quidem uiginti duos, oues autem uiginti centum. Tunc enim prius in templo sacrificia celebrata  sunt, et in eo epulati sunt omnes Hebrei cum uxoribus suis et filiis. Insuper etiam et festiuitatem que uocatur scenopegia, faciens ante templum clare nimis et magnifice diebus quatuordecim, et rex cum omni populo suo pariter epulatus est. Cumque hec fuissent sufficienter exhibita, nichilque deesset circa pietatis diuine culturam, dimissi a rege singuli ad propria remearunt, agentes gratias regi, propter prouidentiam quam habuisset et opera que fecisset, et orantes Deum, ut eis regem preberet longeuo tempore Salomonem. Agebant cum gaudio reuertentes sublimiter, et cum delectatione hymnos decantantes, ita ut in ea iucunditate sine labore ad propria remearent. Mystice autem hoc quod Salomon completo opere templi festiuitatem celebrem fecit,  sicut quibusdam uidetur, et omnis Isrel cum eo multitudo magna ab introitu Emath usque ad riuum Aegypti coram Domino Deo, significat internum gaudium sanctorum, quod cum rege suo Christo uero uidelicet pacifico, perpetualiter habent; necnon et loca ipsa quibus termini terre Isrel descripti sunt, Emath uidelicet et riuus Aegypti, huic significationi non contradicunt, Emath enim interpretatur Domini ueritas; et per riuum siue torrentem Aegypti quem melius intelligere possumus, quam mortem temporalem? quia hanc in Aegypto, id est in tenebris istius mundi consistens, nullus euadere potest, Propheta attestante, qui ait: »Quis est homo qui uiuit, et non uidebit mortem ?« Unde de  ipso Mediatore Dei et hominum, in psalmo scriptum est: »De torrente in uia bibet, propterea exaltabit caput .« Torrens fuit turbulenta Iudeorum persecutio, de qua Dominus Christus bibit in uia, id est in hac uita, dum corpore pertulit. Sed dum in uia dicitur, labor interius ostenditur, et uelocissimus transitus indicatur per quam itinerantes uehi solent ad aliam mansionem: Christo enim propter gloriose meritum passionis, »datum est nomen, quod est super omne nomen, ut in nomine eius omne genu flectatur, celestium, terrestrium, et infernorum .« Omnis ergo Isrel a riuo Aegypti usque Emath, festum celebre cum Salomone faciunt, quando sancti post finem presentis uite ueraciter eternis gaudiis cum Domino Christo perfruuntur.  Quod autem septem diebus et septem diebus eamdem festiuitatem celebrabant, significari potest quod electi per septiformem Spiritus sancti gratiam illuminati, modo in hac uita  gaudent in spe, et tunc in sabbato uero, hoc est in futura animarum requie, gaudebunt in ipsius ueritatis perceptione. Quod autem sequitur, in die octauo Salomonem dimisisse populum qui benedicentes regi, profecti sunt singuli in tabernacula sua, letantes alacri corde super omnibus bonis que fecerat Dominus Dauid seruo suo, et Isrel populo suo, significare potest finem istius uite, qui erit post sabbatismum animarum sanctarum, quo nunc quiescunt ante diem iudicii. In octaua etate, hoc est in die resurrectionis sanctos  recepturos corpora immortalia, et in mansionibus celestibus quosque secundum meritorum qualitates collocandos, ubi semper alacri corde letentur, gaudentes et laudantes Deum super omnibus bonis, que in Domino Christo Pater omnipotens contulit omni populo Christiano.



CAPUT IX.

»Dedit rex Salomon Hiram uiginti oppida in terra Galilee. Egressusque est Hiram de Tyro ut uideret oppida que dederat ei Salomon, et non placuerunt ei, et ait: Heccine sunt ciuitates quas dedisti mihi, frater? Et appellauit eas terram Chabul usque in diem hanc.« De hoc Iosephus narrat: Multum aurum et argentum Tyri rex ad edificium  contulit, insuper et ligna cedrina, et cypressina, quem Salomon quoque magnis compensationibus redonauit, mittensque ei per annos singulos triticum, uinum et oleum, quibus maxime rebus  indigebat. Ad hec autem et ciuitates Galilee regionis, uiginti numero, non procul a Tyro positas condonauit. Quas dum circuisset atque considerasset, displicuissetque ei donum, mittens ad Salomonem, dixit se ciuitatibus non egere, et ex tunc he appellate sunt terra Gabalon. Etenim interpretatum lingua Phenicia, displicere significat. Sed Chabul quasi germen interpretatur, ut in libro Hebreorum nominum inuenimus. Quomodo autem hoc nomen displicere significet,  non inuenimus, nisi forte per ironiam dictum sit quasi germen, cum plenitudinem fructuum non afferret.

»Aedificauit ergo Salomon Gazer et Bethoron inferiorem, et Baalath, et Palmiram in terra solitudinis. Et omnes uicos, qui ad se pertinebant, et qui erant absque muro muniuit,« etc. Urbes uero quas edificasse Salomon dicitur, hoc est Mello, et murum Ierusalem, Heser Mageddo, et Gazer, Bethoron, Baalath, et Palmiram, sancte Ecclesie decorem significant: quam uerus Salomon in iucunditate regni sui ad laudem et sempiternam letitiam sibi preparauit. Interpretetur autem Mello adimpletio: Hezer, separatus, uel sanctificatus. Mageddo, cenaculum eius: Gazer, prescisio uel diuisio: Bethoron,  domus montium, et Baalath, ascendens interpretatur. Sancta ergo Ecclesia, ipsa ciuitas Dei uiui est, ubi impletur quotidie Dei uoluntas. Hec superato omni errore infidelium sanctificata est in fide et bonis operibus. Ibi refectio uirtutum est, hec discernit mundum ab immundo, uirtutes a uitiis. Et domus est montium, id est habitatio sanctorum. Et fructus iustitie sicut palma florens, »ascendit de uirtute in uirtutem, ut uideat Deus deorum in Sion .« »Omnes uicos qui ad se pertinebant et qui erant absque muro muniuit Salomon,« quia Christus cetus fidelium suorum gratie sue protectione ita muniuit, ut hostibus spiritalibus insuperabiles semper existerent.

»Uniuersum populum qui remanserat de Amorrheis,  et de Hetheis, et Phereseis, et Heueis, et Iebuseis, qui non sunt de filiis Isrel; horum filios qui remanserant in terra, quos scilicet non poterant filii Isrel exterminare, fecit Salomon tributarios usque in diem hanc. De filiis autem Isrel non constituit Salomon seruire quemquam, sed erant uiri bellatores et ministri eius, et principes et duces et prefecti curruum,« et reliqua. Uniuersum populum qui non fuerat de filiis Isrel, fecit pacificus noster tributarios, cum eos qui non sunt in filiorum numero, sed in seruili conditione positi, in potestate sua continet, et singulis utitur ad proprium seruitium. Siue enim Iudei, siue gentiles, siue heretici, in eius dominatione consistunt, quia ipse uniuersorum dominator est, et eis utitur  ad suam utilitatem, in cuius uoluntatem uniuersa sunt posita, et non est qui possit resistere uoluntati eius. Tales licet in multis aduersentur, tamen frequenter usibus seruiunt Ecclesie, cum in presenti tempore necessaria tribuunt, et de rebus suis solatia prebent. De filiis autem Isrel, hoc est qui non ancille filii sunt, sed libere, quos ipse Filius Dei sanguine suo liberauit, non constituit Salomon noster seruire quempiam: quia neminem cogit ritu gentili uiuere, neminem ceremonias ueteris legis temporibus Noui Testamenti seruare; sed uiros bellatores esse, qui contra spiritales nequitias scuto fidei, et gladio spiritus dimicent, et ministros; suos fieri, hoc est spiritale obsequium in bonis operibus sibi prebere;  et principes et duces scilicet, ut bene sibi principentur, et carnis lasciuiam doment, siue ut subditos sibi bene regant, et in semita iustitie ducant. Quod autem sequitur:

»Erant principes super omnia opera Salomonis prepositi quingenti quinquaginta, qui habebant subiectum populum, et statutis operibus imperabant.« Quid significat, nisi quod hi qui Spiritus sancti gratia legis Domini scientiam habere merentur, et semetipsos et alios bene regere possunt. Quinquagesimo ergo die post pascha in ueteri Testamento, lex in monte Sina tributa est. Et in Nouo super apostolos, et eos qui cum ipsis erant, Spiritus paracletus uenit.

»Offerebat quoque rex Salomon tribus uicibus  per annos singulos holocausta et pacificas uictimas super altare, quod edificauerat Domino, et adolebat thymiama coram Domino.« Offert quoque pacificus noster tribus uicibus per annos singulos holocausta Domino in membris, cum per sancte Trinitatis fidem hostiam acceptabilem exhibet Deo. Offert enim unusquisque fidelis holocausta Domino, cum corpus suum castigando macerat, et tota desideria carnis igne Spiritus sancti consumere festinat. Offert pacificas hostias cum bonorum operum munus exhibet. Offert uictimas, cum uota labiorum suorum in laudem Domini expendit. Et hec omnia super altare quod edificauerat Domino offerre debet, quia in ara cordis ubi decet ignem diuinum semper ardere, hoc est flammam caritatis semper  feruere, quidquid in abstinentia, quidquid in bona operatione, quidquid in gratiarum actione, elaborat, iustum est, ut totum suauitate Spiritus sancti offerat Deo. Sicque adolebit thymiama coram Domino, quando orationem puram in cordis secreto preparat Deo, et ea que sunt Deo digna et placita postulat. Ceterum qui transitoria poscit, et que ad luxum seculi pertinent, non coram Domino adolere thymiama dicitur, quia non in pura conscientia orare comprobatur.

»Classem quoque fecit rex Salomon in Asiongaber, que est iuxta Haylam in littore maris Rubri in terra Idumea. Misitque Hiram in classe illa seruos suos uiros nauticos, et gnaros maris, cum seruis Salomonis. Qui cum uenissent in Ophir,  sumptum inde aurum quadringentorum uiginti talentorum detulerunt ad regem Salomonem.« Asiongaber fertur esse insula haud procul ab Hayla in Rubro mari, ubi classis Iosaphat ui tempestatis attrita est. Ophir autem nomen prouincie ex Ophir uno de posteris Eber nominatam, ex cuius stirpe ueniens a fluuio Cophne, usque ad regionem Indie, que uocatur Hieriam, habitasse referuntur, ut Iosephus narrat. Classis itaque quam fecit Salomon in Asiongaber, que festinantes, aut fortes, siue uiriliter interpretatur, non aliam esse puto quam Ecclesiam fidelium, que in mari istius mundi posita studium impendit thesauros sapientie et scientie, opesque uirtutum acquirere, ubi sunt serui Hiram nautici et  gnari maris cum seruis Salomonis, dum gentiles seculari sapientia eruditi, cum his qui in lege Moysi periti sunt in unitate fidei sociantur. Hos ergo Salomon noster in Ophir, que interpretatur infirmans, mittit, ut sumptum inde aurum ad se deferant, cum in utilitate littere sensum pretiosum habet querere. Et sic accepta summa quadringentorum uiginti talentorum auri ad regem deferunt, cum sensum pretiosum historie allegorice et tropologice exponunt, atque anagogen in duobus Testamentis inueniunt, et eum sapientie et consilio diuino ascribentes tribuunt.



CAPUT X.

»Sed et regina Saba, audita fama Salomonis, in nomine Domini, uenit tentare eum in enigmatibus.  Et ingressa Hierusalem cum multo comitatu et diuitiis, camelis portantibus aromata, et aurum infinitum nimis, et gemmas pretiosas, uenit ad Salomonem, et locuta est ei uniuersa que habebat in corde suo.« Regina autem Austri que a finibus extremis excitata ueniens, Salomonis audire sapientiam concupiuit, iam tunc uenturam de gentibus Ecclesiam desiderantem Christum figurabat, que iuxta Prophetam  circumamicta est uarietate in uestitu deaurato, et populi sui et paterne domus oblita currebat barbara gente non animo, que in aperto peregrina fuit, sed in loco culto sanctorum fieri ciuis optabat. Unde non solum celesti premio resurrectionis beata, sed etiam potestate apostolica, de Iudeis adulteris iudicandis, ipsius iudiciis digna  censetur, quia Christum in Salomonem mirata, uerum regine celestis affectum imagine mystica Ecclesie prouidentis impleuerat. Hinc ipsa regina Saba, uiso Salomone et gloria eius, stupens super prudentiam eius, dixit:

»uerus est sermo quem audiui in terra mea super sermonibus tuis et super sapientia tua, et non credebam narrantibus mihi, donec ipsa ueni, et uidi oculis meis, et probaui quod media pars mihi nuntiata non fuerit. Maior est sapientia tua, et opera tua quam rumor quem audiui.« Quod bene conuenit sancte Ecclesie que, auditis miraculis Christi, prouocata est ad querendum eum. Sed postquam ad ipsum peruenit per baptismum et fidem, consideratis sancte Scripture testimoniis, diuinitatis eius  potentiam agnoscens, parum ei uidetur esse omne quod sibi antea de eo narratum est, in comparationem percepte gratie. Unde et admirando in laudem eius erumpit, dicens:

»Beati uiri tui, et beati serui tui qui stant coram te semper et audiunt sapientiam tuam! Sit Dominus Deus tuus benedictus cui complacuisti, et posuit te super thronum Isrel, eo quod dilexerit Dominus Isrel in sempiternum, et constituit te regem, ut faceres iudicium et iustitiam.« His quoque similia et Psalmista in desiderio regni celestis exardescens ex persona eorum protulit, dicens: »Quam amabilia sunt tabernacula tua, Domine uirtutum, concupiscit et deficit anima mea in atria Domini.  Cor meum et caro mea exsultauerunt in Deum uiuum .« Et paulo post: »Beati, ait, qui habitant in domo tua, in seculum seculi laudabunt te .« Illi uero beati sunt, quorum rex est Christus, et quia eterna uisione eius perfrui merentur et gloriam eius quam habet cum Patre et Spiritu sancto conspicere, et sapientiam per quam ipse mundus corde dignatur se ostendere, perpetualiter percipere letantur. Sicque probabunt uerum esse hoc quod scriptum: »Quia nec oculus uidit, nec auris audiuit, nec in cor hominis ascendit que preparauit Deus diligentibus se .«

»Rex autem Salomon dedit regine omnia que uoluit et petiuit ab eo, exceptis his que ultro obtulerat ei munere regio,« id est quia pacificus noster,  uere regine, Ecclesie uidelicet sue, omnia que petit, dabit. De quo scriptum est: »Desiderium cordis eius tribuisti ei, et uoluntate labiorum eius non fraudasti eam .« Et in Euangelio ipse dicit: »Quecunque petieritis Patrem in nomine meo, dabit uobis .« Non solum autem ea que petimus, imo etiam illa que humana fragilitas, aut nescit aut non presumit petere, gratuito munere largitur.

»Fecitque rex de lignis thyinis fulcra domus Domini, et domus regie et citharas lyrasque cantoribus. Non sunt allata huiuscemodi ligna thyina, neque uisa usque in presentem diem.« De quo Iosephus ita narrat: Eodem uero tempore delati sunt regi, a terra que uocatur aurea, lapides pretiosi, et  ligna thyina, quibus usus est ad fortitudinem templi domuumque regalium et ad instrumenta musicorum, fecitque citharas et nablas, ut dicerent hymnum Deo leuite. Omnium uero rerum que fuerunt quocunque tempore regi delata, ea que illo die delata sunt, magnitudinem et pulchritudinem precellebant. Nullus igitur arbitretur, quia ligna thyina que nunc propter pretium uendentium sic appellantur, illis uicina sint. Illa siquidem uisione rotunda quasi pinea sunt, sed multo candidiora et ualde fulgentia. Hoc autem dixi, ut nullus naturam uere pignus ignoraret. Sunt enim, sicut in cuiusdam uolumine legi, imputribilia et spinosa, in similitudinem albe spine, et usque hodie Iudeis incognita. Bene autem dicitur quod rex Salomon de  lignis pretiosis nimis fecerit fulcra domus Domini et domus regie, et citharas lyrasque cantoribus; quia conditor noster ligna pretiosa, hoc est doctores sanctorum, quorum uiror nunquam decrescit fidei, nec folia uerborum decidunt; sed qui fructum bonorum operum reddunt temporibus suis, ad munimen domus Dei et domus regie, hoc est ad confirmationem Ecclesie sue ponit, ut eorum undique uallata doctrinis et exemplis, ruinam eorum scelerum non sentiat. Talesque uiri merito ut cithare et lyre ad laudandum Dominum fabricati dicuntur, quoniam quecunque fecerint prosperabuntur, et laudem Domini inter aduersa et prospera, corde, ore, simul et opere pronuntiare non cessant. Hi quidquid agunt  in uerbo aut opere, omnia in gloriam Dei faciunt. De quibus ex persona Domini per prophetam dicitur: »Super muros Ierusalem constituit custodes, tota die et tota nocte non tacebunt laudare nomen Domini .«

»Fecit quoque Salomon ducenta scuta de auro puro. Sexcentos auri siclos dedit in laminas scuti unius et trecentas peltas ex auro probato. Trecente enim mine auri unam peltam uestiebant, posuitque eas rex in domo silue Libani.« In uerbis quoque dierum ita scriptum est: »Fecit igitur rex Salomon ducentas hastas aureas de summa sexcentorum aureorum, qui in hastis singulis expendebantur. Trecenta quoque scuta aurea trecentorum aureorum, quibus tegebantur scuta singula. Posuitque  ea rex in armentarium quod erat consitum nemore.« Scuta ergo simul et haste auree quibus utebantur, sicut in sequentibus ostenditur, duces qui excubabant ante ostium domus regis, quid significant nisi armaturam spiritalem, quam habent predicatores sancti, qui custodiunt domum Domini, et excubant ad ostia eius, ut callidis insidiatoribus intercludant aditum, ne decipiant innocentes, de quibus in Cantico canticorum scriptum est: »Lectulum Salomonis sexaginta fortes ambiunt ex fortissimis Isrel, omnes tenentes gladios, et ad bella doctissimi ,« quia et presentem Ecclesie quietem ac pacem predicatores sancti contra hereticorum tuentur incursus, et internam celestis patrie requiem perfectiores quoque fixa intentione  speculantur. Bene autem iterando adiungitur: »Ex fortissimis Isrel.« Isrel quippe, uir uidens Deum interpretatur. Omnes quidem qui ad diuine uisionis gaudia tendunt, recte Isrel nomine censentur. Sed fortissimi, inquit, in eis sunt utique illi, qui siue celestis dono speculationis sublimantur, seu predicationis ministerium rite peragendum suscipiunt. Qui et apte sexagenario sunt numero designati, quia tales nimirum denarium eterne retributionis pro perfectione bone operationis exspectant, »omnes tenentes gladios et ad bella doctissimi,« illos tenentes gladios, de quibus dicit Apostolus: »Et galeam salutis assumite, et gladium spiritus, quod est uerbum Dei .« Ad illa bella doctissimi, de quibus idem admonet, dicens: »Induite uos armaturam  Dei, ut possitis stare aduersus insidias diaboli; quia non est nobis colluctatio aduersus carnem et sanguinem, sed aduersus principes et potestates ,« etc. Et recte doctissimi, quia bellandi magna arte indigent, qui carne inclusi, in terris positi, contra spiritalia nequitie in celestibus certant. Magna arte, imo magna Dei gratia indigent, cum contra archangelum tot millibus annorum ad bella exercitatum, carnis fragilitas pugnat. Recte ergo ducente haste de summa sexcentorum siclorum facte sunt, quia utriusque Testamenti doctrina et operatione perfecti esse noscuntur, cum quidquid sermone docuerint bonis exemplis probauerunt. Necnon et ducenta scuta quorum singula trecenti aures  uestiebant, perfectam fidem eorum significant, quam in sancte Trinitatis confessione habebant. Bene ergo custodes domus Dei hastas et scuta aurea portant, quia sancti predicatores, qui sunt Ecclesie sancte custodes, claritate superne sapientie splendentes, et uerborum iaculis inimicos confodiunt, et scuto sacri fidei tela nequissimi ignea repellentes exstinguunt. Quod autem adiungitur: »Posuit ea rex in domo silue Libani,« apte huic mysterio congruit. Quid ergo silua Libani, nisi gentium Ecclesiam significat, que de fastu superbie abscisa, in fabrica domus Dei conuenienter aptatur? Unde et per Psalmistam dicitur: »Ecce audiuimus eam in Ephrata, inuenimus eam in campis silue ,« etc.

 »Fecit ergo rex Salomon thronum de ebore grandem; et uestiuit eum auro fuluo nimis, qui habebat sex gradus. Et summitas throni rotunda erat in parte posteriori, et due manus hinc atque inde tenentes sedile, et duo leones stabant iuxta manus singulas: et duodecim leunculi stantes super sex gradus hinc atque inde.« Solium ergo quod rex Salomon fecit, bene Ecclesia sancta intelligitur, in qua pacificus noster regnans, iudicia sua facere dignoscitur, quia anima »iusti, sedes est sapientie.« Et bene de ebore illud factum esse memoratur, quod non ad solas diuitias intelligamus aptatum, sed quoniam elephans cuius hec ossa sunt nimie castitatis asseritur, qui inter quadrupedia et sensu plurimum ualet, et temperanter miscetur  femine sue, et coniuge secunda non utitur. Hoc pudicis animabus decenter aptatum est, quia ille ebur fuisse noscuntur, que per castitatem Christi Domini precepta secute sunt. Hanc uestiuit auro fuluo nimis, quia splendorem glorie sue ea inclarescere fecit, cum per signa et miracula maiestatis sue potentiam ostendit. Habebat autem thronus iste sex gradus. Quid per senarium numerum, nisi bonorum operum perfectio designatur? »Sex diebus perfecit mundi ornatum, et septimo requieuit ab operibus suis .« Siquidem et senarius primus est numerus, qui suis partibus perfectus esse dignoscitur. Habet enim medietatem tria, tertiam partem duo, sextam unum: unum uero, duo, et tria, sex fiunt. Igitur quia et sex etatibus mundus constat, in quibus  licet operari quisquis ad celestem patriam peruenire desiderat, bonis operibus ascendere festinet, quia nisi bonis actibus ascendatur, illuc minime peruenitur. »Et summitas throni rotunda erat in parte posteriori.« Quid enim rotunditas throni in parte posteriori, nisi requiem eternam, que post hanc uitam sanctis futura est, significatur? ubi quisquis hic bene laborat mercede operis sui remuneratus, perenni quiete perfruetur. Unde et in Cantico canticorum de hoc ipso throno sub alio exemplo commemoratur, ubi dicitur: »Ferculum fecit sibi rex Salomon de lignis Libani, columnas eius fecit argenteas. Reclinatorium aureum, ascensum purpureum, media caritate constrauit .« Ferculum inde dictum, quod uel residentium et discumbentium in conuiuio corpora ferat, uel ipsum de loco ad locum soleat pro temporis opportunitate circumferri. Cui merito sancta Ecclesia comparatur, que credentes ad eterne uite refectionem predicatorum suorum mysterio circumfert. Ferculum itaque regis nostri, sancta Ecclesia est, que de fortibus predicatoribus quasi lignis cedrinis, imputribilibus mentibus est constructa. Que recte ferculum dicitur, quia ipse fert quotidie animas ad eternum conuiuium Conditoris sui. Cui ferculo columne argentee facte sunt, quia predicatores sancti eloquii luce resplendent. Est autem columnis argenteis reclinatorium aureum, quia per hoc quod a sanctis predicatoribus lucide dicitur, mentes audientium fulgore  claritatis intime, in qua reclinentur, inueniunt. Item reclinatorium in ferculo fecit, cum spem perpetue quietis fidelibus promisit: »Tollite, inquit, iugum meum super uos, et discite a me, quia mitis sum, et humilis corde, et inuenietis requiem animabus uestris .« Et hoc reclinatorium fecit aureum, quia requiem nobis eternam diuine sue uisionis gloria coruscam preparauit. Et non nisi purpureus ad hoc ferculum ascensus inuenitur, quia nullus Ecclesiam nisi sacramentis Dominice passionis imbutus, ingreditur. Unde ipse ait: »Nisi manducaueritis carnem Filii hominis, et biberitis eius sanguinem, non habebitis uitam in uobis. Qui manducat meam carnem et bibit meum sanguinem habet uitam eternam, et ego resuscitabo  eum in nouissimo die .« Media caritate constrauit propter filias Ierusalem, ea ipsa uidelicet caritate, qua pro nobis passus est. Maiorem enim hac caritatem nemo habet, ut animam suam ponat quis pro amicis. Et hoc est quod addidit propter filias Ierusalem, id est propter animas celestium desiderio flagrantes. Quanto enim maiorem Deus caritatem suam nobis pro nobis patiendo commendauit, tanto plures ad se reclamandum pro se patiendum accendit. »Et due manus hinc atque inde tenentes sedile.« Quid ergo due manus tenentes sedile Salomonis significant, nisi solatia diuine gratie, que sanctam Ecclesiam ad celeste regnum prouehunt? Et hec apte per binarium numerum descripta sunt, quia in utroque Testamento hoc predicatur, hoc  maxime commendatur, quia non nisi per diuinum adiutorium aliquod boni perfici potest. Unde ipsa ueritas dicit: »Sine me nichil potestis facere .«---»Et duo leones stabant iuxta manus singulas.« Quid per leones, nisi Patres utriusque Testamenti figurantur, qui per fortitudinem animi et sibi et aliis donari bene didicerunt? Duo ergo leones iuxta manus stabant, quia in lege et in Euangelio sancti Patres quidquid boni fecerunt, non sibi, sed Deo deputauerunt. Unde et Psalmista dicit: »Non nobis, Domine, non nobis, sed nomini tuo da gloriam. Super misericordia tua et ueritate tua ;« et Apostolus: »Gratia, inquit, Dei sum id quod sum .« Et item; »Qui gloriatur in  Domino glorietur .«---»Et duodecim leunculi stantes super gradus sex hinc atque inde.« Quid per duodecim leunculos, nisi predicatorum ordo qui apostolicam doctrinam sequitur, significatur. Hi ergo supra sex gradus hinc atque inde stant, quia bonorum operum gressus hinc et inde, suis doctrinis atque exemplis munire certant, ne prius labor bene incipientium in operando uacillet, sed rectitudinem habeat in gressu uirtutum. Hinc scriptum est: »Fortitudo et decor indumentum eius, et ridebit in die nouissimo. Surrexerunt filii eius et predicauerunt beatissimam, uir eius et laudabit eam. Multe filie congregauerunt diuitias, tu supergressa es uniuersas .« Sequitur:

»Sed et omnia uasa de quibus potabat rex Salomon  erant aurea, et uniuersa supellex domus saltus Libani de auro purissimo: non erat argentum, nec alicuius pretii putabatur in diebus Salomonis.« Omnia uasa que pacifici nostri ministerio funguntur, aurea fiunt: quia omnes anime sanctorum que sunt uasa Dei, ut uoluntati deseruiant diuine splendore sapientie et dilectionis nitentes, continent potum qui uite est, et sit in eis fons aque salientis in uitam eternam. Nec alicuius pretii argentum putabatur in diebus Salomonis, quia secundum Apostolum: »Non est in sermone uerbum Dei, sed in uirtute .«---»Et predicatio Euangelii non in persuasibilibus humane sapientie uerbis consistit, sed in ostensione spiritus et uirtutis, ut fides nostra non sit in sapientia hominum, sed in  uirtute Dei .« Unde ipsa ueritas ait: »Non omnis qui dicit mihi, Domine, Domine, intrabit in regnum celorum ,« etc. Et item: »Qui soluerit unum de mandatis istis minimis, et docuerit sic homines, minimus uocabitur in regnum celorum .«

»Deferebant ergo Salomoni aurum de Tharsis et argentum, dentes elephantorum, et simias, et pauos.« Quid aurum argentumue significet, notum est. Ceterum dentes elephantorum possunt doctores, fortes propter nitorem sapientie, designari. De quibus sponse dicitur: »Collum tuum sicut turris eburnea;« per simias uero qui actus humanos imitari uidentur, sed bestialiter uiuunt, eos qui ad fidem ex gentibus ueniunt, qui fidem tenere uidentur, et  operibus fidem negant. Per pauos quippe quorum caro si siccata fuerit, imputribilis permanere dicitur, qui pennarum pulchritudine uestiuntur, perfectos igne tribulationis decoctos, adeo ut uariis uirtutibus decorentur, et incorruptionem fidei ac mentis retineant. Quanquam si ad uirgines referri uelint, accipere possumus he de Tharsis fortiter conseruet. Quod autem subditur: »Non est factum tale opus in uniuersis regnis.« Apte sancta Ecclesia conuenit, de qua scriptum est, uidelicet de salsis amarisque fluctibus huius seculi ad Salomonem nostrum deferuntur. Tharsis exploratio gaudii dicitur:

»Magnificatus est rex Salomon super omnes reges  terre diuitiis et sapientia, et uniuersa terra desiderabat uidere uultum Salomonis, ut audiret sapientiam eius, quam dederat Deus in cor eius. Et singuli deferebant ei munera, uasa argentea et aurea, uestes et arma bellica, etc.« Bene ergo dictum est, quod »magnificatus sit rex Salomon super omnes reges terre,« quia pacificus noster super omnem celsitudinem sanctorum, qui reges uere dicuntur, exaltatur, et nullus ei cequari potest. Quoniam quis in nubibus equabitur Domino, aut quis similis erit Deo inter filios Dei? Deus qui glorificatur in consilio sanctorum magnus et metuendus super omnes qui in circuitu eius sunt. Et item: »Magnus Dominus noster et magna uirtus eius, et sapientie eius non est numerus.« Unde et Ioannes dicit:  »Et uidimus gloriam eius, gloriam quasi Unigeniti a Patre, plenum gratia et ueritate .« Et uniuersa terra desiderat uidere uultum regis nostri, quia uniuersa Ecclesia sanctorum hoc solummodo appetit, ut ad conspectum glorie eius perueniat. Cum per prophetam dicitur: »Tibi dixit cor meum, quesiui uultum tuum, uultum tuum, Domine, requiram.« Et alibi: »Sicut ceruus, inquit, desiderat ad fontes aquarum, ita desiderat anima mea ad te, Deus .« Et singuli deferunt ei munera, dum unusquisque secundum id quod uires sibi suppetunt, in uerbo seu factis, obsequium student prestare Deo.



CAPP. XI et XII.

 »Rex autem Salomon amauit mulieres alienigenas multas, filiam quoque Pharaonis, et Moabitidas et Ammonitidas, Idumeas, et Sidonias, et Hetheas de gentibus super quibus dixit Dominus filiis Isrel: Non ingrediemini ad eas, neque de illis ingredientur ad uestras,« et reliqua. Iam porro de ceteris operibus Salomonis, quid dicam, quem uehementer arguit sancta Scriptura, atque condemnat, nichilque de penitentia eius, uel de indulgentia Dei omnino commemorat, nec prorsus occurrit, quid ad salutem in allegoria boni significet hec est, flenda uorago subuersionis. Nisi forte dicat quis mulieres alienigenas, quarum amore exarserat, significare ecclesias electas ex gentibus. Posset hoc fortasse non absurde intelligi, si ille propter Salomonem  desererent deos suos, et colerent Deum eius. Cum uero ipse propter illas offendit Deum suum, et coluit deos earum, non est quid inde boni coniectari possit. Nec tamen nichil arbitror significare, sed malum, sicut de uxore filiabusque Lot diximus. Apparet enim in persona Salomonis mira excellentia et mira submersio. Quod igitur in illo diuersis temporibus exstitit, prius bonum et posterius malum; hoc in Ecclesia in isto adhuc seculo simul uno tempore ostenditur. Nam bona illius, bonos Ecclesie: mala autem illius, malos Ecclesie significare puto, tanquam in unitate illius aree. Sicut in illo uno homine bonos in granis, malos in paleis: aut in unitate unius segetis, bonos in tritico, malos in zizaniis.

 »Factum est igitur in tempore illo, ut Ieroboam egrederetur de Ierusalem, et inuenit eum Ahias Silonites propheta in uia, opertus pallio nouo. Erant autem duo tantum in agro. Apprehendensque Ahia pallium suum nouum quo opertus fuerat, scidit in duodecim partes et ait ad Ieroboam: Tolle tibi decem scissuras. Hec enim dicit Dominus Deus Isrel: Ecce ego scindam regnum de manu Salomonis, et dabo tibi decem tribus. Porro una tribus remanebit ei propter seruum meum Dauid, et Hierusalem ciuitatem quam elegi ex omnibus tribus Isrel,« etc. Illud quod post mortem Salomonis decem tribus a domo Dauid, et a templo separate sunt et due relicte, satis indicat quod de tota illa gente Apostolus ait: »Reliquie  propter electionem gratie salue facte sunt .« Ieroboam uero qui decem tribus a domo Dauid et a templo Dei separans ad idololatriam perduxit, significat hereticos qui dissensionem amant, et unitatem fidei catholice heresibus scindunt, ac sic cultui malignorum spirituum subsequentes tradunt. Interpretatur Ieroboam, diiudicans populum. Nam et heretici diiudicare populum uidentur, cum erroris sui sequacem faciunt. Cui rei bene conueniunt uerba prophete Ahie Silonitis, qui missus est ad Ieroboam ita dicens:

»Tolle tibi decem scissuras. Hec enim dicit Dominus Deus Isrel: Ecce ego scindam regnum Salomonis, et dabo tibi decem tribus. Porro una tribus remanebit ei propter seruum meum Dauid, et Ierusalem  ciuitatem quam elegi ex omnibus tribubus Isrel.« Decem enim scissuras Ieroboam accepit, cum legis precepta uiolanda corripuit. Et una tribus cum sobole Dauid remansit, dum sors electorum iuxta Apostoli doctrinam, in regula fidei catholice remansit. »Quia unus Dominus, una fides, unum et baptisma .« Denique Roboam, filius Salomonis , qui utili seniorum consilio relicto, adolescentium consilium secutus est, licet de domo Dauid fuerit, tamen in uia eius non gradiebatur. Fecit enim Iudas  in illis diebus malum coram Domino, et irritauerunt eum super omnibus que fecerant patres eorum in peccatis suis que peccauerant. Aedificauerunt autem et ipsi sibi aras et statuas et lucos super omnem collem excelsum, et  subter omnem arborem frondosam. Sed et effeminati fuerunt in terra, feceruntque omnes abominationes gentium, quas attriuit Dominus ante faciem filiorum Isrel. Significat igitur malos rectores in Ecclesia, qui terrenis cupiditatibus dediti, negligunt curam habere subditorum et delectantes in multitudine sibi obsequentium, nec tamen condignam habent sollicitudinem sibi commissorum. Interpretatur autem Roboam latitudo populi. Et bene latitudo populi nominari possunt qui latam et spatiosam uiam gradientes, per quam multi uadunt ad mortem, angustam uiam que paucorum est, et ad eternam uitam ducit , ingredi detrectant: relicto quesanctorum Patrum consilio, quorum  dicta et exempla ad celsitudinem tendunt perfectionis, eligunt iuuenum obtemperare preceptis, hoc est, eorum qui iuuenilibus desideriis mancipati laudibus iniquis et adulationibus eos grauant, et fit in eis quod per prophetam dicitur: »Qualis populus, talis est et sacerdos. Omnes enim a minimo usque ad maximum auaritie student, et ceci cecis ducatum prebentes in foueam perditionis pariter cadunt .« Quibus comminatur sapientia Dei dicens : »ue tibi terra cuius rex puer est, et cuius principes comedunt.« Et econtrario de sanctorum populo, et rege eorum Christo laudando subsequitur, dicens: »Beata terra cuius est rex nobilis, et cuius principes uescuntur in tempore suo, quia omnia quecunque fecerint prosperabuntur.«



CAPUT XIII.


»Ecce uir Dei uenit de Iuda in sermone Domini in Bethel, Ieroboam stante super altare, et thus iaciente. Et exclamauit contra altare in sermone Domini, et ait: Altare, altare, hec dicit Dominus: Ecce filius nascetur Domini Dauid Iosias nomine, et immolabit super te sacerdotes excelsorum, qui nunc in te thura succendunt, et ossa hominum incendet super te,« et reliqua. Igitur propheta qui a Deo missus fuerat in Bethel, ut increparet Ieroboam super idololatria quam gessit, et a falso propheta seductus, comedit ibi et bibit contra preceptum Domini, et propterea a leone in uia occisus est: quid significat nisi qui in prosperis eleuatur corde? ita ut precepta Domini contemnat a »leone qui circuit  rugiens quarens quem deuoret ,« dente persuasionis maligne laniatus, per consensum peccati interficitur: ac per hoc necessarium est semper querere auxilium omnipotentis Dei, atque defensionem ipsius, ex toto corde sperare in misericordia eius. Quid enim est homo, cuiuslibet sit meriti, si Conditoris sui protectione deseratur? Quia nimirum protectio minus necessaria creditur, si semper habeatur: sed utiliter plerumque subtrahitur, ut sibimetipsi homo, quam sine illa nichil scit, ostendatur. Manus igitur Dei aliquando nos nobis per aduersa insinuat, que nescientes nos in prosperis portat, quia destituti dum cadere incipimus, et tamen adiuti retinemur, et doctrina fit, quod in lapsu trepidamus et custodia quod in statu permanemus. Nemo ergo  se alicuius uirtutis estimet, etiam cum quid fortiter poterit, quia si diuina eum protectio deserat, ibi repente eneruiter obruitur ubi se ualenter stare gloriatur. Quid est enim quod uir Dei contra altare Bethel ad prophetandum directus, presente rege, auctoritatem libere uocis exercuit, eiusdemque regis extensum brachium in rigore mirabiliter astrinxit, quod tamen mox misericorditer saluti restituit, cuius in domo inuitatus comedere noluit, quia ne in uia comederet, prohibitionis Dominice precepta seruauit. Qui tamen in eadem uia et seductus comedit et pastus interiit. Qua in re quid subtili consideratione colligimus, quid  formandum suspicamur, nisi quod forsitan apud semetipsum  tacitus, et pro preceptis Dominicis regem se contempsisse gloriatus, ab interna mox soliditate quassatus est, et inde ei in opere culpa subripuit, unde sibi gloria in corde subrepsit? ut prophete falsi uerbis deceptus disceret, quia nequaquam proprie fortitudinis fuerit, quod ad regis uerba restitisset. Bene autem et eius ore mortis sententiam accepit, cuius seductione a uite preceptis deuiauit, ut inde penam ueraciter sumeret, unde culpam negligenter admisisset. Hic autem manifeste ostenditur, quod peccatum inobedientie in ipsa fuerit morte laxatum, quia idem leo qui uiuentem presumpsit occidere, ausus contingere non est occisum. Qui enim occidendi habuit potestatem, de occisi cadauere comedendi licentiam non accepit. Quia is  cui culpa in uita fuerit punita, erat iam iustus ex morte. In hoc facto ostenditur, quod nemo se alicuius uirtutis estimare debet, etiam cum quid fortiter  poterit. Iste enim quia preceptis Dominicis regem contempsisse gloriatus corruit, ut prophete falsi uerbis deceptus disceret, quia non proprie fortitudinis fuerit quod regi restitisset.



CAPUT XIu.

»In quinto autem anno regni Roboam, ascendit Sesac rex Aegypti in Ierusalem, tulit thesauros domus Domini, et thesauros regios et uniuersa diripuit. Scuta quoque aurea que fecerat Salomon, pro quibus fecit Roboam scuta erea, et tradidit ea in manum ducum scutariorum, et eorum qui excubabant  ante ostium domus Regis. Cumque ingrederetur rex in domum Domini, portabant ea qui preeundi habebant officium, et postea reportabant ad armamentarium scutariorum,« et reliqua. De quo rege in libro Paralipomenon plenius narratur, ubi hoc modo legitur : »Anno autem quinto regni Roboam, ascendit Sesac rex Aegypti in Ierusalem, quia peccauerunt Domino, cum mille ducentis curribus, et sexaginta millibus equitum. Nec erat numerus uulgi qui uenerat cum eo ex Aegypto, Libyes scilicet et Troglodite Aethiopes, cepitque ciuitates munitissimas in Iuda, et uenit usque Ierusalem. Semeias autem propheta ingressus est ad Roboam et principes Iuda,  qui congregati fuerant in Ierusalem fugientes Sesac, dixitque ad eos: Hec dicit Dominus: uos reliquistis me, et ego reliqui uos in manu Sesac. Consternatique principes Isrel et rex dixerunt: Iustus est Dominus. Cumque uidisset Dominus quod humiliati essent, factus est sermo Domini ad Semeiam, dicens: Quia humiliati sunt, non disperdam eos: daboque eis pauxillum auxilii, et non stillabit furor meus super Ierusalem per manum Sesac. uerumtamen ei seruient ut sciant distantiam seruitutis mee, et seruitutis regni terrarum. Recessit itaque Sesac rex Aegypti ab Ierusalem sublatis thesauris domus Domini et domus regis, omniaque secum tulit, et clypeos aureos quos fecerat Salomon, pro quibus fecit  rex eneos, et tradidit illos principibus scutariorum, qui custodiebant uestibulum palatii.« Quid ergo per figuram hoc insinuat, quod propter peccatum Roboam Sesac rex Aegypti de domo Domini thesauros abstulit, et thesauros regios, nisi quod mali rectores propter negligentiam suam regem Aegypti, hoc est, principem tenebrarum in Ierusalem typicam prouocant, in Ecclesiam uidelicet sibi commissam: ubi ipsi ad tempus dominari uidentur, qui thesauros domus Domini et thesauros regios aufert, cum scientiam sanctarum Scripturarum simul et opera uirtutum ab incautis et desidiosis abstrahit? Sesac ergo byssus cilicii siue gaudium cilicii interpretatur. Et quia byssus subtilitatem significat, cilicium uero, quod de caprarum setis conficitur, peccata, quid  melius in bysso cilicii, quam uersutia fraudis diabolice, in persuasione peccatorum accipi potest? Sesac enim Ierosolymitanas opes aufert, cum diabolus qui callide decipit, et gaudet in multitudine peccatorum ecclesiasticos quosque a scientia spirituali, et opere uirtutum depredat, eosque qui uidebantur in Ecclesia decori esse, spoliatos secum in barathrum perditionis sue demergit, necnon et illud quod idem rex scuta aurea que fecerat rex Salomon abstulit pro quibus fecit rex Roboam scuta erea et tradidit ea in manu ducum scutariorum, ad eumdem sensum respicit. Salomon enim scuta aurea condens custodibus domus sue dedit, cum Redemptor noster spiritualem scientiam per duo testamenta doctoribus Ecclesie ad tuendam plebem suam commendauit.  Hanc antiquus hostis per incuriam rectorum abstrahit, quia cum intenti sunt rebus terrenis minusque curam de celestibus officio pristino et scientia denudatos, quasi in domo propria opibus spoliatos, dereliquit. Denique tales cum sensu spiritali priuatos se conspiciunt, per eloquentiam uerborum copiam querunt quatenus eorum sonoritate, uelut scutorum ereorum firmitate, tutamen contra hostes pro subiectis sibi opponant. Sed quanto es est uilius metallo auri, tanto inferior est uana eloquentia uere eloquentie fructu. Unde per quemdam sapientem de eloquentia dicitur: »Ubi plurima uerba, ibi frequenter egestas :« Et in psalmis ita legitur: »uir linguosus non dirigetur super terram .« Nam de  sapientia ita scriptum est. »Sapientia pretiosior est cunctis opibus; et omnia que desiderantur, non ualent ei comparari. Longitudo dierum in dextera eius et in sinistra illius diuitie et gloria .« Qui uero opportunam defensionem Ecclesie uult exhibere contra hereticos et contra omnes inimicos sapientie, utique adminicuto hoc debet perficere. Nec eloquentia aliquid ad hoc sine sapientia proficit, imo plurimum nocet. Porro quod legitur in sequentibus, quod bellum fuerit inter Roboam et Ieroboam, et Asa regem Iuda, atque Baasa regem Isrel cunctis diebus eorum, non aliud significare puto, quam quod sancta Ecclesia que in unitate fidei persistit, bellum habeat semper cum  hereticis et schismaticis, et omnibus qui uiolare contendunt fidem catholicam. »Omnes enim  qui pie uolunt uiuere in Christo, persecutionem patientur: quia draco antiquus persequitur mulierem insidians calcaneo eius, et ipsa conterit caput eius .« Asa enim tollens siue sustollens, et Baasa confusio uel siccitas interpretatur. Et bene Ecclesie populus tollens siue sustollens dicitur, qui mentem suam ad superna desideria suspendens, confusionem terrenarum cupiditatum, cum earum suggestore diabolo, spernit: ac uelut sicca et inutilia contemnit.



CAPUT XuI.

»Factus est autem sermo Domini ad Iehu filium  Anani contra Baasa, dicens: Pro eo quod exaltaui te de puluere et posui ducem super populum meum Isrel, tu autem ambulasti in uia Ieroboam, et peccare fecisti populum meum Isrel ut me irritares in peccatis eorum. Ecce ego demetam posteriora Baasa, et posteriora domus eius, et faciam domum tuam sicut domum Ieroboam filii Nabath. Qui mortuus fuerit de Baasa in ciuitate, comedent eum canes, et qui mortuus fuerit ex eo in regione, comedent eum uolucres celi.« Hec uerba contra omnes peccantes, et contra omnes hereticos et paganos maxime prolata sunt. Quippe qui peccatis pristinis, peccata semper noua adiiciunt, et malorum exemplis deprauatis uisceribus peiores fiunt. »Demetam  posteriora Baasa,  et posteriora domus illius et faciam domum eius sicut domum Ieroboam filii Nabath.« Demetit Dominus posteriora Baasa, cum peccata iniquorum post finem uite ulciscitur: demetit et posteriora domus eius, cum imitatores illorum eternis cruciatibus damnat. »Et faciam domum Baasa sicut feci domum Ieroboam filii Nabath,« cum peccatores in iniquitate sua perseuerantes, simul cum diabolo et angelis eius, inferni cruciatibus tradet. Baasa enim  confusio uel siccitas interpretatur. Ieroboam uero diiudicans populum: et Nabath, spontaneum resonat. Qui ergo confusiones errorum et peccatorum sequitur, et uirorum gratiam spiritalem habere negligens, in ariditate peccatorum usque ad finem uite perseuerat, posteriora eius  uelut diaboli demetuntur, qui propria uoluntate superbiendo sibi mortem generat. Et tunc populum perditorum uelut diiudicare uidetur, cum non iudicium equitatis, sed damnationis in eis exercere dignoscitur. Tunc enim peccatorum atque omnium iniquorum posteriora demetentur cum capite suo diabolo, quando iudex uiuorum et mortuorum in fine seculi dicturus est his qui ad sinistram eius stabunt: »Discedite a me, maledicti, in ignem eternum, qui preparatus est diabolo et sociis eius. Et ibunt hi in supplicium eternum, iusti autem in uitam eternam .«---»Qui mortuus  fuerit de Baasa in ciuitate, comedent eum canes, et qui mortuus fuerit ex eo in regione,  comedent eum uolucres celi.« Quid est ergo mortuum esse in ciuitate, nisi quemlibet fide tenus in Ecclesia perseuerantem, criminibus capitalibus obnoxium esse? In ciuitate ergo moritur, qui intra Ecclesiam Dei opera prauitatis exercet. Ille enim ore canum laceratur, cum sententiis sanctorum doctorum increpatur, arguitur, atque damnatur. De quibus uidelicet canibus in psalmo scriptum est: »Ut canes circuibunt ciuitatem .« Canes enim a canendo dicti sunt. Canum enim consuetudo est, illa loca defendere, in quibus se norunt alimoniam reperire. Ciuitas autem illa, quam canes isti circumeunt, Ierusalem est, uniuersaliter per mundum diffusa: hanc ergo circuisse Paulum, salutares generis humani testantur Epistole, que per  uniuersas gentes uelut sacra diuina tonuerunt. O canem istum beatum, qui populos persequitur infideles, fures abigit, et ouilia sancta custodit, cuius latratas per totum mundum quasi grauisona tuba concrepuit. »Qui enim moritur, ait, ex Baasa in regione, comedent eum uolucres celi.« Illi enim ex Baasa, hoc est ex corpore diaboli confusione plenissima in regione moriuntur, qui, extra Ecclesiam separati, idololatrie aut heresibus ore atque opere nefario deseruiunt, hos enim uolucres celi comedunt, ille uidelicet uolucres, de quibus in Euangelio Dominus dicit in parabolas sementis, secus uiam semen sparsum, uolucres celi comedisse . Tunc enim iste uolucres eos comedunt, quoniam onustos peccatis secum ad eternum rapiunt interitum.

 »Anno tricesimo primo Asa regis Iuda, regnauit Amri super Isrel duodecim annis. In Thersa regnauit sex annis: Emitque montem Samarie a Somer duobus talentis argenti, et edificauit eum, et uocauit nomen ciuitatis quam exstruxerat nomine Somer Domini montis Samarie.« Hoc quomodo factum sit, Iosephi uerba manifestant, in quibus ita scriptum est: Tricesimo autem anno regis Asa, Ambri suscepit imperium, et tenuit annis duodecim. Quorum sex quidem annis fecit in Thersa, reliquos autem in ciuitate que Mare compellabatur, a Grecis autem Samaria. Hic uero nominauit eam Samareton a Samaro quodam, qui ei montem uenundederat, in quo constituerat ciuitatem.  In nullo autem differebat prioribus regibus, nisi quod peior erat.

»Et addidit Achab in opere suo irritans Dominum Deum Isrel, super omnes reges Isrel, qui fuerant ante eum. In diebus eius edificauit Ahiel de Bethel Iericho,« et reliqua. Quod scriptum est de temporibus regni Achab: »In diebus eius edificauit Ahiel de Bethel Iericho. In Abiram primogenito suo fundauit eam, et in Segub nouissimo suo posuit portas eius.« Patet sensus, quia cum prefate conditor urbis fundamenta illius ponere inciperet, primogenitus eius, qui uocabatur Abiram mortuus est. Et cum urbe edificata portas munire tentaret, nouissimum filiorum suorum cognomento  Segub amisit. Quod ita futurum Iosue cum eam destructam anathemati traderet imprecando predixit. »Maledictus, inquiens, uir coram Domino, qui suscitauerit et edificauerit ciuitatem Iericho .« In primogenito suo fundamenta illius iaciat, et in nouissimo liberorum ponat portas eius. Quia uero Ahiel de Bethel destructa a Iosue atque anathematizata Iericho menia restaurat, cum quis eorum qui in Ecclesia habitum religionis assumpserat, ad agenda scelera que ei Dominus iehsu in die baptismatis condonauerat, redit: quasque ipse anathematizauerat diaboli pompas, luxuriose uiuendo repetit, cum errorum dogmata, uel gentilium fabulas, ueritati Ecclesiastice qua imbutus est quasi de Bethel egrediens ruinas  Iericho resuscitat. Meritoque talis coram Domino maledictus, et primum filiorum in fundatione nefarie ciuitatis, et nouissimum in portarum positione amittit quia et fundamenta fidei a quibus bona edificia inchoare, et claustra bone actionis quibus perfici debuerat, perdit.



CAPUT XuII.

»Et dixit Elias Thesbites de habitatoribus Galaad ad Achab: uiuit Dominus Deus Isrel, in cuius conspectu sto, si erit annis his ros et pluuia, nisi iuxta oris mei uerba. Et factum est uerbum Domini ad eum, dicens: Recede hinc et uade contra orientem, et absconde te in torrente Carith qui est contra Iordanem et ibi de torrente bibes, coruisque  precepi ut pascant te ibi. Abiit ergo et fecit iuxta uerbum Domini: cumque abiisset sedit in torrente Carith qui est contra Iordanem. Corui quoque deferebant ei panem et carnes mane: similiter panem et carnes uesperi, et bibebat de torrente. Post dies autem aliquantos siccatus est torrens, non enim pluerat super terram.« Priusquam allegorice quid ista significent disseramus, libet inquirere iuxta moralitatem, quid est quod ait: »uiuit Dominus in cuius conspectu sto.« Sciendum est quod duobus modis in conspectum Domini uenimus, cum in extremo iudicio ante tribunal eius assistimus. Nam quoties Conditoris nostri potentiam ad sensum reducimus, toties in conspectu illius stamus. Unde recte nunc per uirum Dei Eliam dicitur: »uiuit Dominus  Deus Isrel in cuius conspectu sto.« His iustus in conspectu Domini stat ut fideliter uiuat, illic ut ueraciter coronam uite accipiat. Thesbi igitur unde Elias Thesbites dicitur, ciuitas est Galaaditis regionis. Ceterum spiritaliter Elias rectius Dei Filio assimilatus est, cui et auctoritas et nomen ueri Dei congruit: Elias enim Dominus Deus interpretatur, siue fortis Deus, quod nomen substantialiter Dei Filio inest, auctoritatem sibi uidelicet faciendi quid uelit naturaliter uindicans. De quo per Psalmistam dicitur: »Fortis Dominus, potens in prelio .« Thesbites autem captiuans siue conuertens interpretatur, sicut et de Domino scriptum est: »Conuerte, Domine, captiuitatem nostram .« Et sicut Melchisedech in Scripturis  origo tacetur, ita et Elie; in illius enim prefiguratione genus minime narratur, cum subito nomen illius introducitur, ex quo tribu uel familia ortus sit minime profertur. Torrens Cison qui et Carith interpretatur cognitio, siue concisio, uel diuisio, quod Iudaico populo congruere certissimum est. Panes uero et carnes ex quibus Elias, ministrantibus coruis, pastus est, opera pietatis et obsequium, quod eidem Domino a fidelibus ex populo Iudeorum exhibitum est, prefigurasse non dubium est. Siccatio torrentis abolitionem significat legis, quam, adueniente Saluatore, in carnalibus obseruationibus defecisse certum est. Nonnulli uolunt aliter intelligi, quod nobis dissonum esse uidetur,  quibusdam in locis. Absconditus est  Elias noster in torrente Carith, qui interpretatur caluus, et ibi de torrente bibit, cum in caluarie loco, ubi abscondita est uirtus glorie eius, de torrente mortalitatis nostre Dominus gustauit. Corui autem pascebant Eliam, deferentes ei panem et carnes mane et uesperi, cum gentilitas de nigredine peccatorum ueniens, Christo Domino salutem nostram esurienti, panem fidei et spem resurrectionis per gratiam eius illuminata offert, mane uidelicet, euangelice predicationis. Et item panem et carnes uesperi similiter defert, cum eamdem fidem usque ad finem mundi seruans incontaminatam, cum carnis resurrectione uenienti iudici presentat. »Post dies autem aliquantos siccatus est torrens,« quia consummato cursu presentis  uite, »absorpta erit mors in uictoria :« etiam »ultra mors non erit, neque luctus, neque clamor, que prima abierunt .« Hanc etenim intelligentiam prudenti lectori relinquimus, si hanc sibi eligere uoluerit, quia nobis de coruorum refragare uidetur intellectu.

»Factus est igitur sermo Domini ad eum dicens: Surge et uade in Sarepta Sidoniorum et manebis ibi. Precepi enim ibi mulieri uidue, ut pascat te.« Mittitur Elias pascendus ad alienigenam uiduam: hec igitur uidua gentium designat Ecclesiam, que a suo diutius Conditore deserta, populum fidei uere, et recte ueritatis nescium, quasi pauperem filium egena stirpe nutriebat, id est uerbi fructu ex parte docebat, donec adueniens sermo propheticus, qui  exsiccato uellere Isrelis  periclitabatur in Iudea, pasceretur ibi, simul et pasceret, et receptus uidelicet a credentibus, et reficiens ipse credentes. Unde bene hec eadem uidua in Sarepta Sidonie dicitur esse morata. Sidonia quippe inutilis uenatio, Sarepta uero incendium, uel angustia panis interpretatur, quia »ubi abundauit peccatum, superabundauit et gratia .« Ubi rebus superuacuis acquirendis, quasi occupandi cura impendebatur, ubi dire sitis incendium panisque spiritalis antea fiebat angustia, ibi farina oleumque ore prophetico benedicitur. »Que uolebat duo ligna colligere priusquam moreretur.« Non hic solo ligni nomine, sed etiam numero lignorum, signum  crucis exprimitur, quo nobis est panis uite preparatus eterne. Benedicitur farina eius et oleum, hoc est, gratia corporis Dominici et chrismatis unctio, siue fructus et hilaritas caritatis, que cum impenditur, non defecisse dicitur: »Hilarem enim datorem diligit Deus .« uidua autem ista quam Dominus non frumenti, sed uerbi pane pascebat, eadem ipsa est, de qua dicitur in Psalmis: »uiduam eius benedicens benedicam ,« et reliqua. Illam scilicet, de qua et Paulus ait : Mortuo uiro, quibus uolet nuptiis libera est, quia desinente legis littera  ad gratie libertatem transitum faciens, Ecclesia uidelicet ad Christum, quasi uidua legis nupsit. Huius nunc in uasis oleum gratie et benedictionis  farina non deficit, in omnibus fere gentibus fame manente, quarum cibus uite esuriem ac fidei Trinitatis inediam, congrue prefigurauit illa quondam triennio fames.

»Factum est autem post uerba hec, egrotauit filius mulieris matrisfamilias, et erat languor eius fortissimus, ita ut non remaneret in eo halitus. Dixit ergo ad Eliam: Quid mihi et tibi, uir Dei? Ingressus es ad me, ut rememorarentur iniquitates mee, et interficeres filium meum? Et ait ad eam: Da mihi filium tuum. Tulitque eum de sinu illius et portauit in cenaculum ubi ipse manebat, et posuit super lectum suum,« et reliqua. Hic actus Elie, de suscitato mortuo filio uidue, apud quam hospitabatur, et cuius benedixit farine et  oleo, bene exprimit actum Redemptoris nostri, in resurrectione populi ad fidem conuersi. Que enim hec uidua melius intelligi potest, quam Synagoga Iudeorum, que Moysi more uiduata filium nutriebat paruulum, hoc est, populum carnalem Iudeorum. Hic ergo ad ingressum Elie, hoc est, Saluatoris nostri infirmabatur, quia in eum non credendo, sed spernendo, ualida febre infidelitatis egrotauit. Unde et mater ipsa conquerendo de infirmitate pueri, ad prophetam dicit: »Quid mihi et tibi, uir Dei? ingressus es ad me ut rememorarentur iniquitates mee, et interficeres filium meum?« Cum Synagoga Iudeorum de aduentu Saluatoris conqueritur, quasi ipse esset causa interfectionis populi  Iudaici. Hinc est quod Caiphas conspirans de nece Christi, ad turbam ait: »Expedit enim ut unus homo moriatur pro populo, et non tota gens pereat. Si dimittimus eum sic, omnes credent in eum. Et uenient Romani et tollent nostrum locum et gentem .« Sed sicut propheta Dei, uerbis uidue non exasperatus: quin potius misertus ait ad eam:

»Da mihi filium tuum: Tulitque eum de sinu illius et portauit in cenaculum ubi ipse manebat, et posuit super lectum suum et expandit se, atque mensus est super puerum tribus uicibus, clamauitque ad Dominum et ait: Domine, Deus meus, reuertatur, oro, anima pueri huius in uiscera eius.« Ita et Redemptor noster non exasperatur  malitia Iudeorum, sed misertus populi credentis, tulit eum de sinu matris, cum eum tulit de carnali obseruantia legis. »Et posuit super lectum suum,« hoc est, demonstrauit ei uitam habere in morte sua. »Expanditque se tribus uicibus, atque mensus est super puerum.« Cum Trinitatis fidem illi predicando et faciendo insinuabat. Et clamans ad Patrem, dixit: »Pater, ignosce illis, quia nesciunt quid faciunt .« Etitem: »Pater, inquit, clarifica Filium tuum, ut Filius tuus clarificet te: Sicut dedisti ei potestatem omnis carnis, ut omne quod dedisti ei, det eis uitam eternam. Hec est autem uita eterna, ut cognoscant te solum Deum uerum, et quem misisti Iesum Christum .«

 »Exauditus est autem Elias, et reuersa est anima pueri intra eum et reuixit. Tulitque illum et reddidit matri sue.« Cum Dominus noster populum saluans credentem, signa et miracula ostendebat incredulis, ut agnoscerent ueraciter illum uiuere, qui credit in nomine eius. Et sic eueniet, ut uerba mulieris admirantis de suscitato puero, plebs Iudaica ueritate superata, preclamet ad Christum ac dicat: »Nunc in isto cognoui, quoniam uir Dei es tu, et uerbum Domini in ore tuo uerum est.«



CAPUT XuIII.

»Post dies multos uerbum Domini factum est ad Eliam in anno tertio, dicens: uade et ostende te Achab, ut dem pluuiam super faciem terre.«  Tres anni famis, scientiam sancte Trinitatis, populo Iudeorum uel in toto mundo defuisse prefigurabant. Sex uero menses ad opus bonum pertinent, quod penitus desierat ab illis, de quibus propheta dicit: »Non est qui faciat bonum, non est usque ad unum.« Abdias princeps exercitus Isrel, cuius nomen interpretatur seruus Domini, illos quodammodo presignabat, qui ex principibus Iudeorum crediderant et erant occulti discipuli Domini, ut Nicodemus et ceteri. Nam quod ait ad populum: »Usquequo claudicatis in duas partes?« ita potest intelligi. Illi enim utroque pede claudicant, qui Deo pariter et diabolo obsequium prestare cupiunt.

 »Iuit ergo Elias ut ostenderet se Achab. Erat autem fames uehemens in Samaria. uocauitque Achab Abdiam dispensatorem domus sue,« et reliqua. Quod autem Elias congregans uniuersum Isrel, contra prophetas Baal disceptabat, illisque frustra nitentibus, ipse altare Domini curauit quod destructum fuerat, et tulit duodecim lapides iuxta numerum tribuum filiorum Iacob, ad quem factus est sermo Domini, dicens: »Isrel erit nomen tuum:« et edificauit de lapidibus altare in nomine Domini. »Fecitque aqueductum quasi per duas aratiunculas in circuitu altaris, et composuit ligna diuisitque per membra bouem, et posuit super ligna, et ait: Implete quatuor hydrias aqua, et fundite super holocaustum et super ligna. Rursumque dixit:  Etiam secundo hoc facite. Qui cum fecissent secundo, ait: Etiam tertio idipsum facite, feceruntque et tertio. Et currebant aque circa altare, et fossa aqueductus repleta est,« et reliqua. Quid conuenientius figurare potest, quam quod Redemptor noster contra mundi principem eiusque satellites decertans ac superans, altare Domini quod destructum fuerat, hoc est, fidelium suorum corda ab omni labe iniquitatis purgans aram Deo dedicat? Que ex duodecim lapidibus constructa esse memoratur, quia ex his, qui propheticam et apostolicam fidem seu doctrinam sequuntur, gratissima Deo ara construitur, in qua quotidie sacrificium laudis in odorem suauitatis offertur. Fecitque aqueductum quasi per duas aratiunculas in circuitu altaris, ex  contrito uidelicet corde, et humiliato spiritu flumina producendo lacrymarum pro timore gehenne, et desiderio uite eterne. Ibi et composuit ligna, quia et sanctorum dicta et facta ad exemplum, credentibus constituit. Diuisitque per membra bouem, et posuit super ligna cum omnes actus suos ad exemplum sanctorum patrum fideles formare docuit. Iussitque super holocaustum et super ligna semel, iterum, atque tertio, aquam infundere: quia omni tempore necesse est nobis uerba, cogitatus, atque opera nostra, in pura oratione atque compunctione lacrymarum mundare, et non prius cessare, quam fosse aqueductus repleantur, id est, donec futurum gaudium, presenti memorie succedens, perfecte compleatur. Sicque erit iuxta id quod sequitur:

 »Ignis de celo cadens ad inuocationem Elie, uorauit holocaustum, ligna et lapides, puluerem quoque et aquam que erat in aqueductu lambens. Quod cum uidisset omnis populus, cecidit in faciem suam et ait: Dominus ipse est Deus, Dominus ipse est Deus.« Quando discrimen superni iudicis dicta et facta, ac totam uitam nostram perfecte examinans, probandos nos sicut igne probatur argentum, immortales ac beatos factos in sede collocabit perpetua: ut ad instar uirorum Isrelitarum in eternum gratulando canamus: »Dominus ipse est Deus, ipse fecit nos et non ipsi nos. Nos autem populus eius et oues pascue eius .« Mundato itaque altari Domini, et consumptis holocaustis, dixit Elias propheta Dei ad populum.

 »Apprehendite omnes prophetas Baal, et ne unus quidem fugiat ex eis.« Quos cum comprehendissent, duxit eos Elias ad torrentem Cison, qui interpretatur duritia eorum, et interfecit eos ibi. Sic quoque Redemptor noster, adueniente die iudicii, mittet angelos suos et colligent omnia scandala de regno eius, et eos qui operantur iniquitatem, et mittent eos in stagnum ignis et sulphuris, ubi est bestia et pseudoprophete, ubi et missus est diabolus qui deducebat eos, et cruciabuntur ibi secundum duritiam et impenitens cor eorum, die ac nocte in secula seculorum.

»Post hec Elias ascendit in uerticem Carmeli et  protinus in terram posuit faciem inter genua sua, et dixit ad puerum suum: Aspice et ascende contra mare. Qui cum ascendisset et contemplatus esset, ait: Non est quidquam. Et rursum ait illi: Reuertere septem uicibus. In septima autem uice, ecce nubecula parua quasi uestigium hominis ascendebat de mari,« et reliqua. Quid in hac re significatur, nisi quod nascente Christo Dei Filio inter homines, et teneritudinem carnis nostre accipiente, postquam mortem gustauit, et uictor de mundo ad celos ascendit, imbrem gratie diuine per septiformem Spiritum de supernis ad terras misit, qui nos a peccato mundaret, et spiritales fructus gignere faceret.



CAPUT XIX.

 »Timuit Elias et surgens abiit quocunque eum ferebat uoluntas. uenitque in Bersabee Iude, et dimisit ibi puerum suum, et perrexit in desertum uiam unius diei. Cumque uenisset et sederet subter unam iuniperum, petiuit anime sue ut moreretur, et ait: Sufficit mihi, Domine, tolle animam meam, neque enim melior sum quam patres mei. Proiecitque se, et obdormiuit sub umbra iuniperi,« et reliqua. Sancti uiri qui, subleuante Spiritu, ad summa rapiuntur, quandiu in hac uita sunt, ne aliqua elatione superbiant, quibusdam tentationibus reprimuntur, ut nequaquam tantum proficere ualeant, quantum uolunt. Sed ne extollantur superbia, etiamsi sit in eis ipsarum quedam mensura uirtutum.  Hinc est enim quod Elias dum tot uirtutibus in alta profecisset, quadam mensura suspensus est, dum Iezabel postmodum, quamuis reginam, tamen mulierculam fugit. Perpendo quippe hunc mire uirum uirtutis ignem de celo trahere, et secundo quinquagenarios uiros, cum suis omnibus petitione subita concremare, uerbo celos a pluuiis claudere, uerbo celos pluuiis aperire, suscitantem mortuos, uentura queque preuidentem, et ecce rursus animo occurrit, quo pauore ante unam mulierculam fugit. Considero uirum timore perculsum de manu Dei mortem petere nec accipere, de manu mulieris mortem fugiendo uitare. Querebat enim mortem fugere, dicens: »Sufficit mihi, tolle animam meam, neque enim melior sum quam patres mei, et obdormiuit  sub umbra iuniperi.« Unde ergo sic potens, ut tot illas uirtutes faciat? Unde sic infirmus, ut ita feminam pertimescat? nisi quia dispensationes superni nutus, mensura occulti libraminis appenduntur, ut ipsi sancti homines et multum ualeant per potentiam Dei, et rursum quadam mensura moderati sint per infirmitatem suam. In illis uirtutibus Elias quod de Deo acceperat, in istis infirmitatibus, quid de se poterat, agnoscebat. Illa potentia uirtus fuit, ista infirmitas custos uirtutis. In illis uirtutibus ostendebat quod acceperat, in istis infirmitatibus hoc quod acceperat, custodiebat. In miraculis monstrabatur Elias, in infirmitatibus seruabatur.

»Et ecce angelus tetigit eum, et dixit illi: Surge,  »comede. Respexit, et ecce ad caput suum subcinericius panis, et uas aque. Comedit ergo et bibit, et rursum obdormiuit. Reuersusque est angelus Domini secundo, et tetigit eum, dixitque illi: Surge, comede. Grandis enim tibi restat uia. Qui cum surrexisset comedit et bibit, et ambulauit in fortitudine cibi illius quadraginta diebus et quadraginta noctibus usque ad montem Dei Horeb,« et reliqua. Quid ergo hic Elias bis pastus ab angelo exprimit, nisi nature infirmitatem? Quibus non sufficit simplex pastus, sed duplex, quatenus ad superna ualeamus ascendere. Sicut enim corpus sine alimento corporali subsistere nequit, ita nec anima uiuere potest sine uerbo Dei. Angelus enim qui Eliam pauit, quem congruentius quam ipsum summi consilii angelum  significat, cuius ope tam in corporali quam etiam in spiritali natura subsistimus? Ambulauit enim Elias postquam surrexerat a somno, et comedit et bibit, in fortitudine cibi illius quadraginta diebus et quadraginta noctibus usque ad montem Dei Horeb. Sic et nos dum inertie somnum a nobis excutimus, necesse ut diuino solatio confortati gressum bonorum operum per omne tempus uite presentis summopere continuemus festinemusque ascendere in montem Dei, et in locum sanctum eius, ut ibi requiem inueniamus eternam.

»Cumque uenisset illuc, mansit in spelunca. Et ecce sermo Domini ad eum, dixitque illi: Quid hic agis, Elia? At ille respondens ait: Zelo zelatus sum pro Domino Deo exercituum, quia dereliquerunt  pactum tuum filii Isrel. Altaria tua destruxerunt, et prophetas tuos occiderunt gladio, et derelictus sum ego solus, et querunt animam meam ut auferant eam. Et ait ei: Egredere, et sta in monte coram Domino. Et ecce Dominus transiit, et spiritus grandis et fortis subuertens montes, et conterens petras ante Dominum. Non in spiritu Dominus. Et post spiritum commotio. Non in commotione Dominus. Et post commotionem ignis. Non in igne Dominus. Et post ignem sibilus aure tenuis. Quod cum audisset, Elias operuit uultum suum pallio, et egressus stetit in ostio spelunce, et ecce uox ad eum, dicens: Quid hic agis, Elia? Et ille respondit: Zelo zelatus sum pro Domino Deo exercituum, quia dereliquerunt pactum tuum  filii Isrel. Altaria tua destruxerunt, et prophetas tuos occiderunt gladio et derelictus sum ego solus, et querunt animam meam ut auferant eam. Et ait Dominus ad eum: uade et reuertere in uiam tuam per desertum in Damascum. Cumque perueneris illuc, unges Hazel regem super Syriam, Iebu filium. Nam si unges regem super Isrel: Eliseum autem, filium Saphat, qui est de Abelmehuda, unges prophetam pro te,« et reliqua. Spiritus autem Domini montes euertit, et petras conterit, quia pauor, qui ex aduentu eius irruit, et altitudinem cordis nostri deiicit, et duritiam liquefacit. Sed in spiritu commotionis et ignis non esse dominus dicitur: esse uero in sibilo aure tenuis non negatur, quia nimirum  cum mens contemplationis sublimitate suspenditur, quidquid perfecte conspicere preualet, Deus non est. Cum uero subtile aliquid conspicit, hoc est, quod de incomprehensibili substantia eternitatis audit. Quasi enim sibilum tenuis aure percepimus, cum saporem incircumscripte ueritatis contemplatione subita subtiliter degustamus, tunc ergo uerum est, quod de Deo cognoscimus cum plene nos aliquid de illo cognoscere non posse sentimus. Unde bene illic subditur: »Quod cum audisset Elias, operuit uultum suum pallio, et egressus stetit in ostio spelunce, et ecce uox ad eum dicens: Quid hic agis, Elia?« etc. Post aure tenuis sibilum uultum suum propheta pallio operuit, quia in ipsa subtilissima contemplatione ueritatis, quanta ignorantia homo tegatur agnoscit.  uultui namque pallium superducere est, ne altiora mens querere audeat, hanc considerationem proprie infirmitatis uelare, et nequaquam intelligentie, oculos, ultra se precipitanter aperiat, sed ad hoc quod apprehendere non ualet, reuerenter claudat. Qui hec agens, in spelunce ostio stetisse describitur. Quid namque spelunca nostra est, nisi hec corruptionis habitatio, in qua adhuc ex uetustate retinemur? Sed cum aliquid percipere de cogitatione diuinitatis incipimus, quasi iam in spelunce nostre ostio stamus. Quia enim progredi profecte non possumus, ad cognitionem tamen ueritatis inhiantes, iam aliquid de libertatis aura captamus. In ingressu ergo spelunce stare, est represso nostre corruptionis obstaculo, ad cognitionem ueritatis incipere exire. Unde et nube in tabernaculo  descendente, Isrelite e longinquo cernentes, in papilionum suorum ostiis stetisse memorantur, quia hi aduentum Diuinitatis utcunque conspiciunt, quasi iam ex habitaculo carnis procedunt. »Et ecce uox ad Eliam, dicens: Quid hic agis, Elia? Et ille respondens ait: Zelo zelatus sum pro Domino Deo exercituum, quia dereliquerunt pactum tuum filii Isrel. Altaria tua destruxerunt, et prophetas tuos occiderunt gladio, et derelictus sunt ego solus, et querunt animam meam ut auferant eam. Et ait ei: Egredere, et sta in monte coram Domino. Et ecce Dominus transiit, et spiritus grandis et fortis subuertens montes, et conterens petras ante Dominum. Non in spiritu Dominus. Et post spiritum commotio. Non in commotione Dominus.  Et post commotionem ignis. Non in igne Dominus. Et post ignem sibilus aure tenuis. Quod cum audisset, Elias operuit uultum suum pallio,« etc. Certum est quod cordis sui oculum per elationis tenebras exstinguit, qui cum recta agit, considerare meliorum merita negligit. At contra, magne humilitatis radio semetipsum illuminat, qui aliorum bona subtiliter pensat, quia dum ea, que ipse fecerit, facta foris et ab aliis uidet ac conspicit, eum qui de singularitate intus erumpere nititur superbie tumorem premit. Hinc est quod uoce Dei ad Eliam solum se estimantem, dicitur: »Reliqui mihi septem millia uirorum, qui non curuauerunt genua ante Baal :« ut eum non solum se remansisse cognosceret,  elationis gloriam que ei de singularitate surgebat, inclinaret. Propheta nempe erat, et sepe mysteria superna cognouerat: quid ergo difficile fuit agnoscere in hoc mundo fideliter Deo famulos remansisse? sed hic solerter intuendum est, oculum cordis elatio quam nequiter claudat, quando qui humilis et occulta Dei nouerat, elatus et aperta nesciebat. »Et ait Dominus ad Eliam: uade et reuertere in uiam tuam per desertum Damasci. Cumque perueneris, unges Hazel regem super Syriam et Iehu filium. Nam si unges regem super Isrel, Eliseum autem, filium Saphat, qui est de Abelmehula, unges prophetam pro te. Et erit, quicunque fugerit gladium Hazel, occidet eum Iehu: et quicunque fugerit gladium Iehu interficiet eum Eliseus,« et reliqua.  Hoc non ita accipiendum est, quod propheta Dei Eliseus homicida futurus sit et tyrannus, sed magis spiritaliter intelligendum, quia iustitia diuina que singulis reddit secundum opera sua, punit peccata hominum, aliquando manifesta ultione, aliquando occulto iudicio. uindicat per reges et duces, uindicat per prophetas et sacerdotes cum alios nocentes facit plecti mucrone, alios transuerberat gladio lingue. Unde Dauid et Salomon, et ceteri reges penam eris exigebant, cum eos trucidari iubebant. Et item alibi scriptum est de superborum et inobedientium pena: »Dolaui eos  in prophetis et occidi eos in uerbis oris mei .

»Profectus ergo inde Elias, reperit Eliseum, filium Saphat, arantem in duodecim iugis boum, et  ipse in duodecim arantibus unus erat. Cumque uenisset Elias ad eum, misit pallium suum,« etc. Igitur profectus Elias reperit Eliseum, filium Saphat, arantem in duodecim iugis boum, cum Redemptor noster descendens de celo, diuino iudicio acquisiuit populum adhuc terrenis operibus inhiantem, in quo salutem fecit, cum eum ad fidem conuertit. Elias enim interpretatur  Dominus Deus: Saphat, iudicantis: et Eliseus Dei mei salus. Iam mirabiliter super quem propheta pallium suum misit, cum illum Dominus fide catholica induit. »Omnes, ait Apostolus, qui in Christo baptizati estis Christum induistis .«

»At ille statim relictis bobus, cucurrit post Eliam et ait: Osculer, oro te, patrem meum et matrem  meam, et sic sequar te.« Quia mox ut electorum chorus audiuit loquentem per Euangelium Dominum: »Qui non renuntiauerit omnibus que possidet, non potest meus esse discipulus ,« statim cessauit terrenis lucris inhiare, secularibus desideriis deseruire. Totum se contulit ad seruitium Christi, nec tamen aliis uerbum uite predicare desinit. Hoc enim osculari patrem et matrem cum quoscunque possit, siue de Iudeis, siue de gentibus uelle sermone corrigere.

»Tulit itaque Eliseus par boum et mactauit illud, et in aratro boum coxit carnes et dedit populo, et comederunt.« Cum populus christianus carnalia desideria mactans, totum exercitum suum in opus  euangelizando conuertit, unde sufficientem pastum auditoribus suis prebere possit. Ipse uero sequitur nostrum Eliam et ministrat ei, qui uestigia eius sequens, hoc est, mandata illius fideliter obseruans, ministerium ei bonorum operum condigne exhibere satagit.



CAPUT XX.

»Porro Benadab rex Syrie congregauit omnem exercitum suum et triginta et duos reges secum et equos et currus, et ascendens pugnabat contra Samariam et obsidebat eam,« et reliqua. Quod Benadab rex Syrie, obsidens et impugnare incipiens Samariam, ait:

»Hec faciant mihi dii, et hec addant si suffecerit puluis Samarie pugillis omnis populi qui sequitur  me.« Hunc habet sensum: Samaria necesse est, iuxta morem ciuitatum ut haberet terram interius propter muros, ipsis pene muris equalem, ne uidelicet eos sine subsidio terre adiacentis erectos, creber insistente manu hostili deiiceret ictus arietis. Extrinsecus autem murorum altitudo longe superficiem terre transcenderat, maxime cum in montis uerticem  fuerit urbs eadem posita. Ait ergo rex superbus obsessam terrens ciuitatem, quod tantam haberet secum exercitus multitudinem, ut etiam si quisque militum eius, unum solummodo lapidem uel cespitem, uel stipitem ad construendum contra urbem aggerem apportasset, agger exsurgeret qui superficiei ciuitatis ipsius, que erat intra muros, esse uideretur equalis, ita ut ex equo  pugnantes contra ciuitatem tela uel faces mittero possent. Cuius temeritatem arrogantie modesto sermone compescens rex Isrel ait:

»Dicite ei: ne glorietur accinctus eque ut discinctus.« Aliud est enim accinctus, aliud discinctus, alius non accinctus. Accinctus nam quod est qui cingulo circumdatus incedit. Discinctus, qui cingulum nuper deposuit. uerbi gratia balneum intraturus, uel lectum ascensurus, uel ad terram forte tunicam induturus. Non accinctus qui nuper tunica indutus necdum se abdita zone circumpositione muniuit. Sic ergo in expeditione castrensi, qui pesitus est recte accinctus nominatur, id est armis indutus. Qui pugna confecta uictor domum redit, iure discinctus uocatur: quia nimirum depositis armis  optate pacis otium gerit. Qui uero necdum pugnare, neque se ad certamen parare iam ceperat, merito non accinctus esse dicitur. Ait ergo rex Isrel, regi Syrie glorianti, quasi iam cepisset Samariam, quam obsidere ceperat: »Ne glorietur accinctus, eque ut discinctus.« Ac si aperte dicat: Noli gloriari quasi iam uictor bellici discriminis, qui adhuc in acie positus, quem uictoria sequatur ignoras. Et uerum profecto dicebat: Nam mox inito certamino, Benadab non uictis aduersariis triumphans, sed celo suo exercitu fugiens domum rediit. Mystice autem Benadab hostis Isrel significat diabolum, omnium bonorum inimicum, qui diuersos exercitus malignorum spirituum ad subuertendum populum Dei contrahit.  Sed per pueros principum Isrel uincitur, cum per bonos auditores sanctorum doctorum, quidquid aure audiunt, factis implere nituntur. Antiquus hostis in fugam uertitur omnisque suus exercitus a militibus Christi proturbatur. Qui bene ducenta millia et triginta duo esse dicuntur, quia hi qui utriusque testamenti scientiam perfecte tenent, et Trinitatis fidem cum gemina caritate Dei uidelicet et proximi conseruant, apti per omnem modum militie summi regis esse comprobantur.

»Fugit quoque Benadab rex Syrie in equo cum equitibus. Nec non egressus rex Isrel percussit equos et currus, et percussit Syrum plaga magna.« Quid est quod Benadab, rex Syrie, in equo cum equitibus fugere describitur, nisi quod princeps  omnium iniquorum diabolus, quorum oculi sublimes sunt? Syrus enim interpretatur sublimis, in equo sue superbie considens, cum equitibus suis, scilicet omnibus superbis, quia ipse est caput super omnes filios superbie, ab exercitu Christi, hoc est, humilibus et Deum timentibus superatus, in fugam uertitur. Et rex Isrel percutit equos et currus, quia de ipso Rege regum scriptum est, quod currus Pharaonis et exercitum eius, equum et ascensorem eius submersit in Rubro mari: dum nequitias spiritales cum uero Pharaone, antiquo uidelicet hoste, aquis baptismatis obruit humani generis delendo peccata.

»Accedens autem propheta ad regem Isrel, dixit ei: uade et confortare, et scito et uide quid facias. Sequenti enim anno rex Syrie ascendet contra  te. Serui uero regis Syrie dixerunt ei: Dii montium sunt dii eorum, ideo superauerunt ,« et reliqua. Quod Benadab, rex Syrie semel uictus, iterum instaurat prelium contra Isrel, significat diabolum a malitie sue intentione nunquam cessare. Qui licet a sanctis uiris sepius uincatur, tamen iterum instaurat prelium contra illos. Et dum uno modo uincitur, alio statim uincere conatur. Hinc est quod serui regis Syrie dixerunt ei: »Dii montium sunt dii eorum, ideo superauerunt nos. Sed melius est ut pugnemus contra eos in campestribus, et obtinebimus eos.« Quia maligni semper dolose sentientes: si spiritualibus uincuntur, in corporalibus bellum preparare contendunt. Hoc quoque diabolus, hoc et totus exercitus eius maxime satagunt, ut animas  hominum de supernis ad ima precipitent, quo facilius eos uincere possint. Si uiderint eos celestia desiderare, terrena et caduca ad amandum ingerunt. Si uiderint illos prosperitate concessa Deo gratias agere, student ut per aduersa frangantur. Sed sicut regis Syrie et seruorum eius non conuenit dictio cum opere: quia ubi se superare posse confidebant, ibi superati sunt: ita et princeps mortis sepe ibi uincitur, cum exercitu suo, ubi se estimat uincere posse: »Quia infirma mundi elegit Deus, ut confunderet fortia: et ea que non sunt, ut ea que sunt destrueret .« Tentabat igitur antiquus hostis beatum Iob, et dum sibi substantiam eius et filios tradi a Domino expeteret, ut per hoc eius animum  subuerteret, nec tamen in hoc preualeret ad extremum, ut in ipsum sibi potestas daretur, postulauit. Quo concesso, quasi mox uictor existeret carnem eius graui ulcere uulnerauit. Sed quo uehementius de prosperitate in dolore per depositum persequebatur, eo ualidius per patientiam ipsius prosternebatur. Et Paulo apostolo datus est stimulus carnis sue angelus Satane, ut eum colaphizaret: quatenus uirtus in infirmitate perficeretur .

»Tunc uir quidam de filiis prophetarum, dixit ad socium suum in sermone Domini: Percute me. At ille noluit percutere. Cui ait: Quia noluisti audire uocem Domini, ecce recedes a me, et percutiet te leo. Cumque paululum recessisset ab eo, inuenit eum leo atque percussit. Sed et alterum  conueniens uirum, dixit ad eum: Percute me. Qui percussit eum et uulnerauit. Abiit ergo propheta, et occurrit regi in uia, et mutauit aspersione pulueris oculos suos. Cumque rex transisset, clamauit ad regem, et ait: Seruus tuus egressus est ad preliandum,« et reliqua. Porro hoc de hac eadem re Iosephus taliter refert: Interea quidem propheta, nomine Micheas, accedens ad unum Isrelitarum, petiit ut eum in capite pro uoluntate Domini percuteret. Cui nolenti predixit ei, eo quod inobediens esset Deo, eiusque precepto, leone occurrente, perimeretur. Quod dum illi homini contigisset, accessit propheta rursus ad alium, et idem ut faceret imperauit. Quid dum percussisset eum, et eius uerticem cruentasset alligato capite accessit ad regem, dicens  ei: Quod dum esset in exercitu constitutus, accepisset a quodam tribuno seruandum captiuum, sibique ab eo dictum, ut si captiuus fugeret, ipse moreretur. Quo fugiente, is, qui eum tradiderat, mortem ei minaretur inferre. Dum respondente Achab mortem ei imminere iustissimam, soluit caput, et agnitus est Micheas esse propheta. Hac enim parabola utebatur propter sermones quos erat ei dicturus. Ait namque quomodo Deus ei concessisset, ut supplicium hostis euaderet: ipse inimicum eius Benadab qui Deum blasphemauerat, dimisisset et propterea Deus decreuisset, ipsum quidem ab illo perimi, populum uero ab exercitus inuasione consumi. Iratus uero Achab prophetam illum quidem clausum seruari iussit. Confusus autem Michee sermonibus ad suam  domum remeauit. Secundum leges uero tropologie maxime prouidendum est seruis Dei, ne secundum exemplum Achab regis Isrel, perniciosa securitate sibi blandiantur quandiu hostis uiuit ne dum se quasi uictores perpetuos arbitrentur, per fraudem diaboli pacem promittentis, citius elidantur. Quia sicut tunc propheta predicto regi pro inconsiderata pietate pronuntiauit citius iustam affore ultionem, ita nunc propheticus sermo prenuntiat, si paciscamur cum diabolo, eternam nobis pro hoc imminere penam.



CAPUT XXI.

»Post uerba autem hec, uinea erat Naboth Iezrelite qui erat in Iezreel iuxta palatium Achab  regis Samarie. Locutus est ergo Achab ad Naboth, dicens: Da mihi uineam tuam, ut faciam mihi hortum olerum, quia uicina est et prope domum meam. Daboque tibi pro ea uineam meliorem: aut si commodius tibi putas, argenti pretium, quanto digna est. Cui respondit Naboth: Propitius sit mihi Dominus, ne dem hereditatem patrum meorum tibi. uenit ergo Achab in domum suam, indignatus et frendens super uerbo quod locutus fuerat ad eum Naboth Iezrelites, dicens: Non dabo tibi hereditatem patrum meorum,« et reliqua. Narrat Scriptura quod Achab rex concupiuerit uineam Naboth Iezrelite, que erat in Iezrel iuxta palatium regis, ut faceret ibi in ea hortum olerum. Quo nolente eam illi dare, per consilium  impiissime uxoris eius, uidelicet regine Iezabel, idem Naboth, subintroductis falsis testibus, lapidatus est, et mortuus, eiusque uinea direpta a rege et possessa est. Quis ergo iste Naboth Iezrelita fuerit, et que eius uinea consideremus. Interpretatur ergo Naboth conspicuus, siue possessio; Iezrel, honestas Dei, siue semen Dei. Et quem melius honestatem, uel semen Dei dicere possumus, quam Filium Dei, qui est splendor glorie et figura substantie eius, quem constituit Deus heredem uniuersorum, per quem fecit et secula. Ad quem Psalmista deprecans, ait: »Qui sedes super cherubim, appare coram Ephraim, Beniamin et Manasse. Excita potentiam tuam et ueni, ut saluos facias nos .« Iste Naboth habuit uineam de qua Isaias plenissime  per canticum loquitur ad extremum inferens. uinea Domini sabaoth domus Isrel est. Et in Psalmo: »uineam, inquit, de Aegypto transtulisti, eiecisti gentes et plantasti eam .« Cui septem circumdedit, ut in Euangelio legitur, id est uel murum urbis, uel Angelorum auxilia. Et fodit in ea torcular, aut altare, aut illa torcularia quorum et tres psalmi titulo prenotantur, id est octauus et octogesimus sextus. Et edificauit turrim hanc, haud dubium quin templum, de quo dicitur per Micheam: »Et turris nebulosa filia Sion .« Et locauit eam agricolis, quos alibi uinee operarios appellauit uel colonos. Hanc uineam concupiuit Achab qui interpretatur frater patris, populus uidelicet Iudaicus, de quo Christus carnem assumere  dignatus est, ut fecisset in ea hortum olerum, hoc est ut ubi uirgultum gratie spiritalis germinare debuit, ibi fragilia queque dogmata per pharisaicam superstitionem transplantaret. Sed Naboth hanc uineam dare nolenti, id est Christo Phariseorum superstitionibus non consentienti, impia uxor Iezabel insidiata est, que interpretatur cohabitatrix siue fluxus uanus, quod bene conuenit Synagoge, que habitare uidebatur in domo Domini, sed per uaria desideria uanitatis defluebat.

»Misit ergo Iezabel litteras ad maiores natu, et ad optimates qui erant in ciuitate, ut, subintroductis falsis testibus, testimonium falsum contra Naboth ponerent, quod benedixisset Deum et  regem, et sic eductum de ciuitate lapidarent ut moreretur.« Cum Synagoga per pontifices, scribas, et phariseos meditata est mortem Christi, de qua scriptum est in Euangelio: »Principes autem sacerdotum, et omne concilium querebant falsum testimonium contra Iesum, ut eum morti traderent, et non inuenerunt, cum multi falsi testes accessissent. Nouissime autem uenerunt duo falsi testes et dixerunt: Hic dixit: Possum destruere templum Dei, et post triduum reedificare illud .« Duo ergo falsi testes contra Naboth falsum testimonium dicebant, quod benedixisset Deum et regem: et Iudei per duos falsos testes Christo opponebant, quod potentiam et naturam sibi diuinitatis ascriberet. Unde Pilato ad Iudeos ita dicente:  »Accipite eum uos, et crucifigite: ego enim non inuenio in eo causam.« Responderunt ei Iudei: »Nos legem habemus, et secundum legem debet mori: quia Filium Dei se fecit.«

»Lapidatus est itaque Naboth extra ciuitatem, instigante Iezabel, ut eo mortuo, Achab uineam eius possideret.« Sic et Saluator extra portam passus est, crucifixus uidelicet in loco Caluarie, excitante per zelum Synagoga populum, ut peterent mortem Christi, quatenus, eo occiso, securius uiuerent. Unde quasi sibi consulentes, aiebant: »Ecce mundus totus post eum abiit. Et si dimittimus eum sic, omnes credent in eum .« Hereditas ergo Christi Ecclesia est, coniunctis ei data est de gentibus, quam non moriens illi pater reliquit, sed  ipse sua morte mirabiliter acquisiuit, quia resurgendo possedit. Hanc autem, occiso eo, mali coloni preripere moliebantur, cum crucifigentes eum Iudei, fidem que per eum est, exstinguere, et suam magis que ex lege est, iustitiam preferre, ac gentibus imbuendis conabantur inserere. Extra uineam heres uinee trucidatur , quia iehsu ut sanctificaret per suum sanguinem populum extra portam passus est. Et bene conuenit huic mysterio quod in loco hoc quo linxerunt canes sanguinem Naboth, secundum prophete sententiam lambebant etiam sanguinem Achab. Et in agro Iezrel canes comederunt carnes Iezabel, quia cum canes illi de quibus scriptum est: »Circumdederunt me canes multi ,« sanguinem Redemptoris nostri lingua  uenenata expetebant: ipsi etiam a canibus illis, de quibus item Scriptura dicit: »Non est bonum sumere panem filiorum, et mittere canibus ,« ut nequissimi raptores et scelestissimi possessores uinee Domini, in eodem loco quo Dominus passus est, trucidabantur, et carnes eorum bestiis et uolucribus comedende tradebantur. Et ita impia gens illa, que in passione Domini profana uoce clamabat: »Sanguis eius super nos et super filios nostros,« ibidem sanguinem suum fetidissimum meruit fundi, ubi Saluatorem suum expetebat occidi. Refert quidem Iosephus quod ex omni Iudea populi in die solemni pasche, Hierosolymam uelut exitiali quadam manu cogente conuenerunt, quos tricies centena millia  hominum dicit fuisse iusto, scilicet Dei iudicio, tempore hoc ultionis electo, ut qui in diebus Pasche Saluatorem suum et salutare Christum Domini cruentis manibus et sacrilegis uocibus uiolauerant, in ipsis diebus uelut in unum carcerem omnis multitudo conclusa, feralis pene exitium quod merebatur, exciperet.



CAPUT XXII.

»uocauit ergo rex Isrel eunuchum quemdam, et dixit ei: Festina adducere Micheam filium Iemla. Rex autem Isrel et Iosaphat rex Iuda sedebant, unusquisque in solio suo, uestiti cultu regio,« et reliqua. Quod autem Micheas uocatus ad regem Isrel, ita dicens:

»uidi Dominum sedentem super solium suum, et  exercitum celi assistentem ei a dextris et a sinistris eius. Et dictum est: In quo decipiam Achab, ut ascendat et cadat in Ramoth Galaad. Et dixit alius ita, et alius aliter. Et egressus unus, dixit: Ego decipiam eum. Et dictum est: In quo decipies? Qui respondit, dicens: Egrediar et ero mendax spiritus in ore omnium prophetarum eius.« Quid per solium Domini, nisi angelicas potestates accipimus? Quarum mentibus Deus altius presidens, inferius cuncta disponit. Et quid exercitus celi, nisi ministrantium angelorum describitur? Quid est ergo quod exercitus celi a dextris et a sinistris eius stare perhibetur? Deus enim qui ita est intra omnia, nec dextra nec sinistra concluditur. Sed dextra Dei pars angelorum electa; sinistra autem Dei pars angelorum  reproba designatur. Non enim Deo solummodo boni qui adiuuent, sed etiam qui redire nolentes grauant. Nec quod celi exercitus dicitur angelorum pars reproba, intelligi posse prohibetur. Quas enim suspendi in ere nouimus, aues celi nominamus. Et de eisdem spiritibus Paulus dixit: »Contra spiritalia nequitie in celestibus ;« quorum caput enuntians, ait: »Secundum principem potestatis eris huius.« A dextra ergo et sinistra angelorum exercitus stat, quia et uoluntas electorum spirituum diuine pietati concordat, et reproborum sensus sue malitie seruiens iudicio districtionis eius obtemperat. Unde et mox fallax spiritus in medium prosiluisse describitur, per quem Achab rex exigentibus meritis decipiatur. Neque enim fas est credere bonum  spiritum fallacie deseruire uoluisse, ut diceret: »Egrediar et ero mendax spiritus in ore omnium prophetarum eius.« Sed quia Achab rex peccatis precedentibus dignus erat, ut tali debuisset deceptione damnari, quatenus qui sepe uolens ceciderat in culpam, quandoque uolens caperetur ad penam, occulta iustitia, licentia malignis spiritibus datur: uolentes, ut quos in peccati laqueo strangulant, in peccati penam etiam nolentes trahant. Denique is  qui uitam reprobam non mutat, et a perpetrandis peccatis animum non auertit, cum a propheta aliquid requirit, illa audit Deo disponente, que merebatur audire damnandus. Ecce enim, ut unum uel duo ex multis loquamur, ab omnipotentis Dei cultu domus Isrel sub idolorum seruitute recesserat, et tamen ad prophetas a quibus decipi consueuerat, sepe ueniebat, prospera requirens, cum ex ore prophetarum peruersa agens prospera audire merebatur. Quid aliud superna iudicia agebant, nisi ut peccator populus in suo corde caperetur, quatenus qui perfidiam sequendo deliquerat, sic prophetarum suorum blandis sermonibus deciperetur, ut iam nec pertimesceret, quia deliquisset: et tanto post durius raperetur ad penam, quanto nunc securius uiueret  in culpa? Sed ecce iam largiente omnipotenti Deo, ab idolorum cultura motum est quamplurimum genus humanum, ueram fidem publice fatetur, subdilignis et lapidibus, uel cuilibet creature in adoratione renuit. Securus iam prophetam quilibet in fide positus consulit, quia hoc auditurus est, quod audire fidelem decet. Fidenter dicam, ab immunditiis aliis atque a prauis actibus recessisset, recessurus esset. Nam cum Paulus egregius predicator clamet, et »fugit auaritiam in qua est idolorum seruitus ,« quisquis adhuc auaritie subiectus est, a cultu idolorum liber non est. Si ergo is qui auaritie estibus anhelat, in fide quidem positus esse uidetur, sed aliena ambit accipere, honores mundi desiderat comprehendere, habere temporalem gloriam concupiscit,  atque de hac eadem gloria prophetam consulit: iustum ualde est, ut ex culpe sue merito, a prophete ore prospera audiat, quatenus qui uerba Dei audire in sacro eloquio noluit, ut terrena despiceret, celestia ambiret, illud iudice Deo ex prophete sui ore audiat, unde amplius obligatus cadat, dum spe terrene glorie delectatus suis pascitur desideriis, ad ima semper ducatur. Neque enim bonus fuit ille spiritus, qui mendax esse appetiit in ore prophetarum. Unde et premissum est, quia exercitus celi stetit a dextris et a sinistris eius. Deus enim qui incircumscripta est ueritas in illa eterna beatitudine, que dextera eius dicitur, sinistram non habet, quia nichil est quod displicere possit. Sed quia simul omnia  contuetur, simul cuncta aspicit, ea ui, in qua et bonos spiritus, et malos uidet: exercitus celi a dextris et a sinistris habere describitur, ut per dextram intelligamus angelos electos, per sinistram uero spiritus reprobos. Nec mouere debet quod exercitus celi, etiam repulsi angeli uocantur, quia et ipsi, quamuis ab ethereo expulsi sint, adhuc tamen in ereo celo demorantur, sicut Paulus ait: »Contra spiritalia nequitia in celestibus .«



IN LIBRUM QUARTUM.



PRAEFATIO.


Tandem aliquando, Domino cooperante, quartum quodammodo nauigando appulimus librum, quo ualeat quandoque requiem nostra habere manus, que ducit oblique remos, per equora queque doctorum. uastum enim ceu transiuimus mare, prosperantibus zephyrorum flabris superioris libelli, et Domino flante quodammodo , carmina syrenarum surda transnauigauimus aure, nautas imo naucleros, scilicet gnaros maris, qui, afflante Spiritu sancto, pelagus huius itineris crebro transiere freti. Sed iam nunc licet a longe, quasi portum littoris cernimus: perpendimus, inquam, quid transiuimus, perpendimus quoque quo appropinquamus, et gratulamur, et quasi transductis post tergum oculis,  consideramus, qualiter undosum gnauiter per freta nauigando compressimus equor. Fit certius illud quod adhuc restat transnare ad littus. Sed quanquam paruum uideatur spatium, quod debeamus carpere maris, uerum est nobis necessarium, ut aquilone descendente leniter flabris aspiret prosperantibus auster, qui suspensa uela impellit, ut prosperetur nauis. Nam assolet fieri, ut dum incaute cupiunt nonnulli absque flatu Spiritus summi transire cerula ponti, incidant in saxa, imo offendant in montem, et non inueniant portum, sed potius planctum: ideoque est nobis caute deducere puppim, leniter quo currat tuta mare per altum quo portus accipiat, ipsam de gurgite tandem, et sedere ualeat, fixa in littore gaudens, ut saltem commercia uel  paruulis congesta, possit conferre doctorum, et licet superioris libri mysteria Christi et Ecclesie pandunt, uerum iste pre omnibus passionem, imo ascensionem demonstrat Saluatoris. Unde isti libri Regnorum non immerito prefigurauerunt libros quatuor Euangeliorum, ubi euidenter quod in figura in eisdem gestum est, in ueritate sunt expleta. Idcirco uolo stylum illuc reuertere ouans, abdita diutius ne maneant mystica dona. Sed ex dictorum doctorum [libris] decerno congerere plura, et in modum libelli cupio, Domino fauente, concludere nostrum opus, compendioso uidelicet ac breui sermone, ne uidear libelli stromatum excedere modum. Ait sacra historia.



CAPUT PRIMUM.

 »Preuaricatus est autem Moab in Isrel, postquam mortuus est Achab. Ceciditque Ochozias per cancellos cenaculi sui quod habebat in Samaria, et egrotauit. Misitque nuntios dicens ad eos: Ite, consulite Beelzebub deum Accaron, utrum uiuere queam de infirmitate mea hac. Angelus autem Domini locutus est ad Eliam Thesbiten dicens: Surge et ascende in occursum nuntiorum regis Samarie, et dices ad eos: Nunquid non est Deus in Isrel, ut eatis ad consulendum  Beelzebub deum Accaron? Quamobrem hec dicit Dominus: De lectulo super quem ascendisti non descendes, sed morte morieris,« et reliqua. Mortuo quoque impiissimo rege Achab, impius heres successit, filius utique eius Ochozias, de quo Scriptura narrat quod fecerat malum in conspectu Domini, et ambulauerat in uia patris sui et matris sue, et in uia Ieroboam, filii Naboth, qui peccare fecit Isrel. Seruiuit quoque Baal et adorauit eum, et irritauit Dominum Deum Isrel, iuxta omnia que fecerat pater eius. Sed non diu prospere egit, quia per cancellos cenaculi sui, quod habebat in Samaria, cecidit et agrotauit. »Misitque nuntios ad Beelzebub deum Accaron, ut consulerent eum utrum uiuere posset de hac infirmitate.« Cui cum Elias  nuntiis suis obuians de morte uicina respondisset, misit ad eum quinquagenarium principem, cum militibus sibi subiectis, ut eum adducerent. Sed his igne celesti consumptis, iterum misit alium quinquagenarium, qui similiter cum suis combustus est. Misit iterum, qui reseruatus est. Itaque rex iste populum Iudeorum, et maxime principes significat, qui peccatis et uitiis dediti, ueritatem a se repellebant, imo persequebantur. Unde legitur in Euangelio: »Quia miserunt principes et Pharisei ministros ut apprehenderent Iesum .« Et iterum: »Querebant ergo eum apprehendere, et nemo misit in eum manus, quia nondum uenerat hora eius, et fugit in montem solus orare .« Et iterum: »Cogitauerunt ut interficerent eum .« iehsu ergo  non palam ambulabat iam apud Iudeos, sed abiit in regionem intra desertum, in ciuitatem que dicitur Ephraim. Domus ergo Ochozie Synagoga est Iudeorum, que legalibus preceptis quasi cancellis cenaculi, undique circumdata erat. Sed sicut Ochozias qui per cancellos quibus tueri debuerit ruens, egritudinem nimiam incurrit, ita et populus Iudeorum, legis custodiam excedens, in languorem desperabilem peccatorum cecidit. Ubi quia diuina presidia dereliquit, salutis remedia inuenire non meruit. Confugit enim, sicut rex impius fecit, ad falsorum deorum presidia, a quibus magis lesus quam adiutus est. Et ideo de prophetico ore corripitur, et de eius uicina morte predicitur. Hinc per Isaiam dicitur: »Cum dixerint ad uos, querite a pythonibus et a diuinis  qui stridunt in incantationibus suis .« Nunquid non populus a Deo suo requiret pro uiuis ac mortuis, ad legem magis et ad testimonium? Quod si non dixerint iuxta uerbum hoc, non erit eis matutina lux. Et qui transierit per ea corruet et esuriet, et cum esurierit irascetur, et maledicet regi suo, et suspiciet sursum, et ad terram intuebitur. Ecce tribulatio et tenebre, dissolutio, angustia et caligo persequens, et non poterit auolare de angustia sua. Mittit rex impius duos quinquagenarios  cum subditis sibi militibus, ut exhibeant Eliam, qui diuino igne consumpti sunt tertius autem missus saluatur. Quinquagenarius namque numerus confessio penitentie est, quo declaratur remissio peccatorum. Iudei ergo nolentes Christum Deum esse perfectum nec principem penitentie, dicunt ad eum: »Quinquaginta annos nondum habes, et Abraham nosti?« In futuro diuino igne incenduntur et exstinguuntur. Tertius autem quinquagenarius, quia conuersus ad fidem Trinitatis, penitentie sacramenta cognouit, indulgentiam meruit.



CAPUT II.

»Factum est autem cum leuare uellet Dominus Eliam per turbinem in celum, ibat Elias et Eliseus  de Galgalis. Dixitque Elias ad Eliseum: Sede hic quia Dominus misit me usque ad Bethel. Cui ait Eliseus: uiuit Dominus et uiuit anima tua, quia non derelinquam te,« et reliqua. Quid est quod Elias ad celum raptus dicitur? nunquid eum adhuc in hac carne corruptibili positum, ad illud summe quietis celum ante resurrectionem ascensionemque Domini credimus esse perductum: sed aliud est celum erium, aliud ethereum. Celum quippe erium terre est proximum: Unde et »aues celi « dicimus, quia eas uolitare in ere uidemus. In celum itaque erium Elias subleuatus est ut in secretam quamdam terre regionem repente duceretur, ubi magna iam carnis et spiritus quiete uiueret, quousque ad finem mundi redeat, et mortis  debitum soluat. Subleuatus namque Elias, ascensionem Dominicam designauit. Ille enim mortem distulit, non euasit. Redemptor autem noster, quia non distulit, superauit, eamque resurgendo consumpsit, et resurrectionis sue gloriam, ascendendo declarauit. Notandum quoque est quod Elias in curru ascendisse legitur, ut uidelicet aperte monstraretur, quia homo purus adiutorio egebat alieno. Per angelos quippe illa facta et ostensa sunt adiumenta, quia nec ad celum quidem ereum per se ascendere poterat, quem nature sue infirmitas grauabat. Redemptor autem noster, non curru, non angelis subleuatus legitur, quia is qui fecerat omnia nimirum super omnia sua uirtute ferebatur. Illuc enim reuertebatur ubi erat, et inde redibat ubi remanebat: quia cum per humanitatem  ascenderet in celum, per diuinitatem, et terram pariter continebat et celum. Sicut autem Ioseph a fratribus uenditus uenditionem Redemptoris nostri figurauit, sic Enoch translatus atque ad celum ereum Elias subleuatus, ascensionem dominicam designauit . Ascensionis sue Dominus prenuntios et testes habuit, unum ante legem, alium sub lege, ut quandoque ueniret ipse, qui ueraciter celos penetrare potuisset. Unde et ipse ordo in eorum quoque utraque subleuatione, per quedam incrementa distinguitur. Nam Enoch translatus, Elias uero ad celum subuectus esse memoratur, ut ueniret postmodum, qui nec translatus nec subuectus, celum ethereum sua uirtute  penetraret. Qui nobis in se credentibus, carnis quoque munditiem largiretur, et sub eo per incrementa temporum uirtus castitatis excresceret. In ipsa quoque eorum translatione, qui ascensionem Dominicam, et uidelicet famuli designauerunt, et in ipso se, qui ad celum ascendit, Dominus ostendit. Nam Enoch quidem uxores et filios habuit, Elias uero neque uxorem neque filios legitur habuisse. Pensate ergo quomodo per incrementa creuerit munditia castitatis quod et per translatos famulos et per ascendentis Domini personam patenter ostenditur. Translatus namque est Enoch, per coitum genitus, et per coitum generans. Assumptus est uero Dominus, neque per coitum generans, neque per coitum generatus. Queritur autem quomodo Eliseus  cum suus magister Elias locum postulandi ei offerret, duplicem spiritum Elie postulauerit, cum Dominus dicit in Euangelio: »Non est discipulus super magistrum: perfectus autem omnis erit si sit sicut magister eius .« Cui petitionis mysterium si consideretur, non importuna sed necessaria postulatio esse decernitur.

»Dixit ergo Elias ad Eliseum: Postula quod uis ut faciam tibi antequam tollar a te. Dixitque Eliseus: Obsecro ut fiat spiritus tuus duplex in me. Qui respondit: Rem difficilem postulasti. Attamen si uideris me quando tollar a te, erit quod petisti: si autem non uideris, non erit.« Quem enim hoc loco significat Elias, nisi caput nostrum, Dominum scilicet Redemptorem? Et quem Eliseus nisi corpus  eius quod est Ecclesia? Dat locum postulandi Elias noster, cum in Euangelio dicit: »Petite et dabitur uobis .« Et item: »Petite, inquit, et accipietis, ut gaudium uestrum plenum sit .« Hac ergo fiducia accepta a Domino, postulat Eliseus, hoc est populus Christianus, ut fiat spiritus Christi duplex in eis, hoc est duplex gratia Spiritus sancti, in remissionem utique peccatorum et collationem uirtutum. Redemptor igitur noster, qui »non habuit peccatum, neque peccatum fecit, nec dolus inuentus est in ore eius ,« remissione peccatorum non eguit, qui peccatum nullum habuit. Opera autem uirtutum in Spiritu sancto fecit, sicut ipse in Euangelio dicit Iudeis: »Si ego in digito Dei eiicio demonia, profecto peruenit in uos regnum Dei  .« Inseparabilia sunt igitur opera sancte Trinitatis, id est Patris et Filii et Spiritus sancti, ueritate attestante que ait: »Quia que Pater facit, hec eadem similiter et Filius facit .« Et Apostolus: »Hec omnia operatur unus atque idem Spiritus diuidens singulis prout uult .« Bene quidem postulat Ecclesia ut spiritum duplicem accipiat Christi, quia et remissione peccatorum indiget, qua non eguit Christus, et munere uirtutum quas ex plenitudine sua per Spiritum sanctum tribuit Christus, qui »ascendens in altum captiuam duxit captiuitatem, dedit dona hominibus .« Illis uidelicet hominibus qui spem suam firmiter in illum ponunt. Hinc est quod Elias dicit ad  Eliseum: »Si uideris me quando tollar a te, erit quod petisti: si autem non uideris, non erit.« Quia nisi quis recte fidei oculos in illum ponat et credat fideliter passionem, resurrectionem et ascensionem eius ad Patrem, petitionis sue fructum non capiet, quod subsequens ratio designat.

»Elias enim secum comitante Eliseo ad ripam Iordanis ueniens, tulit pallium suum et inuoluit illud, et percussit aquas que diuise sunt in utramque partem, et transierunt ambo per siccum. Cumque Elias raptus esset, Eliseus leuauit pallium Elie, quod ceciderat ei. Reuersusque stetit super ripam Iordanis, et pallio Elie quod ceciderat ei percussit aquas et non sunt diuise, et dixit: Ubi est Deus Elie etiam nunc? percussit aquas et diuise  sunt huc atque illuc,« etc. Quid significat pallium Elie, nisi Incarnationem Domini, per quam Redemptor noster lethi fluuium disrumpit, nobisque transitum ad uitam preparauit? Hoc ergo pallium Eliseus post transitum Elie retinuit, quia fidem Incarnationis Christi Ecclesia post ascensionem eius ad celos reseruauit, per quam presentis uite fluctus transire satagit. Sed sicut Eliseus percutiens pallio fluuium, aquas non diuisit, antequam dixit: Ubi est Deus Elie etiam nunc? et sic percussit aquas et diuise sunt: ita Ecclesia nisi per inuocationem nominis Domini, uirtutes ullas facere non potest. Quia sicut ipse dixit: »Sine me nichil potestis facere ,« nichil est enim humanum studium, nisi adsit diuinum adiutorium. Unde Apostolus dixit:  »Deus est qui operatur in nobis et uelle et perficere pro bona uoluntate .« Et Propheta ad Dominum, ait: »In te inimicos nostros uentilabimus cornu, et in nomine tuo spernemus insurgentes in nos ,« etc.

»Dixerunt quoque uiri ciuitatis ad Eliseum: Ecce habitatio ciuitatis huius optima est, sicut tu ipse, Domine, perspicis, sed aque pessime sunt et terra sterilis. At ille ait: Afferte mihi uas nouum, et mittite in illud sal.« Postulabatur Eliseus a populo ut aquas Iericho malignas et steriles sanaret. Accepit uas nouum fictile et iecit in illud sal, et demersit illud in flumen, et statim fluminis aque sanate sunt, quo facto prenuntiabat propheta, quia uerbum caro fieret et habitaret in nobis. Inde in  similitudinem uerbi sal, id est sapientiam, dedit in uas fictile, in corpus scilicet humanum, et immittens in aquam demersit. Quod quidem significabat quia omnes populi qui sub figura aquarum in toto mundo steriles erant, per Christi Incarnationem fecunditatem et benedictionem accepturi essent.

»Ascendit autem inde in Bethel; cumque ascenderet per uiam, pueri parui egressi sunt de ciuitate, et illudebant ei, dicentes: Ascende, calue, ascende, calue. Qui cum post se respexisset, uidit eos et maledixit eis in nomine Domini. Egressique sunt de saltu duo ursi, et lacerauerunt ex eis quadraginta et duos pueros.« Eliseus quoque propheta, sicut sepe diximus, figuram Christi gessit. Denique  uocabulum illud salus Dei interpretatur. Salus autem Dei quis est alius nisi Filius eius, qui et Saluator ubique uocatur? Paruuli uero illi illudentes saluti Dei, id est Eliseo, Iudeorum habuere personam, qui ad crucem Domino Saluatori subsannabant, qui dicunt. »Ascende, calue, ascende, calue:« quia in Caluarie loco Christus ascensurus erat in crucem. Quod uero conuersus maledixit Eliseus, et exierunt duo ursi de silua, et interfecerunt quadraginta et duos pueros blasphemantes: ita et Christus post passionem et resurrectionem ex mortuis, postquam ascendit in celos, sicut Eliseus ascendit in Bethel, id est in domum Dei, conuersus maledixit Iudeis, et quadragesimo secundo anno ascensionis sue, immisit duos ursos de siluis gentium,  uespasianum scilicet et Titum, qui eos crudeli strage deiecerunt.



CAPUT III.

»Porro Mesa rex Moab nutriebat pecora multa, et soluebat regi Isrel centum millia agnorum, et centum millia arietum cum uelleribus suis. Cumque mortuus fuisset Achab, preuaricatus est fedus quod habebat cum rege Isrel,« et reliqua. Igitur post hec bellum gerebatur per tres reges, hoc est regem Isrel, regem Iuda, et regem Edom, contra Moab. Consultusque ab eis Eliseus propheta, post alia hec subdit dicens:

»Facite alueum torrentis huius et fossas. Hec enim dicit Dominus: Non uidebitis uentum neque  pluuiam, et alueus iste replebitur aquis, et bibetis uos et familie uestre et iumenta uestra. Parumque hoc est in conspectu Domini, insuper tradet etiam Moab in manus uestras, et percutietis omnem ciuitatem munitam, et omnem urbem electam, et uniuersum lignum fructiferum succidetis, cunctosque fontes aquarum obturabitis, et omnem agrum egregium operietis lapidibus.« Quid ergo significant tres isti reges contra Moab bellum gerentes, nisi rectores fidelium, qui per sancte Trinitatis fidem, contra mundi principem, et contra populum eius, hoc est philosophos hereticos, schismaticos, atque omnes iniquos, cum scuto fidei atque armis spiritalibus confligunt? Moab ergo qui de incesto natus est, et interpretatur de patre,  bene illis conuenit ad quos Dominus dixit: »uos de diabolo nati estis, et uultis facere uoluntatem patris uestri .« Hi ergo aduersantur Ecclesie partim minis, partim persecutionibus, partim dolo ac falsis fictionibus: sed per Christi uirtutem, qui caput est populi Christiani, superantur atque effugantur. Quibus ait propheta Domini: »Facite alueum torrentis huius, fossas et fossas. Non uidebitis uentum neque pluuiam, et alueus iste replebitur aquis, et bibetis uos et familie uestre,« et reliqua. Ecce propheta Domini populo siti fatigato, per miraculum factum a Domino consulit, sic et prophete dicta consilium prebent fidelibus, qualiter spiritali doctrina sitim suam exstinguant, atque animum  reficiant. Iubet ergo fossas facere in torrentis alueo, et ita predicit absque uentis et pluuia aquarum largitatem. Quid est fossas in alueo torrentis facere, nisi profunda mysteria in sacris Scripturis in bono studio querere? que absque pluuia et uento aqua replentur, quia sepe absque humano solatio sapientiam confert suis inuestigatoribus potentia diuina. Unde dicit Ioannes apostolus: »Non necesse habetis, ut aliquis doceat uos, sed sicut unctio eius docet uos de omnibus .«---»Unde bibunt homines et iumenta.« Id est doctinam accipiunt ingeniosi quique et simplices, quia quantum idonea est anima accipientis, tantum ibi inueniet documenti sue salutis. Sequitur: »Parumque hoc est in conspectu Domini, insuper tradet etiam Moab in  manus uestras,« etc. Non enim sufficit seruis Dei abdita mysteria scire, quin etiam aliis predicare, et contradicentes redarguere, quibus promissa est certa de hoste uictoria. »Ut percutiant omnem ciuitatem munitam, et omnem urbem electam,« etc. Ciuitates munitas et urbes electas, possumus secularem prudentiam intelligere, in quam maxime philosophi et heretici confidunt. He ergo per predicatorem sancti Euangelii subuertuntur. Unde dicit Apostolus: »Arma militie nostre non carnalia sunt, sed potentia Deo ad destructionem munitionum, consilia destruentes, et omnem altitudinem extollentem se aduersus scientiam Dei, et in captiuitatem redigentes omnem intellectum in obsequium Christi et in promptu habentes ulcisci omnem inobedientiam  .« Uniuersa ligna fructifera succiduntur, non illa ligna que faciunt fructum bonum, sed que mortiferum generant pastum, que radicibus securi examinis succisa pabulum fient ignis eterni. Cunctique fontes aquarum obturantur. Cum heresiarche, simul cum suis sequacibus, per catholicos doctores damnantur. Et omnes agri egregii lapidibus operiuntur, cum uenustas locutionis heretice atque philosophice anathematis pondere obruitur. »Nihilque remanebit in terra Moab, nisi muri tantum fictiles,« hoc est false rationes fragilium doctrinarum, que a fundibulariis, id est sanctis predicatoribus Ecclesie circumdate, maxima ex parte refutantur et ad nichilum rediguntur: Quod autem  Moabite, orto sole ex aduerso aquarum uidere contra aquas rubras, quasi sanguinem gladii existimauerunt, dicentes quod tres reges qui contra se uenerunt ad pugnam, inuicem se occidissent, et sic delusi sunt: ita et philosophi, uerbum crucis Christi stultitiam existimantes, derident passionem Christi, et Ecclesie martyrium dementiam existimant. Sed secundum Apostolum: »Quod stultum est Dei, sapientius est hominibus, et quod infirmum est Dei fortius est hominibus : quoniam prudentia carnis mors est: prudentia autem spiritus uita et pax .« Ad probandum autem quod Moab in presenti loco super philosophorum intelligatur superbia, de quibus dicitur: »Perdam sapientiam sapientium, et intelligentiam intelligentium reprobabo  ,« pauca de prophetis exempla replicanda sunt. Amos loquitur: »Hec dicit Dominus, super tribus impietatibus Moab, et super quatuor non aduersabo eum, pro eo quod combussit ossa regis Idumee in cineres.« uere enim quidquid in seculo dogmatum peruersorum, quidquid ad terrenam sapientiam pertinet putatur esse robustum. Hoc dialecticum subuertitur, et instar incendii in cineres fauillasque dissoluitur, ut probetur nichil, quod putabatur esse fortissimum. Sed et Isaias superbiam Moab arguit, dicens: »Audiuimus contumeliam Moab, contumeliosus est nimis, superbiam eius abstuli .« Ieremias quoque contra omnes uaticinans nationes proprie loquitur ad Moab , quod »confidebas in munitionibus tuis.«  et post pauca; »habens fiduciam in gloria tua.« Et iterum: »quoniam dicitis sortes ramos.« Ac deinde: »Iuxta est dies Moab ut ueniat et malitia eius nimis.« Et manifestius dicit: »Quomodo contritus est baculus gloriosus, uirga magnificentie?« Et iterum: »Contritum est cornu Moab.« Hec autem dicuntur sub nomine Moab, ut stulta seculi, et in celum semper ferens malitia conteratur.



CAPUT Iu

»Mulier autem quedam de uxoribus prophetarum clamabat ad Eliseum dicens: Seruus tuus uir meus mortuus est, et tu nosti quia seruus tuus fuit timens Dominum, et ecce creditor uenit ut tollat duos filios meos ad seruiendum sibi. Cui dixit Eliseus:  Quid uis ut faciam tibi? Dic mihi quid habes in domo tua? At illa respondit: Non habeo ancilla tua quidquam in domo mea, nisi parum olei quo ungar. Cui ait: uade, pete mutuo ab omnibus uicinis tuis uasa uacua non pauca, et ingredere et claude ostium tuum, cum intrinsecus fueris tu et filii tui, et mitte inde in omnia uasa hec, et cum plena fuerint tolles. Iuit itaque mulier,« et reliqua. Quid per hanc mulierem nisi sancta Ecclesia designatur? Duorum populorum, id est Iudaici et gentilis, quasi duorum filiorum mater, que prius ex peruerso opere, consentiendo callidi spiritus persuasioni, quasi quemdam peccati nummum a creditore acceperat et duos quos in fide  genuit, amittere filios timebat. Sed prophete uerbis, id est sacre Scripture preceptis obediens ex paruo quod habebat olei, uacua uasa infundit, quia dum ab unius ore doctoris, parum quidem amoris diuinitatis, multorum uacue mentes hauriunt, exuberante autem gratia unguentorum diuini amoris, usque ad summum replentur. Etiam nunc corda multorum, que prius fuerant uacua uascula, unguento Spiritus plena sunt, que ex paucitate olei solummodo infusa uidebantur. Quod cum aliis atque aliis datur, et ab auditoribus fides accipitur, erepta mulier, uidelicet sancta Ecclesia sub creditoris sui iam debito non tenetur.

»Facta est autem quedam dies, et transibat Eliseus per Sunam. Erat autem ibi mulier magna,  que tenuit eum ut comederet panem. Cumque frequenter inde transiret, diuertebat ad eam ut comederet panem. Que dixit ad uirum suum: Animaduerto quod uir Dei sanctus est iste, qui transit per nos frequenter. Faciamus ei cenaculum paruum, et ponamus ei in eo lectulum et mensam et sellam et candelabrum, ut cum uenerit ad nos maneat ibi. Facta est igitur dies quedam,« etc. Mulier autem ista que prophetam hospitio suscepit, bene potest originem insinuare populi Isrelitici que fuit in patriarchis. Unde sicut ista Eliseum prophetam, ita et illa Dominum prophetarum hospitio suscipere meruit. Nam Abraham et Sara tres uiros iuxta uallem Mambre suscipere et pascere meruerunt. Huic mulieri non habenti filium  propheta promisit dicens

»In tempore isto et in hac eadem hora, si uita comes fuerit, habebis in utero filium. Cui illa respondit: Noli, queso, Domine mi uir Dei, noli mentiri ancille tue. Et concepit mulier, et peperit filium in tempore, et in hora eadem qua dixerat Eliseus. Creuit autem puer, et cum esset quedam dies, et egressus isset ad patrem suum ad messores, ait patri suo: Caput meum, caput meum doleo. At ille dixit puero: Tolle, et duc eum,« etc. His quoque similia Dominus ad Abraham retulit dicens: »Reuertens ueniam ad te, tempore isto uita comite, et habebit Sara filium uxor tua. Quo audito, Sara risit post ostium tabernaculi, occulte dicens: Postquam consenui, et dominus meus uetulus  est, uoluptati operam dabo ?« uisitauit autem Dominus Saram sicut promiserat ei, et impleuit que locutus est, concepitque et peperit filium in senectute sua, tempore quo predixerat ei Deus. Igitur postquam creuit puer, tactus dolore capitis immenso, circa meridiem defunctus est. Cum populus Isreliticus postquam in Aegypto excreuit, et per Moysen in deserto eductus Domini uocem audierat in igne et caligine, quando lumine scientie debuit illustrari, mox animo ad idololatriam recurrens mortuus est.

»Et ait Eliseus ad Giezi puerum suum: Accinge lumbos tuos, et tolle baculum meum in manu tua, et uade. Si occurrit tibi homo, non salutes eum, et si salutauerit te quispiam, non respondeas  illi. Et pones baculum meum super faciem pueri. Porro mater pueri ait: uiuit Dominus, et uiuit anima tua, non dimittam te. Surrexit ergo et secutus est eam. Giezi autem precesserat ante eos,« etc. Quid autem significat, quod puer ab Eliseo missus cum baculo non resuscitat? Per semetipsum uero Eliseus ueniens, seque super mortuum sternens, atque ad eius membra se colligens, huc illucque deambulans, et in ore mortui septies aspirans, hunc ad rediuiuam lucem protinus per ministerium compassionis animauit, nisi quod auctor humani generis Deus, quasi mortuum puerum doluit, cum exstinctos nos iniquitatis aculeo miseratus aspexit? Et quia per Moysen terrorem legis  protulit, quasi per puerum uirgam misit. Per legem quippe Deus uirgam tenuerat, cum dicebat: Si quis hec uel illa fecerit, morte moriatur. A peccatis igitur morte, nos suscitare non ualuit, sed ad statum uite aspirata mansuetudinis gratia erexit. Sed puer cum baculo suscitare mortuum non ualuit, quia, Paulo attestante: Nihil ad perfectum adduxit lex. Ipse autem per semetipsum ueniens, et super cadauer humiliter se sternens, et exsequenda sibi mortui membra se collegit, quia »cum in forma Dei esset, non rapinam arbitratus est esse se equalem Deo, sed semetipsum exinaniuit formam serui accipiens in similitudinem hominum factus et habitu inuentus ut homo .«

»Huc illucque deambulabat,« quia et Iudeam  iuxta et longe positas gentes uocat. »Super mortuum septies inspirat,« quia per apertionem diuini muneris, gratiam septiformis spiritus, in peccati morte iacentibus aspirat. »Moxque uiuens erigitur,« quia is quem terroris uirga suscitare non potuit, per amoris spiritum puer ad uitam redit.

»Erat autem tames in terra, et filii prophetarum habitabant coram eo, dixitque uni de pueris suis: Pone ollam grandem, et coque pulmentum filiis prophetarum.« Erat, inquit, fames in terra, non fames utique panis, nec sitis aque, sed audiendi uerbum Domini. »Et filii prophetarum habitabant coram Eliseo.« Cum filii eorum predicatorum, qui ambulabant in lege Domini, et scrutantur testimonia eius, in toto corde exquirentes eum, in presentia  Domini Saluatoris semper uiuunt.

»Egreditur puer in agrum ut colligat herbas agrestes, quatenus inde coquat pulmentum. Inuenitque quasi uitem siluestrem, et collegit ex ea colocyntidas agri. Quas concidens in ollam, plumentum facit.« Cum quis littere legis intentus, uel philosophicis disciplinis studiosus, pastum uerbi querens, amaritudinem littere legalis uel mortiferum quiddam in philosophorum libris inueniens, intermiscet ueritati Euangelice, et in olla cordis sui coquens tale pulmentum, hoc est documentum, preparat ad refectionem auditoribus suis. Dicit enim Apostolus: »Littera enim occidit, spiritus autem uiuificat .« Et item: »Prudentia,  inquit, carnis mors est: prudentia autem spiritus uita et pax .« Hoc itaque sentientes fideles populi mortem in olla exclamant, cum talem doctrinam quasi deceptionem animarum detestantes uociferantur. Sed iubente Eliseo farina in ollam mittitur, cum scientia spiritualis in tale documentum intromittitur, ut exclusa omni amaritudine prauitatis pastus fidelibus preparetur salubris.

»uir autem quidam uenit de Baalsalisa, deferens uiro Dei panes primitiarum, et uiginti panes hordeaceos, et frumentum nouum in opera sua. At ille dixit: Da populo ut comedat. Responditque minister eius: Quantum est hoc ut apponam coram centum uiris? Rursum ille: Da, ait, populo ut comedat,« et reliqua. Denique uir de Baalsalisa  uenire describitur, deferens uiro Dei panes primitiarum, et uiginti panes hordeaceos, et frumentum nouum in pera sua. Quem autem uirum istum accipere melius possumus, quam cetum sanctorum patrum, qui uirtute animi et bonorum operum pollent? Qui bene de Baalsalisa uenisse dicitur. Baalsalisa enim habens tertium interpretatur. Recte ergo de Baalsalisa est, qui ternarium numerum in credulitate et confessione sancte Trinitatis seruat. Hic ergo uiro Dei panes primitiarum offert, cum Redemptori nostro per gratiam eius inspiratus offert libros de origine creaturarum compositos. Offert uiginti panes hordeaceos, hoc est decalogum legis in Moysi et prophetarum scriptis comprehensum. Offert frumentum nouum in pera  sua, cum Nouum Testamentum post Mediatoris nostri aduentum, in sancti Euangelii et apostolorum scriptis profert . Iubet ergo Eliseus noster ministris suis, sanctis uidelicet predicatoribus, ut hanc oblationem populo fidelium dispensent, ut secundum illud Euangelii , de thesauro suo uelut scriba doctus in regno celorum proferant noua et uetera, quatenus pabulo diuini uerbi reficiantur. Quod mysterium in Euangelio iteratum legimus , cum in fractione quinque panum quinque millia hominum satiata esse commemorantur, et satiatis turbis, collegerunt duodecim cophinos, siue septem sportas fragmentorum, quia nullus est qui sacramenta diuine Scripture per omnia capere possit, quin sibi satiato supererit iuxta uerbum  Domini.



CAPUT u.

»Naaman princeps militie regis Syrie, erat uir magnus apud dominum suum, et honoratus. Per illum enim dedit Dominus salutem Syrie. Erat autem uir fortis et diues, sed leprosus.« Iste autem Naaman qui princeps militie regis Syrie esse describitur, quem melius significare potest, quam populum gentilem? qui in orbe triquetro per uirtutem bellorum principatum gerebat, ac rerum decore fruebatur, quod in nominis eius interpretatione exprimitur. Interpretatur autem Naaman decus siue commotio eorum. Sed iste uir, licet fortis et diues fuerit, tamen leprosus esse memoratur, quia quamuis per potentiam regni, ac rerum abundantiam dominari  uideretur, tamen per erroris nequitiam et idololatrie lepram fedus apparuit.

»Porro de Syria egressi fuerant latrunculi et captiuam duxerant de terra Isrel puellam paruulam, que erat in obsequio uxoris Naaman. Que ait ad dominam suam: Utinam fuisset dominus meus ad prophetam qui est in Samaria! Profecto curasset eum a lepra quam habet.« Latrunculi quippe de Syria, que interpretatur sublimitas, egressi sunt, cum cupiditate ducti et diuersis negotiis impliciti, sperantes in incerto diuitiarum, gentiles per totam terram uagabuntur. Hinc et ad terram Isrel uenientes, captiuam mulierculam duxerunt, que in captiuitate posita, de propheta in Isrel testabatur, quia  fama de Isrel per negotiatores gentium translata in tota urbe curiositati hominum, quam uxor Naaman significat uerum prophetam et saluatorem omnium in Iudea manere patefecit.

»Ingressus est itaque Naaman ad dominum suum, et nuntiauit ei, dicens: Sic et sic locuta est puella de terra Isrel. Dixit ei rex Syrie: uade, et mittam litteras ad regem Isrel. Qui cum profectus esset et tulisset secum decem talenta argenti, et sex millia aureos, et decem mutatoria uestimentorum, detulit litteras ad regem Isrel in hec uerba: Cum acceperis epistolam hanc, scito quod miserim ad te Naaman seruum meum, ut cures eum a lepra sua.« Cum hi ad quos notitia uerbi Dei peruenit, his qui sibi presunt, suggerunt scientie  spiritualis magnitudinem. Mittit rex Syrie litteras ad regem Isrel pro salute serui sui. Cum primatus gentium audiens Deum esse in Isrel, quia »notus in Iudea Deus: in Isrel magnum nomen eius ,« salutem suorum preuidens legationem in Iudeam mittit, ut per apostolicam doctrinam Saluatoris fidem accipiat. Unde Cornelius centurio de Cesarea in Ioppe ad Petrum misit . Et Paulo per uisionem uir Macedo apparuit , qui eum exhortabatur ut ueniens adiuuaret eos qui in Macedonia erant, sicut in Actibus apostolorum legitur.

»Cumque legisset rex Isrel litteras, scidit uestimenta sua, et ait: Nunquid Deus ego sum ut occidere possim et uiuificare? Quia iste misit ad  me ut curem hominem a lepra sua. Animaduertite et uidete, quod occasiones querat aduersum me. Quod cum audisset Eliseus uir Dei, scidisse uidelicet regem Isrel uestimenta sua, misit ad eum, dicens: Quare scidisti uestimenta tua?« Quid significat rex iste Isrel, qui audita legatione Syrie, de salute a propheta Isrel querente expauit, nisi sacerdotes, scribas et phariseos, rectores Iudeorum? Qui, considerantes quod undique plebes ad Redemptorem nostrum salutis sue causa ueniebant, quasi blasphemiam existimantes, uestimenta sua scindebant, sicut in Euangelio  principem sacerdotum, audita Christi predicatione, fecisse legimus. Sed licet rex Isrel in tali auditu pertimescat, tamen propheta Dei quos ad se migrasse  cognouerat, ad se peruenire persuadebat, dicens: »ueniat ad me, et sciat esse prophetam in Isrel.« Et Dominus noster: »Quos presciuit, hos et uocauit, et quos uocauit, illos et iustificauit .«

»uenit ergo Naaman cum equis et curribus, et stetit ad ostium domus Elisei. Misitque ad eum Eliseus nuntium, dicens: uade, et lauare septies in Iordane, et recipiet sanitatem caro tua, atque mundaberis. Iratus Naaman recedebat, dicens: Putabam quod egrederetur ad me, et stans inuocaret nomen Domini Dei sui et tangeret manu sua locum lepre, et curaret me. Nunquid non meliores sunt Abana et Pharphar fluuii Damasci  omnibus aquis Isrel, ut lauer in eis et munder?« ueniens quidem gentilis populus ad domum Elisei nostri, sanctam uidelicet Ecclesiam, promissum ab eo nuntium accepit, ut se in Iordane septies lauaret, et sic sanitatem reciperet, atque mundaretur: quia per euangelicos predicatores Dominus dicit: »Nisi quis renatus fuerit ex aqua et Spiritu sancto, non potest introire in regnum Dei .« Et item: »Qui crediderit et baptizatus fuerit, saluus erit: qui uero non crediderit, condemnabitur .« Iordanis itaque aque sacrum baptisma significant, quia in eis Saluator noster baptismum nobis consecrauit. Quod autem Naaman indignatus de tali responso, lauationem aque Iordanice despexit, simplicitatem significat  rudium, qui spiritualem non potuerunt intelligere efficaciam; »quia animalis homo non percepit ea que sunt Spiritus Dei .«

»Cum ergo uertisset se et abiret indignans, accesserunt ad eum serui sui, et locuti sunt ei: Pater, etsi rem grandem dixisset tibi propheta, certe facere debueras: quanto magis quia nunc dixit tibi, lauare et mundaberis? Descendit et lauit in Iordane septies, iuxta sermonem uiri Dei, et restituta est caro eius sicut caro pueri paruuli, et mundatus est.« Bene ergo serui Naaman meliore consilio, ad perficiendum illud mandatum propheticum, persuaserunt, quia sepe Dominus iuniori reuelat quod melius est . Et secundum Petri uocem, »personarum acceptor Deus non est , sed in omni gente qui timet Deum, et operatur iustitiam, acceptus est illi .«---Abiit et lauit septies iuxta sermonem uiri Dei, et restituta est caro eius sicut caro pueri paruuli: quia mundatus aquis baptismatis, per inuocationem septiformis Spiritus, quisque ueram recipiet sanitatem, ut ad innocentis uite infantiam redigatur, et uite eterne ingressum percipere mereatur. Unde ipsa ueritas suis discipulis ait: »Nisi conuersi fueritis et efficiamini sicut paruuli, non intrabitis in regnum celorum .«

»Denique reuersus Naaman ad uirum Dei cum uniuerso comitatu suo, uenit et stetit coram eo, et ait: uere scio quod non sit alius Deus in uniuersa terra, nisi tantum in Isrel.« Hec est enim catholica  professio, quod »Deus Abraham, Deus Isaac et Deus Iacob, non est mortuorum, sed uiuentium.«  »Quoniam omnes dii gentium demonia, Dominus autem celos fecit .« Et ut cuncta hic baptismi scires sacramenta premonstrata, in quo abrenuntiare Satane, ac fidem Domini confiteri precipimur, negat se Naaman ultra diis alienis litaturum, soli per omnia Domino seruiturum. Partem quoque terre sancte secum tollere gaudet, quia baptizatos oportet Dominici quoque corporis participatione confirmari.

»Dixitque Giezi puer uiri Dei: Pepercit dominus Naaman Syro isti, ut non acciperet ab eo que attulit. uiuit Dominus quia curram post eum,  accipiam aliquid ab eo,« et reliqua. Post hec autem Scriptura narrat, quod Giezi puer uiri Dei concupiuerit de pecuniis quas predictus Syrus homini Dei attulerit, sed eo nolente aliquid accipere, inde ipse per mendacium turpe acquisiuit, quod suus magister accipere per fidem renuit. Giezi quoque interpretatur preruptum uidens, siue uallis uisio, et significat Iudaicum populum, qui aliquando puer uiri Dei, propheta attestante, uocabatur, sicut Osee dicit: »Puer Isrel et dilexi eum .« Sed postquam spreto Euangelio, et crucifixo Filio Dei, semetipsum Dei tali dignitate in foueam auaritie precipitans, cupiditatem secutus est terrenam, quam Filii Dei per baptismum renati spreuerunt, per sententiam iusti iudicis Dei, lepram erroris  quam credentes deposuerant, ipse sibi consciuit, necnon et omnes qui post baptismum et emendationem uite ad pristina uitia reuertentur, sordibus quibus se exutos sperabant, iterum impliciti inuoluuntur. Unde scriptum est: »Canis reuersus ad uomitum suum, et sus lota in uolutabro luti, sic stultus qui iterat stultitiam suam .«



CAPUT uI.

»Dixerunt autem filii prophetarum ad Eliseum: Ecce locus in quo habitamus coram te, angustus est nobis. Eamus usque ad Iordanem, et tollant singuli de silua materias singulas, ut edificemus nobis ibi locum ad habitandum. Qui dixit: Ite. Et ait unus ex illis: ueni ergo et tu cum  seruis tuis. Respondit: Ego ueniam. Et abiit cum eis. Cumque uenissent ad Iordanem, cedebant ligna. Accidit autem ut, cum unus materiam succidisset, caderet ferrum securis in aquam. Exclamauitque ille, et ait: Heu, heu, heu, Domine mi, et hoc ipsum mutuo acceperam. Dixit autem homo Dei. Ubi cecidit? At ille monstrauit ei locum. Precidit ergo lignum, et misit illuc. Natauitque ferrum, et ait: Tolle. Qui extendit manum, et tulit illud.« Hec itaque actio bene Redemptori nostro conuenit per significationem. Cum igitur securibus ligna cederentur, de ligno ferrum exsiliens in profundum fluminis mersum est, atque in lignum desuper ab Eliseo proiectum reuersum  est: ita etiam cum impios Iudeos, per corpus operata presentia Christi, tanquam infructuosas arbores cederet, quia de illa Ioannes dixerat: »Ecce securis ad radicem arborum posita est ,« ab eis interueniente passione corpus ipsum deseruit, profunda descendit, quod in sepultura depositum, tanquam ad manubrium, spiritu redeunte resurrexit. Aliter: Ferrum in manubrio, donum intellectus in corde est. Ligna uero per hoc cedere, est praue agentes increpare. Quod nonnunquam dum fluxe agitur, dum lapsus uane glorie in accepta eadem scientia non uitatur, ferrum in aqua perditur, quia ex dissoluto opere intelligentia fatuatur. Quam profecto intelligentiam, ad hoc nouimus dari, ut ante dantis oculos, ex bona debeat  actione restitui. Unde recte is qui ferrum amiserat, clamabat: »Heu, heu, heu, Domine mi, et hoc ipsum mutuo acceperam.« Habent enim hoc electi proprium, si quando eis in sua scientia furtiue uane glorie culpa subrepit, ad cor uelociter redeant: et quidquid in se ante districti iudicis oculos damnabile inueniunt, lacrymis insequuntur. Qui flentes non solum caute inspiciunt, que mala commiserunt, sed ex accepto munere que reddere etiam bona debuerunt: qui nimirum tanto se amplius peccatores sentiunt, quanto ex neglectis bonis que agere poterant debitores tenentur. Recte ergo qui ferrum perdidit, clamat: »Heu, heu, heu, et hoc ipsum mutuo acceperam.« Ac si dicat: Illud per dissolutionem negligentie perdidi, quod ut per bona opera  redderem ex gratia creditoris accepi. Sed nunquam Deus mentem deserit, que in peccatis se ueraciter agnoscit. »Unde et mox Eliseus ueniens, lignum deorsum misit, et ferrum in superficiem attulit.« Quia uidelicet Redemptor noster pie nos respiciens, cor peccatoris humiliat, et eam quam amiserat, intelligentiam reformat. Lignum erigit et ferrum in superficiem attulit, quia uidelicet Redemptor noster, et scientiam reparat, et cor elatum in cogitatione humiliat. Unde bene in alia translatione dicitur: »Quod confregit lignum atque iactauit, et sic ferrum sustulit.« Lignum namque confringere est cor ab elatione conterere. Lignum ad ima iactare est eleuatum cor in cognitione  proprie infirmitatis humiliare. Atque illico ferrum ad superficiem  redit, quia ad usum exercitationis pristine intelligentie recurrit. Igitur quoniam donum intellectus quod accipitur, uix cum tot difficultatibus custoditur, curandum ualde est, ne otio torpeat, curandum ne incitatione operis uitio elationis euanescat. Sancti namque uiri minime exsultant, cum cognoscunt que faciunt. Sed cum faciunt que cognouerunt, etsi intelligendo largius congaudent a munere largitoris, merentes tamen considerant debitum operis: ut uidelicet actione persoluant, quod eis prerogatum est in cognitione. Stultus namque est debitor, qui gaudens pecunias mutuas accipit, et tempus quo reddere debeat non attendit. Moderatur autem letitia accipiendi, quando solerti prouidentia etiam constitutum tempus reddendi cogitatur.

 »Rex autem Syrie pugnabat contra Isrel, consiliumque iniit cum seruis suis, dicens: In loco illo et illo ponamus insidias. Misit itaque uir Dei ad regem Isrel dicens: Caue ne transeas in locum illum, quia ibi Syri in insidiis sunt. Misit itaque rex Isrel ad locum quem dixerat ei uir Dei, et preoccupauit eum, et obseruauit se ibi,« et reliqua. Quem congruentius hic rex Syrie, quam potestatem significat terrenam? que sepe superbe sentiens populum Dei, hoc est filios lucis persequitur, sed ipsi per ueri Elisei, Domini uidelicet nostri, doctrinam insidias inimicorum precauere edocentur. Ut est illud: »Estote, inquit, prudentes sicut  serpentes, et simplices ut columbe.« Et item: »Cauete autem ab hominibus .« Et alibi: »Attendite, ait, a falsis prophetis .« Hoc quippe agnoscens mundana potentia, ipsum prophetam interficere disponit, cum Christum in cordibus electorum exstinguere festinauit.

»Misit ergo illuc rex Syrie equos et currus et robur exercitus. Qui cum uenissent nocte, circumdederunt ciuitatem.« Omnis ergo qui nequitie armis confidens, Christi famulis insidias preparat, nocte perfidie excecatus, bellum contra Ecclesiam gerit.

»Consurgens autem diluculo, minister uiri Dei egressus est. uiditque exercitum in circuitu ciuitatis et equos et currus. Nuntiauitque ei, dicens:  Heu, heu, domine mi, quid facimus?« Hec sententia denotat illos qui propter pusillanimitatem cordis sui, penas uerentur corporales, quibus propheta respondit: »Noli timere, plures enim nobiscum sunt quam cum illis .« Et Saluator discipulis ait: »In mundo pressuram habebitis, sed confidite, quia ego uici mundum .« Et item: »Nolite timere eos, inquit, qui occidunt corpus, et post hec non habent quid faciant uobis: quin potius eum timete, qui potest et animam et corpus perdere in gehennam ,« et Petro Dominus in passione sua ait: »An putas quia non possum rogare Patrem meum, et exhibebit mihi plus quam duodecim legiones angelorum?«

»Cumque orasset Eliseus, ait: Domine, aperi  oculos huius ut uideat. Et aperuit Dominus oculos pueri, et uidit: et ecce mons plenus equorum et curruum igneorum in circuitu Elisei.« Et ualde necesse est ut Eliseus noster aperiat oculos cordis nostri, ut consideremus et agnoscamus, quia omnes qui confidunt in illum, non confundentur .

»Porro Eliseus orauit Dominum, dicens: Percute, obsecro, gentem hanc cecitate. Percussitque eos Dominus ne uiderent iuxta uerbum Elisei.« Bonum ergo illis est, quos oculus suus scandalizat, ut eruatur et proiiciatur ab eis , quatenus intuitus malitie et superbie obturetur, et oculus sane fidei ac simplicitatis aperiatur. Unde dicit Apostolus: »Si quis inter uos uidetur sapiens esse, stultus fiat ut sit sapiens.«  

»Dixitque rex Isrel ad Eliseum eum uidisset eos: Nunquid percutiam eos, pater mi? Et ille ait: Non percuties. Neque enim cepisti eos gladio, aut arcu tuo ut percutias. Sed pone panem et aquam coram eis, ut comedant et bibant, et uadant ad domum suam,« et reliqua. Postquam ergo Eliseus hostes adduxit in Samaria, non eos occidi permisit, sed refectionem magnam ciborum illis preparans, dimisit eos in pace. Et Saulum diu contra stimulum calcitrantem primum Dominus excecauit, deinde scientia spirituali magnifice repleuit, atque ad predicandum suis Euangelium in gentibus direxit . Nobisque precepit, ita  dicens: »Diligite inimicos uestros et benefacite his qui oderunt uos, ut sitis filii Patris uestri qui in celis est .«

»Factum est autem post hec congregauit Benadab rex Syrie uniuersum exercitum suum, et ascendit et obsidebat Samariam, factaque est fames magna in Samaria,« etc. Narrat Scriptura quod Benadab rex Syrie obsideret Samariam: facta autem fame, afflictus est populus ualde, sed Domino miserante, reuelatum est Eliseo uerbum Domini, et predixit populo solatia uentura, ita dicens: »Hec dicit Dominus.«



CAPUT uII

»In tempore hoc cras modius simile, uno statere  erit: et duo modii hordei, statere uno in porta Samarie. Quod cum non crederet, unus de ducibus super cuius manum rex incumbebat, homini Dei ait: Si Dominus fecerit etiam cataractas in celo, nunquid poterit esse quod loqueris? Qui ait: uidebis oculis tuis, et inde non comedes.« Potest hoc loco Benadab cum suo exercitu diabolus mystice accipi, quia corda iniquorum per inuidiam contra Ecclesiam bellum gerere excitat. Sub hoc quidem rege, sunt modo falsi Iudei, de quibus in Apocalypsi scriptum est , qui dicunt se Iudeos esse et non sunt, sed sunt synagoga Satane. Sub hoc rege sunt pagani, sunt et heretici: facta ergo persecutione ab antiquo hoste, per tales affligitur populus Dei, qui est positus in Samaria, hoc  est in custodia legis diuine: fitque fames ualida, cum non permittitur doctoribus libere uerbum Dei predicare, sed Eliseo reuelante hoc est Redemptore nostro, per Euangelium indicante, salus que a peccatoribus longe est, timentibus Deum prope esse dignoscitur. Dicit enim Dominus noster ad seruos suos: »In tempore hoc, cras modius simile uno statere erit, et duo modii hordei, statere uno in porta Samarie.« Quid enim modius simile, nisi perfectam mensuram diuine sapientie, que est in Nouo Testamento? et quod duo modii hordei, nisi scientiam legis et prophetarum significant? qui comparantur statere uno, hoc est fide catholica. In porta Samarie, in predicatione uidelicet apostolica,  per quam intratur in Ecclesiam. »In tempore, inquit, hoc, cras modius simile uno statere erit,« et reliqua. Ac si dixisset: Cessante turbine persecutionis, que fit hodie, dabit Dominus cras, hoc est tempore futuro, quietem et tranquillitatem, ut predicatio Euangelii perfecte credentibus compleatur. Fuit enim tempore passionis dominice quasi fames uerbi Domini, cum apostoli relicto eo omnes fugerunt, et domi se propter metum Iudeorum incluserunt. Et iterum scriptum est: Quia nemo de illo palam ausus est loqui: sed relucente die resurrectionis, iam aderat tempus quo comites Christi illum uidentes uiuere, et postmodum etiam celos ascendere, percepta Spiritus sancti gratia, libere uerbum Dei predicabant, tam Iudeis quam etiam  gentibus. Et impletum est illud uaticinium Isaie: »Quia scisse sunt in deserto aque, et torrentes in solitudine, et que erat arida in stagnum, et sitiens in fontes aquarum .« Unde Dominus per ipsum prophetam loquens ait: »Omnes sitientes uenite ad aquas, et qui non habetis argentum, properate, emite et comedite. uenite, emite absque argento, et absque ulla commutatione uinum et lac. Quare appenditis argentum non in panibus et laborem uestrum non in saturitate? Audite audientes me; et comedite bonum et delectabitur in crassitudine anima uestra. Inclinate aurem uestram, et uenite ad me, audite, et uiuet anima uestra .« Perturbatis hostibus et in fugam uersis, subiungit Scriptura, quod quatuor uiri leprosi abissent in  castra Syrorum, et nullum ibi reperientes, comederint et biberint. Ablatisque inde auro et argento ac uestibus et absconsis, postea compuncti, in ciuitatem hoc annuntiauerint, atque salutis huius indicia prestiterint. Qui ergo sunt leprosi isti, nisi qui uariis uitiis dediti, uel diuersis erroribus impliciti, feditatem ex interna peste educentes ostendunt in cute? Hos Dominus sepe conuertens ad fidem, et mundans ab errore et uitiis uere salutis nuntios efficit.

»Ingressi itaque leprosi in castra Syrorum, comederunt et biberunt, et aurum atque argentum inde asportauerunt.« Cum despecti istius mundi, meditationi philosophie operam dantes, sensus subtilitatem, et locutionis uenustatem acquirunt, unde  Ecclesie usibus bene instructi deseruire possint. Frequenter ergo talibus Dominus, et ingenii acumen, et uere sapientie donum largitur. Qui bene quatuor esse memorantur, ut a quatuor Euangeliorum eruditione imbuti, in quatuor mundi partibus fidei ueritatem predicent. Legitur enim in Euangelio , quod Dominus cum publicanis et peccatoribus manducaret, et mulier que erat in ciuitate peccatrix, lacrymis eius lauaret pedes, et capillis suis tergeret, et unguento ungeret, Mattheum ex publicano apostolum et euangelistam fecit. Apparuitque post resurrectionem suam, primo Marie Magdalene, de qua eiecerat septem demonia: illa uadens nuntiauit his qui cum ea fuerant lugentibus  et flentibus .

»Porro ducem illum, super cuius manum rex incubuerat, et prophete uerbis diffidebat, constitutum ad portam, conculcauit turba in introitu, et mortuus est, iuxta quod locutus fuerat uir Dei.« Dux iste typum tenet Scribarum et Phariseorum, qui habentes clauem scientie, nec ipsi introierunt per fidem in Ecclesiam catholicam, et eos qui introire uolebant prohibuerant. Ad quos ipsa ueritas ait: »ue uobis, Scribe et Pharisei hypocrite, qui clauditis regnum celorum ante homines; uos enim non intratis, nec alios intreuntes sinitis intrare .«---»Quem conculcauit turba in porta,« quia inutiliter ante ostium fidei stabat, et gressum intreuntium impediebat. Unde merito  conculcatus, hoc est, examine iusti iudicis damnatus, perpetuas mittetur in tenebras. Nam et Dominus in Euangelio ait: »Si sal euanuerit, ad nichil ualet ultra, nisi ut mittatur foras et conculcetur ab hominibus .«



CAPUT IX.

»Eliseus autem prophetes uocauit unum de filiis prophetarum, et ait illi: Accinge lumbos tuos, et tolle lenticulam olei in manu tua, et uade in Ramoth Galaath. Cumque ueneris illuc, uidebis Iehu filium Iosaphat, filii Namsi. Et ingressus suscitabis eum de medio fratrum suorum, et introduces in interius cubiculum, tenensque lenticulam olei, fundes super caput eius, et dices: Hec dicit Dominus:  Unxi te regem super Isrel,« et reliqua. Dehinc refertur in historia hac Regum, qualiter Iehu Dominus ordinauerit ad exstirpandam domum Achab, et sacerdotes Baal interficiendos. Qui et percussit Ioram regem Isrel, et Ahaziam regem Iuda, et Iezabel impiissimam reginam de palatio in Iezrel precipitari fecit. Iehu enim typice potest designare principatum gentium, quem Dominus ac Redemptor noster destinauit ut in sacrilega ciuitate, que prophetas et ipsum Dominum prophetarum occidit, et apostolos eius persecuta est, iudicia exerceret, et eam ultione iusta perimeret, atque sacerdotum uanum, quod post Christi aduentum inaniter habuerat, destrueret templumque subuerteret, necnon et impiam synagogam que sanguinem sanctorum semper sitiebat,  de regni culmine precipitaret ac rectores illius interficeret.



CAPUT XI.

»Althalia uero mater Ahazie, uidens mortuum filium suum, surrexit et interfecit omne semen regium. Sed Iosaba filia regis Ioram, soror Ahazie Ioas filium Ahazie tollens, furata est de medio filiorum regis qui interficiebantur, et abscondit eum a facie Athalie, ut non interficeretur, eratque cum ea in domo Domini clam sex annis, quia Iosaba uxor erat Ioiade pontificis.« Athalia igitur hec, que semen Dauid exstinguere moliebatur, et regiam stirpem delere, bene impietatem exprimit Synagoge, que per nequitiam mentis, seminis Dauid,  hoc est Christi, insidiatrix erat, et odium contra eum semper in corde gerebat, que aliquando regnare uidebatur cum legis ceremonias temporaliter obseruabat. Interpretatur Athalia temporalis Domini. Sed Iosaba strenuitate  seruatur Ioas, qui interpretatur memoria Domini, Christus uidelicet, in quo memoria est nominis Domini, ne per crudelitatem seuientis hostis interimatur in cordibus electorum, magisque nutritur in domo Ioiade pontificis qui dilectus Domini sonat, de quo Patris uox ait: »Hic est Filius meus dilectus, in quo mihi bene complacui .« Cuius domus est sancta Ecclesia, ubi in sancta fide electorum  manens, quotidie facit augmentum corporis sui, donec tempore iudicii, sceptrum regni et potentiam aduersus eos extollet, qui eum deprimere cogitabant, et interfectricem sanctorum eternis deputauerit penis.

»Anno autem septimo misit Ioiada, et assumens centuriones et milites introduxit ad se in templum Domini, pepigitque cum eis fedus. Et adiurans in domo Domini eos, ostendit eis filium regis, et precepit illis, dicens: Iste est sermo quem facere debetis. Tertia pars uestrum intreat sabbato, et obseruet excubitum domus regis. Tertia autem pars sit ad portam Seir, et tertia pars ad portam que est post habitaculum scutariorum, et custodietis excubitum domus Messa. Due uero partes e  uobis, omnes egredientes sabbato, custodiant excubias domus Domini circum regem, et uallabitis eum habentes arma in manibus uestris. Si quis autem ingressus fuerit septa templi, interficiatur. Eritisque cum rege intreunte et egrediente. Et fecerunt centuriones iuxta omnia que preceperat eis Ioiada sacerdos. Et assumentes singuli uiros suos, qui ingrediebantur sabbatum, cum his qui egrediebantur a sabbato, uenerunt ad Ioiada sacerdotem: qui dedit eis hastas et arma regis Dauid, que erant in domo Domini. Et steterunt singuli habentes arma in manu sua a parte templi dextra usque ad partem sinistram altaris et edis circum regem.« Hec autem quomodo facta sint et in quibus locis, si quis ea que superius de atriis domus Domini  dicta sunt bene commemorauerit, ita intelligere potest. Sed ne fastidium faciamus lectoribus, omissis que iam exposita sunt, ad illud quod de diuisione turbe dictum est, ueniamus. Cuius rei ratio talis est. Erant autem fortes uiginti quatuor et sacerdotum et leuitarum et ianitorum, qui per totidem septimanas sibi ex ordine succederent: sabbato noua turma intrante ad officium, et post sabbatum que proxima septimana ministrauerat domum redeunte. Sed hic pontifex propter necessitatem agendi circa nouum regem exercitus, et eos que intrandi septimanam ordinem habebant, suscepit et illos qui iam suam septimanam ministrando impleuerant, ne abirent retinuit: qui alios quoque leuitas de cunctis urbibus  Iuda, simul et principes familiarum Isrel, missis in hoc centurionibus Hierosolymam, congregauerat: quos educturus filium regis tali ratione distinxit, ut omnes qui impleuerant sabbatum, et egressuri erant, in duas diuisi partes regem in interioribus atrii locis armati circumstarent. Reliqua uero multitudo, id est hi qui non erant de stirpe Leui, exteriores atriorum ianuas contra furorem regine  custodirent. Porro hi qui nuper ad sabbatum uenerant sacerdotes, leuite et ianitores, in tres diuisi partes, domum regis, id est palatium obseruarent, ne uel hoc regina collecto exercitu contra regem defenderet. Seruarent et portam scutariorum habitaculi, per quam de templo ad palatium descendebatur, sicut infra dicitur. Duxeruntque regem  de domo Domini, et uenerunt per uiam porte scutariorum in palatium, et sedit supra thronum regum, ubi et porta Seir et domus Messa, que cum porta scutariorum nominantur, esse uidentur. Scutarios autem tutores regis appellat, testante libro Paralipomenon: qui cum Roboam scuta erea pro aureis commemorasset, adiecit; et tradidit illos principibus scutariorum, qui custodiebant uestibulum palatii. In quo uidelicet libro, distinctius hec cuncta replicantur: »Tertia pars uestrum, qui ueniunt ad sabbatum sacerdotum et leuitarum et ianitorum, erit in portis. Tertia uero pars ad domum regis, et tertia in porta que appellatur Fundamenti. Omne uero reliquum uulgus sit in atriis domus Domini, nec quisquam alius ingrediatur domum Domini, nisi sacerdotes,  et qui ministrant de leuitis. Ipsi tantummodo ingrediantur, quia sanctificati sunt, et omne reliquum uulgus obseruet custodias Domini, leuite autem circumdent regem, habentes singuli arma sua,« etc. Quod sequitur de eodem: »Produxitque filium regis, et posuit super caput eius diadema et testimonium.« In diademate, insigne capitis regium, in testimonio designat decreta legis Dei, quibus quid agere rex debeat, qualiter uiuere, precipiatur. Denique in libro uerborum dierum apertius: »Et imposuerunt  ei diadema et testimonium, dederuntque in manu eius tenendam legem, et constituerunt eum regem .« Magne utique erat salutarisque prudentie, ut post tyrannice impieque necem regine, succedenti in regnum filio regis  legitimi cum ipso regni habitu simul disciplina legis Dei seruanda committeretur, et qui se prelatum populo regendo uideret, ipse se regendum diuinis legibus subdi debere meminisset.



CAPUT XII.

»Dixitque Ioas ad sacerdotes: Omnem pecuniam sanctorum, que illata fuerit in templum Domini a pretereuntibus, que offertur pro pretio anime, et quam sponte et arbitrio cordis sui inferunt in templum Domini: accipiant illam sacerdotes iuxta ordinem suum, et instaurent sarta tecta domus, si quid necessarium uiderint instaurationi.« Mandat rex noster doctoribus suis, ut accipiant omnem pecuniam  que a pretereuntibus offertur in templum Domini, pro pretio anime et uoto cordis sui: cum quidquid a pretereuntibus in istis scientie spiritualis, uel bonorum exemplorum, in thesaurum Domini collatum est, per sacerdotum, hoc est predicatorum officia, ad instaurationem templi spiritualis conferatur: quatenus quodcunque scissum ibi per errorem, uel per uitia inuenerint, restaurent: ne forte per negligentiam magistrorum, depereat multitudo auditorum. Quod autem sequitur:

»Igitur usque ad uicesimum tertium annum regis Ioas non instaurauerunt sacerdotes sarta tecta templi,« significat quod ante aduentum Saluatoris, licet doctrina legis in gente Iudaica fuerit, tamen  per doctorum negligentiam in multis corrumpebatur, donec ueniret ipse qui legem dedit et per sancte Trinitatis fidem, decalogum legis in Moysi et prophetarum scriptis spiritualiter obseruandum doceret.

»uocauitque rex Ioas Ioiadam pontificem et sacerdotes, dicens eis: Quare sarta tecta non instauratis templi? Nolite ergo amplius accipere pecuniam iuxta ordinem uestrum, sed ad instaurationem templi reddite eam,« et reliqua. Sic et Dominus noster in Euangelicis doctoribus mandans, ait: »Leuate oculos uestros et uidete regiones quia albe sunt iam ad messem .«---»Rogate dominum messis, ut mittat operarios in messem suam .« Et item: »Euntes  in  mundum uniuersum, predicate Euangelium omni creature .«---»Infirmos curate, mortuos suscitate, leprosos mundate, demones eiicite, gratis accepistis, gratis date .«

»Et tulit Ioiada pontifex gazophylacium unum, aperuitque foramen desuper, et posuit illud iuxta altare ad dexteram ingredientium domum Domini.« Altare uidelicet corpus Domini est, iuxta quod gazophylacium positum est, cum Ecclesia Christo coniuncta est, ad dexteram ingredientium in domum Domini: quia hec est intentio electorum, qui per fidem ingrediuntur Ecclesiam, ut ad eternam beatitudinem  perueniant. Istud ergo mittunt sacerdotes, qui custodiunt ostia templi omnem pecuniam que defertur ad  templum Domini, cum predicatores sancti qui seruant introitum fidei, offerunt uota fidelium in uerbis et operibus; et in Ecclesia rite precibus commendant Deo.

»Ascendebat scriba regis et pontifex, effundebantque et numerabant pecuniam que inueniebatur in domo Domini, et dabant eam iuxta numerum atque mensuram in manu eorum qui preerant cementariis domus Domini. Qui impendebant eam in fabris lignorum et cementariis his qui operabantur in domo Domini,« et reliqua. Scribam regis et pontificem appellat summos doctores, qui pecuniam collatam iuxta numerum atque mensuram illis tribuebant, preerant fabris et cementariis, hoc est, dispensatoribus uerbi diuini qui Euangelici tritici  mensuram, conseruis suis his qui operantur in domo Domini, et uirtutum opera in edificio diuino componunt, tribuebant. Quid ergo aliud fecerunt apostoli  quando per subiectos sibi discipulos, uerbi diuini semina per totum orbem sparserunt quatenus operarios uoluntatis Dei idoneos in auditoribus suis preficerent: quorum alii fabricant ligna, cum semetipsos et eos, qui sibi obediebant, ligna fructifera in domo Domini parare studebant, alii sarta tecta templi faciebant, quando illa que per heresim et schismata rupta erant, reedificabant. Alii saxa cedebant, cum duros corde et incredulos fortiter increpabant, ita ut impleretur instauratio domus Domini,  in uniuersis que indigebant expensa ad domum Domini muniendam, iuxta illud utique Apostoli quo ait: »Unicuique autem nostrum data est gratia secundum mensuram donationis Christi .« Et paulo post: »Et ipse  dedit quosdam quidem apostolos, quosdam autem prophetas: alios uero euangelistas, alios autem doctores et pastores, ad consummationem sanctorum, in opus ministerii, in edificationem corporis Christi .« Quod autem sequitur:

»uerumtamen non fiebant ex eadem pecunia hydrie templi Domini, et fuscinule, et thuribula, et tube, et omne uas aureum et argenteum, de pecunia que inferebatur in templum Domini,« significat quod alia debet esse ratio, formandorum uasorum  in ministerium Domini, alia parandorum lignorum et saxorum in edificium domus. Quia alia debet esse doctrina qua rudes imbuuntur ad fidem, et alia qua iam perfecti instruuntur ad scientie plenitudinem. Bene autem uasa domus Domini illic possunt intelligi, qui iam apti sunt ad capienda munera diuina, et habiles fiunt ad ministerium Dei. Nam hydrie eos significare possunt, qui aquam sapientie diuine in se continent. Fuscinule quoque doctores spirituales, quorum officium est corpus et sanguinem Domini credentibus distribuere, infidelibus abnegare, necnon et spiritualem alimoniam uerbi, cuique prout conuenit, dispartiri. Quia sunt in uerbis Dei nonnulla, que nostre humilitati reuelare, ad nostre epulas refectionis concedere dignatus  est. Sunt item alia tante profunditatis, que sancti Spiritus solummodo scientie pateant, nostre uero capacitatis per omnia mensuram transcendant. Thuribula autem illos figurate demonstrant, qui mundam orationem ex conscientia pura et fide non ficta offerunt Deo, et cum propheta dicere possunt: »Dirigatur oratio mea sicut incensum in conspectu tuo .« Tube autem quid aliud sunt quam predicatores sancti, qui in toto orbe terrarum uocem Euangelice predicationis emittunt? quorum persone per prophetam dictum est: »Clama, ne cesses, quasi tuba exalta uocem tuam, et annuntia populo meo scelera eorum, et domui Iacob peccata eorum .« Et Psalmista: »In omnem terram exiuit sonus eorum: et in fines orbis terre  uerba eorum .« Sequitur:

»Et non fiebat ratio his hominibus, qui accipiebant pecuniam, ut distribuerent eam artificibus, sed in fide tractabant eam.« Deuotionem ostendit eorum, de quibus sermo est: Quia tantum studii in religione habuerunt, ut nullus dubitauerit quin pecuniam Domini, sine alicuius suspicione fraudis tractarent. Et hanc de erario sublatam, fideliter artificibus, ad muniendam domum, prout singulis opus esset, offerrent. Unde necesse est, ut considerent hi, qui spiritualem pecuniam uerbi Dei ad dispensandum conseruis suis, operariis scilicet diuinis accipiunt, quanta fide quantaque discretione illis opus est, quibus ratio de eadem pecunia reddenda est:  ut studeant minus fideles in spiritalibus inuenire, quam isti in corporalibus fuerant inuenti.

»Pecuniam uero pro delicto, et pecuniam pro peccatis, non inferebant in templum Domini, quia sacerdotum erat.« Hec sententia ostendit, quod non quis proprio arbitrio facile se credere debet, sed magis sciat, quod confessio peccatorum et penitentia sacerdotum iudicio peragenda est, qui habent scientiam discernendi inter mundum et immundum, et lepre maculam diiudicare, et aut condemnare, aut mundum discernere.



CAPUT XIII.

»Eliseus autem egrotabat infirmitate, qua et mortuus est. Descenditque ad eum Ioas rex Isrel,  et flebat coram eo, dicebatque: Pater mi, Pater mi, currus Isrel et auriga eius. Et ait illi Eliseus: Affer arcum et sagittas. Cumque attulisset ad eum arcum et sagittas, dixit ad regem Isrel: Pone manum tuam super arcum. Et cum posuisset ille manum suam, superposuit Eliseus manus suas manibus regis, et ait: Aperi fenestram orientalem. Cumque aperuisset, dixit Eliseus: Iace sagittam. Et iecit. Et ait Eliseus: Sagitta salutis Domini et sagitta salutis contra Syriam. Percutiesque Syriam in Aphec, donec consumas eam,« et reliqua. Quid est quod propheta regi Isrel iubet arcum et sagittam afferre, nisi quod Redemptor noster rectoribus Ecclesie, armis spiritualibus se indui, et contra hostem antiquum precipit preliari? Arcus enim  nonnunquam in sacro eloquio, pro ipso sacro eloquio poni solet, quod ex utroque Testamento uelut ex cornu et chorda constat. Per uetus quippe Testamentum figuratur cornu propter duritiam. Per Nouum, quod incarnato Domino figuratum est, signatur chorda, et dum chorda trahitur, cornu curuatur, quia cum Nouum Testamentum discutitur, a duritia littere uetus inclinatur, et ad intellectum spiritualem flectitur, quia rigore eius duritie non tenetur. Sagitte enim sunt hec ipsa uerba que doctores proferunt. Unde etiam bene de sanctis doctoribus, per prophetam gentilitatem ingredientibus dicitur: »Cum sagittis acutis et arcu ingredientur illuc .« Nos ergo cum Scripture sacre dicta pensamus, arcum intendimus: cum uerba doctrine damus,  sagittas emittimus. Ponitque Eliseus manus suas super manus regis, cum exemplis suis Dominus actiones doctorum dirigit et confortat. Orientalem fenestram aperire mandat, et iacere sagittam, quia lumine scientie et uere doctrine, suos hortatur primum illustrari, et sicut iacula uerborum mittere.

»Et ait Eliseus: Sagitta salutis Domini, et sagitta salutis contra Syriam, percutiesque Syriam in Aphec, donec consumas eam.« Sagitta ergo salutis Domini est predicatio sancta, cum decenter exhibetur, et spiritualium hostium certissima interfectio, si perseueranter agitur. Nec fas est ut aliquando dispensator uerbi Dei segniter torpeat, cui iussum  est, ut gregis Dominici curam habeat, quia multum obest deuotis auditoribus, si inertia preualet doctoribus. Dicit enim Propheta: »Clama, ne cesses .« Et Apostolus ad Timotheum: »Testificor  coram Deo et Christo Iesu, qui iudicaturus est uiuos et mortuos, et per aduentum ipsius et regnum eius, predica uerbum, insta opportune, importune: argue, obsecra, increpa in omni patientia et doctrina .« Unde non debet doctor propter auaritiam negligere animarum curam, sed magis per pietatem ad eternam pertendere requiem, quod significat Aphec, interpretatur enim continebit uel apprehendet. Unde idem Apostolus, enumeratis uitiis que auaritiam comitantur, ad predictum discipulum intulit dicens: »Tu autem  homo Dei hec fuge, sectare uero iustitiam, pietatem, fidem, caritatem, patientiam, mansuetudinem, certamen bonum, certamen fidei, apprehende uitam eternam in qua uocatus es .«

»Et ait Eliseus ad regem: Tolle sagittas. Qui cum tulisset, rursum dixit ei: Percute iaculo terram. Et cum percussisset tribus uicibus, et stetisset, iratus est uir Dei contra eum, et ait: Si percussisses quinquies, aut sexies, siue septies, percussisses Syriam usque ad consummationem. Nunc autem tribus uicibus percuties eam.« Ecce propheta mandat regi iaculo percutere terram, et cum percutit tribus uicibus et stat, irascitur contra eum quod non sepius terram percuteret. Ita et doctoribus precipitur, predicationis iaculo terram, hoc est,  carnales percutere. Sed qui hoc minus studiose agunt, merito increpatione diuina arguuntur. Quid est enim tribus uicibus terram iaculo percutere, nisi Trinitatis fidem carnalibus per doctrinam insinuare? sed cum agit hoc satis doctor, hominesque ad fidem perducit, necesse est ut adhuc instet uerbo, donec illos doceat quinque sensibus corporis imperare, bonisque operibus (que per senarium numerum exprimuntur (studium impendere, necnon et scientiam spiritualem instanter meditari, quam septiformis Spiritus gratia in Scripturis sacris constituit atque ad salutem humani generis gemino Testamento edidit. Qui autem solam fidem sine operibus bonis et meditatione legis Dei sibi sufficere credunt ad salutem, recte a propheta arguuntur, quia secundum Iacobi  apostoli sententiam, »Sicut corpus sine spiritu mortuum est, ita et fides sine operibus mortua est .« Et alibi scriptum est: »Qui ignorat ignorabitur .«

»Mortuus est ergo Eliseus et sepelierunt eum. Latrunculi quoque de Moab uenerunt in terram Isrel in ipso anno. Quidam autem sepelientes hominem, uidentes latrunculos, proiecerunt cadauer in sepulcrum Elisei. Quod mox ut tetigit ossa Elisei, reuixit homo et stetit super pedes suos.« Quid significat hec resuscitatio cadaueris mortui per contactum ossium Elisei, nisi uitam fidelium, que in morte Christi ueraciter constat? Quicunque ergo firma fide tangit mortem Christi, et spem suam ueraciter  in ipso collocat, sine dubio particeps erit resurrectionis eius. Dicit enim ipsa ueritas: »Ego sum resurrectio et uita: qui credit in me, etiamsi mortuus fuerit, uiuet. Et omnis qui uiuit et credit in me, non morietur in eternum .« Et alibi: »Sicut Moyses, inquit, exaltauit serpentem in deserto, ita exaltari oportet Filium hominis; ut omnis qui credit in ipsum non pereat, sed habeat uitam eternam .«



CAPUT XIu.

»Quod dicitur de Amasia rege Iuda: Ipse percussit Edom in ualle Salinarum decem millia, et apprehendit petram in prelio, uocauitque nomen eius Iecthel usque in presentem diem.« uallis  Salinarum erat, ubi sal faciebant, uel feno uidelicet salsuginis, ut multis in locis deciso, exsiccato et incenso, uel aquis puteorum salsis feruefactis, et usque ad salis firmitatem coquendo perductis, uel alio quolibet ordine, quo sal fieri consueuit. In quo etiam loco, et Ioab duodecim Idumeorum percussisse legitur. Nec pretereundum quod pro ualle Salinarum uetus editio quasi nomen regionis Gemela posuit. Petra autem ciuitas est Arabie nobilis in eadem terra Edom, que in libro Numerorum  Recem dicitur, et a Syris hodie que sic appellatur. Iecthel uero quod Amasias uictor ei nomen imposuit, interpretatur cetus Dei uel auxilium Dei, a gente eo fideliter, ut perenni inderetur memorie quod hanc uel cetus populi Dei, uel Deo adiuuante  ceperit.



CAPUT Xu.

»Anno uicesimo septimo Ieroboam regis Isrel, regnauit Azarias filius Amasie regis Iuda. Sedecim annorum erat cum regnare cepisset, et quinquaginta duobus annis regnauit in Hierusalem,« et reliqua. Azarias ipse est Ozias, qui propter contemptum Domini, dum sacrificare in templo uellet contra legem Moysi, percussus est lepra a Domino iuxta altare astans, et holocausta nitens offerre: potest quippe Ozias rex leprosus significare diabolum, cui lepra iniquitatis insanabilis est. Qui cum suam mensuram non uellet cognoscere, et maiora tentasset appetere, feditate pessime lepre notabilis effectus, de domo eiectus est, et perseuerauit usque in finem leprosus,  separatus a populo Dei. Sub hoc uidelicet rege regnante, et quantum in se est sacerdotium dissipante Isaias propheta uisionem illam magnificam, qua uiderat Dominum sedentem super solium excelsum, uidere non potuit. Quandiu ille regnum tenuit in Iudea, propheta oculos non leuauit ad celum, non sunt ei reserata celestia, non apparuit Dominus sabaoth, nec in mysterio fideliter sancti nomen auditum est. Quando ille mortuus est, uniuersa que subsequens sermo monstrauit, aperto sese in lumine prodiderant. Tale quod et in Exodo scriptum est: Dum Pharao uixit, populus Isrel ex luti et lateris et palearum opere non suspirauit ad Dominum. Dum ille regnauit, nemo quesiuit Deum Patrem Abraham,  Isaac et Iacob. Quando uero ille mortuus est, suspirauerunt filii Isrel, ut Scriptura dicit, et ascendit clamor eorum ad Dominum; cum utique iuxta historiam tunc magis gaudere debuerint, et ante suspirare, cum uiueret. Ezechiele quoque prophetante, Phaltias filius Banaie occubuit, et post pessimi ducis interitum: »Cecidi, inquit, super faciem meam et clamaui uoce magna, et dixi: Heu mi, heu mi, Adonai Deus, consummationem tu facis reliquias Isrel?«  Si ergo intelligas in Ozia et Pharaone et Phaltia et ceteris istiusmodi contrarias fortitudines, uidebis quomodo illis uiuentibus nullus uestrorum uideat et suspiret, et in penitentiam corruet: »Non regnet, ait Apostolus, peccatum in mortali corpore uestro .« Regnante peccato  Aegyptiis exstruimus ciuitates in cinere, uersamur in sordibus. Pro frumento paleas, pro solida petra luti opera. Sed tamen quod dicitur de Ieroboam rege Isrel, ipse restituit terminos Isrel ab introitu Emath, usque ad mare solitudinis Emath, que nunc Epiphani adiicitur, septentrionalis erat terminus Isrel. Mare autem solitudinis, quod Hebraice dicitur Araba, mare Mortuum designat, quod in latitudine per stadia octoginta usque ad zearos Arabie, in longitudine centum quinquaginta usque ad uicinia Sodomorum progreditur; cuius loci Iosephus ita meminit dicens: Anno autem quintodecimo regni Amasie, regnauit in Isrel filius Ioas Ieroboam, in Samaria annos quadraginta. Hic autem rex circa Deum quidem iniuriosus et iniquus exstitit uehementer,  idola colendo et multa incongrua et opera extranea faciendo. Populo autem Isrelitarum multorum bonorum fuit occasio. Huic quidem Ionas prophetauit, quia oporteret eum Syrios uincere dimicando, et regnum proprium dilatare, in partibus quidem Aquilonis, usque ad Etham ciuitatem: a meridie uero usque ad Asphaltum. Antiquitus enim termini Chananei isti fuerunt, sicut princeps iehsu ea loca determinat. Igitur Ieroboam castrametatus contra Syrios omnem eorum prouinciam, sicut Ionas prophetauerat, deuastauit.



CAPUT XuI.

»Anno septimo decimo Phacee filii Romelie, regnauit Achaz filius Ioatham regis Iuda. uiginti  annorum erat Achaz cum regnare cepisset, et sedecim annis regnauit in Hierusalem. Non fecit quod erat placitum in conspectu Domini Dei sui, sicut Dauid pater eius, sed ambulauit in uia regum Isrel. Insuper et filium suum consecrauit, transferens per ignem secundum idola gentium, que dissipauit Dominus coram filiis Isrel.« Hinc Iosephus taliter narrat: Porro Ioatham mutauit uitam cum uixisset annis quadraginta unum, ex quibus regnauit duodecim. Sepultus est in regiis monumentis, uenitque regnum ad eius filium Achaz, qui impius circa Deum existens, et paterne preuaricator legis, reges Isrelitarum imitatus, in Ierosolymis idolorum aras constituit, et super ea sacrificauit. In quibus  etiam suum in holocaustum obtulit filium more Chananeorum, et super hec multa alia scelera perpetrauit. Musach quoque sabbati quod edificauerat in templo, et ingressum regis exterius, conuertit in templum Domini, propter regem Assyriorum. Legi in cuiusdam libro, Musach sabbati, expositum locum quemdam, uel edificium quoddam esse positum in uestibulo templi Domini, ubi reges quando sabbato orationis causa ad templum ibant, pecuniam pro eleemosyna mittebant. Et ita Musach sabbati, gazophylacium esse regum, sicut Corbanan est sacerdotum. uidetur enim Achaz ipsum edificium et ingressum regis exterius, non ideo conuertisse in templum Domini, quod in eo cultui seruiretur diuino, sed ut simul cum templo profanaretur, studens ut magis  placeret regi Assyrio quam Deo patrum suorum et Domino. Cui sensui uidetur liber Paralipomenon astipulare, ubi ita scriptum est : »Igitur Achaz spoliata domo Domini, et domo regum et principum, dedit regi Assyriorum munera, et tamen nichil ei profuit. Insuper et tempore angustie sue, auxit contemptum in Dominum. Ipse per se rex Achaz immolauit diis Damasci uictimas percussoribus suis, et dixit: Dii regum Syrie auxiliantur eis, quos ego placabo hostiis, et aderunt mihi cum e contrario ipsi fuerint ruine ei et uniuerso Isrel. Direptis itaque Achaz omnibus uasis domus Domini atque confractis, clausit ianuas templi Domini, et fecit sibi altaria in uniuersis angulis Hierusalem. In omnibus quoque urbibus Iuda exstruxit aras ad cremandum  thus, atque ad iracundiam prouocauit Dominum Deum patrum suorum.« Hec sicut scripta reperimus, hoc in loco ponenda esse censuimus, parati, si qui aliquid inde certius expresserint, eorum sententiam auscultare.

»Tunc ascendit Rasin rex Syrie, et Phacee filius Romelie rex Isrel, ad preliandum in Hierusalem. Cumque obsiderent Achaz, non ualuerunt superare eum. In tempore illo restituit Rasin rex Syrie Ailam Syrie, et eiecit Iudeos de Aila. Et Idumei uenerunt in Ailam,« et reliqua. Rex impius qui Dominum Deum patrum suorum dereliquit, et secutus est idola gentium iuste Domini auxilio derelictus est, et consurrexerunt aduersus eum Rasin rex Syrie, id est Aram et Phacee filius Romelie rex  Isrel in Samaria, et uenerunt in Hierusalem, ut expugnarent eam. Legimus in Paralipomenon libro  regem Rasin Damasci, uicto Achaz, multos de Iudea Damascum transtulisse, et Phacee filium Romelie regem decem tribuum, que appellabantur Isrel, et regnabant in Samaria, una diecentum uiginti millia percussisse de Iudea hominum bellatorum, et cum infinita preda in Samariam duxisse captiua. Rursum ueniunt ad Iudeam, et Hierusalem cupiunt debellare, et non potuerunt, quia auxiliatus est ei Dominus, ut sub occasione misericordie, qua populum obsessum liberauit, filium suum nuntiaret de uirgine nasciturum, sicut Isaie prophete liber commemorat . Huic non suo merito, sed Domini  gratiam ostendendo, egredi in occursum Isaias iubetur, ad extremum aqueductus piscine superioris in uia agri fullonis et dicere ad eum: »uide ut sileas. Noli timere, et cor tuum ne formidet a duabus caudis titionum fumigantium istorum, in ira furoris Rasin regis Syrie, et filii Romelie, eo quod consilium inierit contra te Syria pessimum, et Ephraim et filius Romelie, dicentes: Ascendamus ad Iudam, et suscitemus eum, et euellamus eum ad nos, et ponamus regem in medio eius filium Tabeel. Hec dicit Dominus Deus: Non stabit et non erit istud, sed caput Syrie Damascus, et caput Damasci Rasin. Et adhuc sexaginta quinque anni, et desinet Ephraim esse populus.« Duas autem caudas titionum, id est torrium fumigantium, uocat Rasin regem Syrie, et Phacee  filium Romelie regem Samarie, eo quod in illis finitum sit regnum Syrie, id est Damasci, et regnum Samarie, id est decem tribuum, qui alio nomine appellabantur Ephraim. Sexaginta autem et quinque anni, non a temporibus Achaz, sed ab Ozie numerantur. Igitur Hebrei hunc locum ita edisserunt, ut Amos qui sub Ozia cepit prophetare, quando et Isaias prophetie sue habuit exordium, primus prophetauit contra Isrel, dicens: »Isrel autem captiuus ducetur de terra sua.« Titulus quoque prophetie eius contra Samariam fit, et prophetare cepit in diebus Ozie regis Iuda, ante duos annos terremotus; quem uolunt eo tempore accidisse, quo ingressus Ozias in templum Dei, ibi sacerdotium uindicabat, et terra percussa est et cineres  altaris effusi sunt, et ipse rex percussus lepra. uolunt autem annum fuisse uicesimum quintum Ozie, quando hec acciderunt, cuius reliqui anni sunt uiginti septem. Omnes enim regnauit annos quinquaginta duo. Postea regnauit Ioatham filius eius annis sedecim, et huius filius Achaz, aliis sedecim. Post quem regnauit Ezechias, cuius sexto imperii anno, capta Samaria est, atque ita effici simul annos sexaginta quinque. Scriptum est enim quod Theglathphalasar rex Assyriorum sub rege Achaz ascenderit in Damascum, et uastauerit eam, et transtulerit habitatores eius Cyrenen, et Rasin interfecerit. Et quod tetenderit insidias Phacee filio Romelie Osee filius Ela, et percusserit eum et interfecerit, et regnauerit pro illo in Isrel annis nouem, et quod uenerit Salmanasar  rex Assur et obsederit Samariam, que nunc Sebasten uocatur tribus annis, et nono anno regni Osee ceperit eam, uinctumque Osee in carcerem miserit, et transtulerit Isrel in Assyrios, posueritque eos in Hala et in Habor iuxta fluuium Gozan, in ciuitatibus, siue  in montibus Medorum. Iuxta anagogen facilis interpretatio est, quod regnante Achaz rege impio, rex Aram qui interpretatur excelsus atque sublimis, ut indicet arrogantiam sapientie seculi; et Phacee filius Romelie qui et ipse iuxta Osee prophetam et tribum Ephraim, de qua Ieroboam filius Nabath uitulos aureos in Bethel et Dan constituerat, et a domo Dauid Dei populum separarat, refertur ad hereticos, qui  consentiant sibi, ut expugnent Ecclesiam. Quod cum audierit domus Dauid, cui in Ezechiele pastorem bonum legimus suscitatum , et populus eius simpliciter credens in Dominum, pertremiscit. Et ideo pertremiscit, quia non arboribus frugiferis, sed infructuoso saltui comparatur. Eosdem autem hereticos atque gentiles contra domum Dauid argumentorum et dialectice artis gladiis dimicare nulli dubium est, ut qui inter se discrepant, in Ecclesie oppugnatione consentiant: iuxta illud quod Herodes et Pilatus inter se discordantes, in Domini passione amicitia federantur . Impio regi in Isaac iubetur occurrere, exiens de loco suo, non in principio aqueductus, sed in extremis finibus piscine superioris que erat in agro fullonis, ubi sordes expurgabantur.  Quamuis enim Achaz regnaret super Iudam, tamen quia impius erat, in superioris piscine extremis finibus morabatur. Ergo Deus non tam regis miseretur, quem indignum estimabat salute, quam populi sui. Duas autem caudas torrium fumigantium, ut prius diximus, uocat sapientiam secularem, hereticumque sermonem, quorum finis exustio est, qui frustra inierunt consilium, ut ascenderent contra Iudam, et quasi negligentem et dormientem caperent, et suis erroribus copularent, ponerentque super eum regem filium Tabeel, hoc est bonum Deum. Uterque enim aduersarius apud se seueritatem, apud se estimat optimam esse doctrinam. Denique Marcion hereticus boni Dei filium, hoc est alterius putat esse Christum, et non iusti cuius prophete sunt,  quem sanguinarium et crudelem iudicem uocat. Hec illis dicentibus Dominus dominator, quod non stet consilium ipsorum, sed interim quandiu nunc iste mundus stat, et ea que mundi sunt, in suis finibus et in suis urbibus dominentur. Cum autem consummationis tempus aduenerit, hoc est sexaginta quinque anni, et tam mundi res que in sex diebus facte sunt, quam omnia que ad quinque sensus pertinent finem acceperint, tunc uniuersa esse soluenda, que gentiles et heretici futura non credunt; et propter infidelitatem non intelligunt que dicuntur



CAPUT XuII.

»Iratusque est Dominus uehementer Isrel, et abstulit eos de conspectu suo, et non remansit  nisi tribus Iuda tantummodo; sed nec ipse Iudas custodiuit mandata Domini Dei sui, uerumtamen ambulauit in erroribus Isrel quos operatus fuerat. Proiecitque Dominus omne semen Isrel, et afflixit eos et tradidit in manu diripientium, donec proiiceret eos a facie sua.« Subuersio autem Isrelitarum, que ab Assyrie regibus perpetrata est quid significat, nisi miserabilem et nimis deflendam ruinam populi ecclesiastici? quam rex Assyrius, hoc est diabolus, cum suo exercitu deuastando atque obsidendo quotidie efficit, cum eos propter peccata commissa, de sedibus propriis euellens, defert in terram alienam, quo magis lugere delectat, quam cantica letitie proferre. Unde et Psalmista mystico eloquio hoc idem commemorat,  dicens: »Super flumina Babylonis illic sedimus, et fleuimus, dum recordaremur tui, Sion. In salicibus in medio eius, suspendimus organa nostra. Quia illic interrogauerunt nos, qui captiuos duxerunt nos, uerba cantionum. Et qui abduxerunt nos, Hymnum cantate nobis de canticis Sion. Quomodo cantabimus canticum Domini in terra aliena ?« Quod dicitur de his que in Samariam adducte sunt a rege Assyriorum nationibus.

»Et unaqueque gens fabricata est deum suum. Posueruntque eos in phanis excelsis, que fecerant Samarite gens et gens in urbibus suis, in quibus habitabant. uiri enim Babylonii fecerunt Sochoth Benoth, uiri autem Cutheni fecerunt Nergel, et  uiri de Hemath fecerunt Asima. Porro Euei fecerunt Nebaaz et Tharthac.« In libro quidem Locorum legitur quod Benoth et Nergel fuerint ciuitates quas construxerunt in regione Iudee Samaritani, qui de Babylonia transierant. Asima quoque oppidum edificauerunt, qui ad eam uenerunt de Hemath. Nebaaz et Tharthac ciuitates sunt, quas Euei in eadem Iudee terra condiderunt. uidetur autem, iuxta consequentiam sermonis, et idolorum, quibus he gentes prius in terra sua seruierint. hic posse uocabula intelligi. Quia cum dictum esset: »et unaqueque gens fabricata est deum suum,« quasi ad expletionem sententie subiunctum sit: »uiri enim Babylonii fecerunt Sochoth Benoth.« Et melius, ni fallor, faceret interpres, si Sochoth  Latine in tabernacula uerteret, et nomen idoli Benoth absolute poneret, et sicut in sequentibus manifeste dicitur.

»Hi autem qui erant de Sepharuaim, comburebant filios suos igni Adramelech et Anamelech diis Sepharuaim.« Ubi ostenditur Adramelech et Anamelech idola fuisse urbis Sepharuaim. Ita uidetur consequens, ut et Nergel Cutheorum, Asima Hematheorum, Nebaaz et Tharthac idola fuerint Eueorum. Posthec Scriptura narrat de ipsis Samaritanis quod cum Dominum colerent, diis quoque suis seruirent iuxta consuetudinem gentium, de quibus translati fuerant Samariam, et non multo post subsequitur, dicens:

»Fuerunt igitur gentes iste timentes quidem  Deum, sed nichilominus et idolis suis seruientes; nam et filii eorum et nepotes, sicut fecerunt patres sui, ita faciunt usque in presentem diem.« Et quia in Samaritanorum persona heretici accipiuntur, in predicta sententia illorum nequitia conuenienter exprimitur. Habent enim heretici quedam sacramenta communia cum sancta Ecclesia, et quasdam sententias sanctarum Scripturarum rite intelligunt, sed tamen nichilominus idolis immundorum spirituum seruire non cessant. uidetur enim eis timorem Dei rite se custodire, cum secundum sensum suum ueritati se putant fauere. Sed quia catholice fidei unitatem spernunt habere, malignorum spirituum uoluntatibus se ueraciter manifestant obtemperare,  et non solum inuentores primi errorum, quos patres Samaritanorum significant, hoc faciunt, sed et sequaces eorum, quos filiorum nomine et nepotum expressos recte possumus intelligere, similiter agunt.



CAPUT XuIII.

»Anno tertio Osee, filii Ela regis Isrel, regnauit Ezechias, filius Achaz regis Iuda. uiginti quinque annorum erat cum regnare cepisset, et uiginti nouem annis regnauit in Hierusalem. Nomen matris eius Abia, filia Zacarie. Fecitque quod erat bonum coram Domino, iuxta omnia que fecerat Dauid pater suus. Ipse dissipauit excelsa, et contriuit statuas, et succidit lucos, confregitque serpentem ereum, quem fecerat Moyses. Siquidem usque  ad illud tempus filii Isrel adolebant ei incensum. uocauitque eum nomen eius Nahasthan. Et in Domino Deo Isrel sperauit.« Siquidem Nahasthan interpretatur es eorum, ut quem illi pro numine colebant in dictis eius metallum eum esse non deum agnoscerent. Et quia Ezechias in hoc quod excelsa dissipauit, et statuas contriuit, atque succidit lucos, necnon et omnia simulacra comminuit, Saluatoris typum tenet. Interpretatur enim Ezechias apprehendens Dominum uel fortitudo Domini. In eo ipso utique quod ipsum serpentem eneum quem Moyses fecit, comminuit, Redemptoris figuram conuenienter tenet. Non solum enim Dominus noster ac Redemptor, de quo per Prophetam dicitur: »Dominus fortis Dominus potens in prelio ,« idola  gentium contriuit, et omnia simulacra eorum dissipauit, quatenus Dei omnipotentis notitiam haberet, eiusque cultui digne manciparentur, quin ipsam litteram legis Mosaice, quam ille populus legalis assidua lectione resonabat, ac pro magno habebat, contriuit, ac sensum spiritualem in ea intelligere eos docuit.

»Anno quatuordecimo regis Ezechie ascendit Sennacherib rex Assyriorum ad uniuersas ciuitates Iuda munitas, et cepit eas. Tunc misit Ezechias rex Iuda nuntios ad regem Assyriorum in Lachis, dicens: Peccaui, recede a me, et omne quod imposueris mihi, feram. Indixit itaque rex Assyriorum Ezechie regi Iude trecenta talenta argenti, et triginta talenta auri. Deditque Ezechias omne argentum quod repertum fuerat in domo Domini, et in  thesauris regis, etc.« Clara est historia que in libris Regum necnon in Paralipomenon et in Prophetia Isaie pari modo describitur. Ezechias uiginti quinque annorum erat cum regnare cepisset: regnauit autem uiginti nouem annis in Hierusalem, et rebellauit contra regem Assyriorum, et non seruiuit ei. Hinc Sennacherib ingressus Iudeam, obsedit urbes eius munitas. Et cum obsideret Lachis, misit ad eum Ezechias trecenta talenta argenti, et triginta talenta auri, fractis ianuis templi, et laminis eius detractis quasi ipse affixisset.

»Misit autem rex Assyriorum Tarthan et Rabsaris et Rabsacen cum manu ualida ad Hierusalem. Egressus est autem ad eos Eliacim filius Helcie  prepositus domus, et Sobna scriba et Ioahe filius Asapha commentariis, etc.« Iste est Eliacim de quo Isaias in uisione uallis Sion dixit: »uocabo seruum meum Eliacim filium Helcie ,« et reliqua. Qui fuit pontifex post Sobnam prepositum templi quem tradunt Hebrei Rabsaces comminatione perterritum, tradidisse manus Assyriis, et prodidisse Hierusalem, et excepta arce Sion et templo, Assyrios totam urbem cepisse. Quem etiam Sobam cum Eliacim ad Rabsacen exisse quidam putant. Rabsacen autem  filium Isaie prophete autumant, qui et ipse proditor fuerat. Relictumque filium Isaie alterum uocatum Iasub, qui Latine, relictum sonat. Alii autem putant eum Samaritem fuisse et ideo Hebraicam scisse linguam,  et tam audacter et impie Deum blasphemasse. Quia quasi quadam contraria fortitudo sua arrogantia imitabatur prophetas qui dicebant: »Hec dicit Dominus.« Iste dixit: »Hec dicit rex magnus rex Assyriorum.« Ac primum, quia dixit: »Confidis super Aegyptum,« falsum est. Nulla enim narrat historia quod Ezechias Pharaonis auxilium postularit. Quodque infert: »Si responderis mihi, in Domino Deo confidimus,« uerum est. Sed subiungit rursum mendacium ueritati, »quod abstulit Ezechias excelsa eius et altaria.« Hec enim non contra Deum, sed pro Deo fecit, ut destructa idololatria et cetero errore, iuberet Deum adorari in Hierusalem, ubi fuit templum eius. Quique ut paucitatem obsessorum ostenderet, duo millia equorum pollicetur, quorum ascensores Ezechias  non haberet. Non de imbecillitate populi uenit, quasi equitandi ignari, sed de obseruatione preceptorum Dei, quia Moysi precepit, ne rex Isrel equos et uxores sibi multiplicaret. Si autem  me minimum seruorum regis Sennacherib sustinere non uales, quomodo tantam illius potentiam sustinebis? Ad id autem quod dixit: »Si responderis mihi, in Domino Deo confidimus,« callide respondit se non sua uoluntate, sed Domini uenisse preceptis. »Dixit Dominus ad me: Ascende super terram et disperde eam,« et est argumentum. Certa enim sine Domini uoluntate huc uenire non poteram. Cum autem uenerim, et multas urbes ceperim, et pars Hierusalem maneat intacta, manifestum est me eius uoluntate uenisse.

 »Dixerunt autem Eliacim filius Helcie et Sobna et Ioahe Rabsaci: Precamur ut loquaris nobis seruis tuis Syriace, siquidem intelligimus hanc linguam, et non loquaris nobis Iudaice, audiente populo, qui est super murum. Responditque eis Rabsaces, dicens: Nunquid ad Dominum tuum et ad te misit me dominus meus, ut loquerer sermones hos, et non potius ad uiros qui sedent super murum, ut comedant stercora sua, et bibant urinam suam uobiscum,« etc. Rapsacis accusatio, Ezechie testimonium est, quia captis Iudee urbibus, in Domino confisus sit, et confortauit populum ut in Domino speraret. Unde Rapsaces destruere uult que ille construxit, et dicit ad populum: Non seducat uos  Ezechias, et non uobis tribuat fiduciam super Domino Deo. Quod autem Eliacim et Sobna et Ioahe humiliter deprecantur Rabsacen, ut Syriace loqueretur, hunc sensum habet: Quia necesse est populum falsis terroribus commoueri, et uanam iactare uirtutem. »Loquere linguam quam populus non nouit. Nam et nos lingue tue habemus scientiam. Ad quod ille arroganter: Nunquid, ait, ad Dominum tuum, et ad te misit me dominus meus?« et reliqua usquequo ait, »et bibant urinam suam uobiscum?« Per quod ostendit fame eos et siti esse capiendos. Simulque illecebra mitigat timorem, ut quos terrore non uicit, persuasione decipiat. Et dicit ex persona regis: Facite mecum benedictionem, hoc est facite quod in uestram benedictionem proficiat, benedicite regi  Assyrio, et eum dominum confitemini, ut premia consequamini; donec reuertar de Aegypto uel capta Lobnam redeam: habitate in urbe uestra, et rebus uestris fruimini, et postea ducam uos in similem terre uestre terram, quam tamen non nominauit, quia similem ei inuenire non potuit, sed similitudinem ponit. Hoc enim unusquisque uult in quo natus est. Alii putant terram Medie eis repromitti que terre Iudee similitudinem habeat, tam in situ quam in fructibus. Quod ait Rapsaces inter alia quibus Deum blasphemabat, clamans contra Hierusalem: »Ubi est Deus Hemath et Arphad? Ubi est Deus Sepharuaim, Ana et Aua? Nunquid liberauerunt Samariam de manu mea?« Ostendit harum omnium ciuitatum siue gentium diis seruisse Samaritas, et  quia non erant dii, sed idola, merito cultores uanitatis, ut decebat, esse subuersos. Est autem Hemath urbs Celesyrie, que nunc Epiphania dicitur, iuxta Emesan, ut supra monuimus. Arphad urbs Damasci, quam expugnatam a rege Assyriorum et Ieremia scribit. Sepharuaim, quod numero plurali libros uel litteras sonat, nomen est locorum de quibus Assyrii transmigrantes habitauerunt in Samaria, ut in Locorum libris inuenimus. uerum in Isaia hoc quoque uocabulum esse ciuitatis apparet, ubi aperte dicitur: »Ubi est Deus urbis Sepharuaim ?« tametsi pluraliter dictum ut Thebarum, Athenarum. Pro Ana et Aua, uetus editio, quasi unius urbis nomen Anetigauam posuit; et quidem in Hebreo ita scriptum est. uerum quia quinta syllaba ti que in  medio nominis posita est, coniunctionem et apud eos significat, potest et ita distingui, ut dicatur, ane et gaue, ut Aquila transtulit, siue Ana et Aua, ut noster uertit interpres. Sin autem, ait tantis diis presentibus quinque tribus uicimus facile, quanto magis solam Hierusalem uno Deo presule uincemus? uere iustus Ezechias omnia regens cum consilio prohibuit ei respondere, ne eum ad maiores blasphemias prouocaret.

»uenitque Eliacim filius Helcie prepositus domus, et Sobna scriba et Iohe filius Asaph a commentariis ad Ezechiam, scissis uestibus, et nuntiauerunt ei uerba Rapsacis.«



CAPUT XIX.


»Que cum audisset Ezechias, scidit uestimenta sua, et opertus est sacco, ingressusque est domum Domini, et misit Eliacim prepositum domus, et Sobnam scribam, et senes de sacerdotibus, opertos saccis, ad Isaiam prophetam filium Amos. Qui dixerunt ei: Hec dicit Ezechias: Dies tribulationis, et increpationis, et blasphemie dies iste. uenerunt filii usque ad partum, et uires non habet parturiens,« etc Scindunt uestimenta sua, quia Rapsacen audiunt blasphemantem. Scidit et rex uestem suam, quia pro populi et suis esse peccatis credebat, quod Rapsaces usque ad portam uenit Hierusalem, et contra Dominum talia sit locutus. Mira regis humilitas et prudentia! Dimisso regio cultu, obuolutus  sacco, ad templum pergit de palatio; principes sacerdotum, non stolis, sed ciliciis mittit ad Isaiam coopertos, et dixit: »Dies hec tribulationis nostre, correptionis Dei, blasphemie hostium.« Ponitque similitudinem parturientis femine et dolentis, que ad partum usque peruenit, et generare non possit.

»Si quomodo audiat Dominus Deus tuus.« Non enim audemus dicere omnium nostrum Dominum, quo irascente tanta perpetimur, sed tuum dicimus Dominum; et hanc habemus ultionis fiduciam, quoniam uiuens Deus blasphematur, a cultura idolorum mortuorum.

»Leua ergo orationem nostram iacentem pro reliquiis populi que obsidentur.« Preuenit eos Isaias , quia eo spiritu quo futura  noscebat, etiam absentem audierat. Hec, inquit, dicite domino uestro:

Hec dicit dominus: »Noli timere uerba quibus non tu, sed ego sum blasphematus, nec dico omnia que regi Assyrio faciam, ne meam uidear iactare potentiam. Sed quia dandus sit ei spiritus non Dei, sed aduersarii. Et audito nuntio, reuertens ad terram suam corruat gladio, ut duo pariter que optabat Ezechias audire, se ab obsidione liberandum, et inimicum in sua terra moriturum esse. Reuersus est igitur Rapsaces, et inuenit regem Assyriorum expugnantem Lobnam. Audierat enim quod recessisset de Lachis. Cumque audisset de Tharaca rege Aethiopie dicentes: Ecce ingressus est, ut pugnet aduersum  te, et iret contra eum, misit nuntios ad Ezechiam, dicens: Hec dicite Ezechie regi Iude: Non te seducat Deus tuus, in quo habes fiduciam, neque dicas: Non tradetur Hierusalem in manus regis Assyriorum.« Iuxta uoluntatem Dei Rapsaces deseruit obsidionem Hierusalem, et perrexit ad dominum suum, quem uel capta uel deserta Lachis inuenit oppugnantem Lobnam. Sennacherib autem occurrens regi Aethiopum, misit ad Ezechiam nuntios et epistolas, ut eos quos in uiribus non cepit, sermone terreret. Pugnasse autem Sennacherib contra Aegyptios, et obsedisse Pelusium, iamque exstructis aggeribus urbe capienda, uenisse Tharacam regem Aethiopum in auxilium, narrat Herodotus.

 »Itaque cum accepisset Ezechias litteras de manu nuntiorum, et legisset eas, ascendit in domum Domini, et expandit eas coram Domino, et orauit in conspectu eius, dicens: Domine Deus Isrel, qui sedes super cherubim, tu es Deus solus omnium regum terre, tu fecisti celum et terram. Inclina, Domine, aurem tuam et audi, aperi oculos tuos, Domine, et uide, et audi omnia uerba Sennacherib, que misit ut exprobraret nobis Deum uiuentem,« et reliqua. Prius Ezechias Domini timore perterritus, orare in templo non audebat, uel liberas fundere preces: nunc autem, quia audit Isaiam dicentem: »Ne timeas a facie uerborum que audisti ,« et reliqua, audacter Dominum deprecatur.

 »Misit autem Isaias filius Amos ad Ezechiam, dicens: Hec dicit Dominus Deus Isrel: Que deprecatus est me super Sennacherib rege Assyriorum, audiui. Iste est sermo quem locutus est Dominus de eo: Spreuit te et subsannauit te uirgo filia Sion. Post tergum tuum caput mouit filia Hierusalem. Cui exprobrasti et quem blasphemasti? Contra quem exaltasti uocem, et eleuasti in excelsum oculos tuos? Contra sanctum Isrel,« et reliqua. Denique Ezechias audacter Dominum deprecatur, nec misit ad Isaiam ut prius fecit, non ipse propheta pergit ad eum, sed nuntios misit qui Dei responsum deferant ad eum: »uirgo Sion, et filia Hierusalem.« Que ideo uirgo dicitur et filia, quia cunctis gentibus simulacra mortuorum adorantibus,  hec sola conseruat castitatem, religionis Dei et unius diuinitatis cultum; et que ne ad maiorem blasphemiam concitaret, presenti non respondit, »post abeuntem mouit caput suum,« certa de ultione, secura de pena. In manu seruorum tuorum, nec ipse per te, sed per seruos tuos, ut maior est arrogantia, Dominum blaphemasti. Altitudo montium et iuga Libani excelsa cedri et abietes, uel per metaphoram de cunctis gentibus accipiendum est, et principibus earum, uel de Hierusalem que est cedrus Libani, et abietes potentesque et optimates. Altitudo summitatis et saltus Carmeli, templum est. Quodque infert: »Ego fodi et bibi aquam; et siccaui uestigio pedis mei omnes riuos aggerum,« uel ob id dixit, quia pro multitudine exercitus omnia  fluenta siccauerit, ut puteos sibi fodere compulsus sit: uel quia omnes populos quos aque significant, suo uastauit exercitu.

»Nunquid non audisti que olim fecerim ei? Ex diebus antiquis plasmaui illud, et nunc adduxi, et factum est in eradicationem collium compugnantium et ciuitatum munitarum. Habitatores earum breuiata manu contremuerunt, et contusi sunt, sicut fenum agri, et gramen pascue, et herba tectorum, que exaruit antequam maturescet. Habitationem tuam, et egressum tuum, et introitum tuum cognoui, et insaniam tuam contra me. Cum fureres aduersum me, superbia tua ascendit in aures meas. Ponam ergo circulum in  naribus tuis, et frenum in labiis tuis, et reducam te in uiam per quam uenisti.« Hec ex persona Dei contra uerba Assyrii sentienda sunt, quod ad blasphemiam eius sic responderit Dominus: »Num ignoras quod hec que fecisti, mea feceris uoluntate, et hec ego futura predixerim, aperte facienda mandauerim?« Itaque quod olim decreui, hoc expletum est tempore: ut colles, id est principes qui inter se ante pugnabant, et ciuitates munitissime, me contrahente manum meam nec solitum prebente auxilium eradicarentur, et contremiscerent ac perirent; et comparentur non oliue et uinee, fructuosisque arboribus, sed feno et gramini herbisque dogmatum, que frugibus impedimenta sunt, et ante marcescunt quam ad maturitatem perueniant. Itaque  et sessionem, et egressum, et introitum tuum ego noui, et insaniam qua contra me debacchaturus eras, prophetis uaticinantibus, sum locutus. Per quos olim dicturum esse te noueram: in celum ascendam, super sidera celi ponam thronum meum, ero similis Altissimo. Itaque furor tuus et superbia peruenit in aures meas, et nequaquam te ultra portabo, ut intelligas quod potuisti non tuis potuisse te uiribus, sed meo arbitrio. Merebantur enim impie gentes et infructuose arbores, ut per te quasi securim et serram meam succiderentur et caderent. Itaque ponam circulum siue camum in naribus tuis, ut blaspbemantia ora constringam, et nequaquam ultra talia loqui audeas, frenumque mittam in labiis tuis, quod tuam ferociam domet et te reducat in  Assyrios.

»Tibi autem Ezechie hoc erit signum: comede hoc anno que repereris, in secundo autem anno que sponte nascuntur: porro in anno tertio seminate et metite,« et reliqua. Notandum autem quod in libro Isaie ubi uerba ipsius prophete ad regem Ezechiam descripta sunt, ita narrantur: »Comede hoc anno que sponte nascuntur, et anno secundo pomis uescere. In anno autem tertio seminate et metite, et plantate uineas, et comedite fructum earum, et mittet id quod saluatum fuerit de domo Iuda, et quod reliquum est mittet radicem deorsum, et faciet fructum sursum, quia de Hierusalem exibunt reliquie, et saluatio de monte Sion, zelus Domini exercituum faciet istud  .« Nunc ad ipsum Ezechiam loquitur: Hoc erit, inquit, signum eorum, que futura prenuntio, quod hoc anno ea comedas, » que sponte nascuntur,« siue, iuxta Septuaginta, »que prius seueras.« Anno autem secundo, iuxta Symmachum, pomis uescere, siue iuxta eosdem, que de preteritis segetibus et cadente in terram semine pullulauerint. In anno autem tertio, fugato iam Assyrio, et obsidione laxata, seminate et metite, plantate uineas, et fructum earum comedite. Siquidem parue urbis huius reliquie, que nunc hostili uallantur exercitu, et euasuras se esse non credunt, tantam recipient rerum omnium abundantiam ac felicitatem, ut instar arboris alta radice fundate, pomis densissimis impleantur.  De Hierusalem enim et de monte Sion egredientur reliquie, et implebunt terram Iudeam, non suo merito, sed Dei misericordia, imo zelo quo aduersus impium zelatus est populum suum.

»Hec dicit Dominus de rege Assyriorum: Non intrabit ciuitatem hanc, et non iaciet ibi sagittam: nec occupabit eam clypeus, et non mittet in circuitu eius aggerem. In uia qua uenit, per eam reuertetur, et urbem hanc non ingredietur, dicit Dominus. Et protegam ciuitatem istam: et saluabo eam propter me et propter Dauid seruum meum.« Propter futurorum spem, presentem excutit metum. Dicit autem, quia non suo merito sed Dei clementia conseruentur, imo patris eorum Dauid memoria: in quo monentur et sue negligentie,  et illius fidei et iustitie; quia in tantum diligit Deus iustitiam, ut posteros maiorum uirtute tueatur.

»Factum est igitur in nocte illa, uenit Angelus Domini et percussit in castris Assyriorum centum octoginta quinque millia. Cumque diluculo surrexisset, uidit omnia corpora mortuorum, et recedens abiit.« Centum octoginta quinque millia fortissimorum uirorum ab uno angelo una nocte ceduntur, et absque uulneribus occisorum mors seua discurrit, excludens a corporibus animas, Domini uoluntate. Super quo in Paralipomenon legitur: »Et misit Dominus Angelum suum qui percussit omnem uirum robustum, et bellatorem et principem exercitus regis Assyriorum. Reuersusque est cum ignominia in terram suam .« Qui idcirco  seruatus est, ut sciret potentiam Dei, et blasphemantia ora comprimeret, fieretque testis illius maiestatis, quem paulo ante contempserat.

»Et reuersus est Sennacherib rex Assyriorum, et mansit in Niniue. Cumque adoraret in templo Nesrach Deum suum, Adramelech et Sarasar filii eius percusserunt eum gladio, fugeruntque in terram Armeniorum, et regnauit Asarhaddon filius eius pro eo.« Pharao quoque in decem Aegypti seruatur plagis, ut nouissimus pereat, quod et iste passus est. Cum enim reuersus esset in Niniuen urbem primam regni sui, et adoraret in templo Nesrach Deum suum, quasi uictoriam de hostibus reportaret, et in delubrum idoli sui triumphans, et gratulabundus incederet contemptor uiri Dei: in fano falsi nominis  dei trucidatur; nec angelico perit gladio, quod erat commune compluribus, sed parricidio filiorum: qui cum fugissent in terram Ararath, quod intelligitur Armenie, successit in patris locum Asarhaddon, quem Scriptura testatur misisse habitatores Samarie, ne terra remaneret inculta. Ararath autem regio in Armenia in locis campestribus est, per quam Araxis fluit, incredibilis ubertatis, ad radices Tauri montis, qui usque illuc extenditur. Ergo et arca in qua liberatus est Ne cum liberis suis, cessante diluuio, non ad montes generaliter Armenie delata est, sed ad montes Tauri altissimos, qui Ararath imminet campis.



CAPUT XX.


»In diebus illis egrotauit Ezechias usque ad mortem, et uenit ad eum Isaias filius Amos propheta, dixitque ei: Hec dicit Dominus Deus: Precipe domui tue, morieris enim tu, et non uiues.« Ne eleuaretur cor Ezechie, post incredibiles triumphos, et de media captiuitate uictoriam, infirmitate corporis uisitatur, et audit se esse moriturum. Ut conuersus ad Dominum flectat sententiam eius. Quod quidem et in Iona propheta legimus, et in comminationibus contra Dauid, que dicuntur futura, nec facta sunt, non Deo mutante sententiam, sed prouocante humanum genus ad notitiam sui. Dominus penitens est super malitiis; nulla que in hoc mundo hominibus fiunt, absque omnipotentis Dei occulto  consilio ueniunt. Nam cuncta Deus secutura presens ante secula decreuit, qualiter per secula disponantur. Statutum quippe iam hominibus est, uel quantum huius mundi prosperitas sequitur quantumue aduersitatis feritas feriat, nec electos eius, aut immoderata prosperitas eleuet, aut nimia aduersitas grauet. Statutum quoque est, quantum in ipsa uita mortali temporaliter uiuatur, nam etsi annos quindecim Ezechie regi ad uitam addidit omnipotens Deus; cum eum mori permisit, tunc presciuit esse moriturum: qua in re questio oritur, quomodo ei a Propheta dicitur: »Dispone domui tue quia morieris tu, et non uiues.« Cui cum mortis sententia dicta est, protinus ad eius lacrymas est uita addita. Sed per prophetam Dominus dixit, quo tempore mori  ipse merebatur, nec dominica instituta conuulsa sunt, qui autem ex largitate Dei anni uite crescerent, hoc quoque ante secula prefixum fuit, atque spatium uite quod inopinati foris est additum, sine augmento presenti fuit intus statutum.

»Qui conuertit faciem suam ad parietem et orauit Dominum dicens.« Conuertitque Ezechias faciem suam ad parietem, quia ad templum ire non poterat. Ad parietem autem templi iuxta quod Salomon palatium exstruxerat: uel absolute ad parietem, ne lacrymas suas assidentibus ostentare uideretur. Aut certe iuxta Ieremiam ad cor suum, qui idcirco parietem cor appellat, ut tota mente Dominum deprecaretur.

 »Obsecro, Domine, memento quomodo ambulauerim coram te in ueritate, et in corde perfecto, et quod placitum est coram te fecerim.« Felix conscientia que afflictionis tempore bonorum operum recordatur. »Beati enim mundo corde quoniam ipsi Deum uidebunt .« Et quomodo alibi scriptum est: »Quis gloriabitur purum se habere cor ?« quod ita soluitur: perfectionem cordis in eo nunc dici, quod idola destruxerit, templi quoque ualuas aperuerit, serpentem eneum comminuerit, et cetera fecerit que Scriptura commemorat. Plerumque aliquibus iusti necessitatibus afflicti sua opera coguntur fateri, sed cum eorum dicta iniusti audiunt hec per elationem potius quam per ueritatem existimant prolata. Ex suis enim cordibus  uerba iustorum pensant, et dici humiliter posse uera bona non estimant. Sicut grauis culpa est sibi hoc hominem arrogare quod non est, sic plerumque culpa nulla est si humiliter bonum dicat quod est. Unde sepe contingit ut iusti et iniusti habeant uerba similia, sed tamen cor semper dissimile longe, et in quibus dictis Dominus ab iniustis offenditur in eisdem quoque a iustis placatur. Nam Phariseus, ingressus templum, dicebat: »Ieiuno bis in sabbato, decimas do omnium que possideo, sed iustificatus magis publicanus quam ille exiit .« Ezechias quoque rex cum molestia corporis afflictus ad extremitatem peruenisset, in oratione compunctus dixit: »Obsecro, Domine, memento quomodo ambulauerim coram te in ueritate et in corde perfecto.«  Nec Dominus hanc confessionem perfectionis eius despexit aut renuit, quem mox in suis precibus exaudiuit. Ecce phariseus se iustificauit in opere: Ezechias iustum se asseruit etiam in cogitatione. Atque unde ille offendit, inde iste Dominum placauit. Cur itaque hoc? nisi quia omnipotens Deus singulorum uerba ac cogitationes pensat, et in eius auribus superba non sunt que humili corde proferunt?

»Fleuitque Ezechias fletu magno. Et antequam egrederetur Isaias mediam partem atrii factus est sermo Domini ad eum, dicens: Reuertere et dic Ezechie duci populi mei: Hec dicit Dominus Deus patris tui Dauid: Audiui orationem tuam, uidi lacrymam tuam et ecce sanaui te. Die tertio ascendes templum Domini, et addam diebus tuis quindecim  annos. Sed et de manu regis Assyriorum liberabo te, et ciuitatem hanc, et protegam urbem istam propter me et propter Dauid seruum meum.« Fleuit autem fletu magno propter promissionem Domini ad Dauid, quam uidebat in sua morte perituram. Eo enim tempore Ezechias filios non habebat, nam post mortem eius Manasses cum duodecim annorum esset, regnare cepit in Iuda. Ex quo perspicuum est post tertium annum concesse uite, Manassen esse generatum. Ergo iste omnis est fletus, quod desperabat Christum de suo semine nasciturum. Quamuis alii asserunt sanctos uiros, non terreri propter incertum iudicii, et ignorationem sententie Dei, quam sedem habituri sint, simulque facti questio  soluitur, ac necessitatis uincula atque causarum, quod nequaquam dies mortis singulis prestatuta sit, sed uoluntate Dei et ignotis mortalibus causis, uel uiuat aliquis uel moriatur. Presertim cum et statuta nunc mortis necessitas differatur, et post mortem resuscitatos plurimos legamus. Reuertitur autem ad regem propheta Domini iussione, ut ipse sanaret qui percusserat, et uocatur Ezechias dux populi mei, et filius Dauid, cuius opera sectabatur: fecerat enim rectum iuxta omnia que fecerat Dauid pater eius, et auditur eius oratio, uidenturque lacryme, quoniam ambulauerat coram Domino in ueritate, et in corde perfecto. Et fleuerat fictu magno, et quod placitum erat in oculis eius fecerat. Adiiciunturque quindecim anni ad uitam, quos ille non postulauerat,  et in superuiuente illo regni securitas repromittitur. Sin autem  in corpore uiuere condemnatio est, et iuxta illud quod dicitur: »Reuertere, anima mea, in requiem tuam.« Et in alio loco: »Educ de carcere animam meam,« optanda est mos, ut de carcere liberemur quomodo nunc donat pro beneficio, ut qui liberandus erat adhuc quindecim annis uiuat in carcere?

»Dixitque Isaias: Afferte massam ficorum: quam cum attulissent et posuissent super ulcus eius, curatus est.« Aiunt Hebrei uerbum schehin  ulcus sonare, non uulnus. Nam Aquila, Symmachusque et Theodotion interpretati sunt, per quod morbum regium intelligi uolunt. Cui contraria putantur uel sumpta in cibo,  uel apposita corpori quecunque sunt dulcia. Ergo ut Dei potentia monstraretur, per tres noxias et aduersas sanitas restituta est. Alii schehin, non ulcus, sed apostema suspicantur, quando tumens corpus cocco et computrescente pure impletur, et iuxta artem medicorum omnis sanies siccioribus ficis atque contusis, in cutis superficiem prouocatur. Ac per hoc non spernendam esse medicinam, que usu constet et experimento quia et hanc fecerit Deus.

»Dixerat autem Ezechias ad Isaiam: Quod erat signum, quia Dominus me sanabit, et quia ascensurus sum die tertio templum Domini? Cui ait Isaias: Hoc erit signum a Domino, quod facturus sit Dominus sermonem quem locutus est. uis ut ascendat umbra decem lineis, an ut reuertatur totidem  gradibus,« et reliqua. Datur autem signum ut sol decem gradibus reuertatur quos nos iuxta Symmachum in lineas et horologium uertimus, quos gradus intellexit in lineis, ut manifestiorem sensum legentibus faceret: siue-ita erant exstructi gradus, arte mechanica, ut umbra descendens horarum spatia terminaret. Erat autem hora diei decima quando hoc regi propheta loquebatur. uis ergo, inquit, ut ascendat umbra decem lineis procedente sole supra terram per boreales plagas usque ad orientem? quod subtus terram iuxta quotidianam consuetudinem sui cursus erat facturus: an ut reuertatur umbra totidem gradibus, conuersa retrorsum facie solis, ipsoque per australem plagam ad orientem regresso.

»At rex: Facile est, inquit, umbram crescere  decem lineis, nec hoc uolo fiat, sed ut reuertatur retrorsum decem gradibus.« uidit namque quia maioris miraculi esse poterat, si sol contrarium suo mori cursum ageret, quam si consueto processu incedens, tametsi multo altius, id est supra terras elatus ad orientem, quasi secundi diei mane nulla interueniente nocte, facturus aduolaret. Nam et hoc qui in insula Thyle, que ultra Britanniam est, uel in ultimis Scytharum finibus degunt, omni estate diebus aliquot fieri uident: quia sol cetero orbi in occasu et sub terra positus, ipsis nichilominus tota nocte supra terram appareat, et quomodo a parte occidentis ad orientem humilis redeat manifeste uideatur donec tempore opportuno toto orbi communi  exortu reddatur: sicut et ueterum historie, et nostri homines eui, qui illis de partibus adueniunt, abundantissime produnt, nunquam autem hi qui interiora austri incolunt, uidere solem per meridianas plagas ad orientem ab occasu redire. Quod signum et presentis temporis et futuri typus erat, ut quomodo sol reuerteretur ad exordium sui, ita et Ezechie uita, ad detextos annos rediret: nobisque in hebdomade et ogdoade uiuentibus per resurrectionem Christi, uite spatia protelentur. Solent sanctorum locorum in hac prouincia monstratores, intra consepta templi ostendere gradus Ezechie domus uel Achaz, quod sol per eos descenderit. Sed nunquam ego credo, non dico Achaz qui rex impius fuit, sed cuiuslibet regis iusti domum fuisse in templo  Dei: cum Salomon idcirco Deum inter cetera offendisse dicatur, quod in sublime edificauerit Mello, unde atrium templi, deambulans in turre palatii, respicere solitus sit. Solent quidam hos decem gradus linearum ad mysterium Christi transferre, ut umbras figurarum in descensionem Christi interpretentur, per quos iterum sol iustitie Christus, post resurrectionem ascendit: Primus itaque gradus descensionis de Deo in angelo fuit, quia »magni consilii nuntius erat ,« denique et Iacob sic alloquitur: »Et dixit, inquit, angelus Domini: Ego sum Deus, cui iunxisti titulum et uouisti uotum :« ut et angelum et Deum ostenderet. Secundus gradus descensionis de angelo in patriarchis fuit, quia »in omnibus, ut ait Apostolus,  ipse est operatus .« Tertius in legis dationem, quia et in lege ipse est locutus. Quartus gradus in Iesu Naue, ut populum in terram repromissionis induceret. Quintus in Iudicibus, quia eumdem populum per eos ipse regebat. Sextus, in regibus Iudeorum, quia in eis ipse regnabat. Septimus in prophetis, quia per eos annuntiatur. Octauus in pontificibus, quia ipse est summus sacerdos Patris. Nonus in homine. Decimus in passione. Per hos enim decem gradus, quasi per umbram legis prisce Christus descendit, ac rursus post resurrectionem suam sol iustitie Christus, per eosdem gradus sursum in celum ascendit: et omnem umbram legis ueritatis radiis illustrauit, obscura reuelans, clausa reserans, et omnia tecta denudans.

 »In tempore illo misit Berodach Baladan filius Baladan, rex Babyloniorum, litteras et munera ad Ezechiam. Audierat enim quod egrotasset Ezechias. Letatus est autem in aduentu eorum Ezechias, et ostendit eis domum aromatum, et aurum et argentum et pigmenta uaria, unguenta quoque et domum uasorum suorum, et omnia que habere poterat in thesauris suis. Non fuit uerbum quod non monstraret eis Ezechias in domo sua, et in omni potestate sua.« Supra legimus  decimo quarto anno regis Ezechie ascendisse Sennacherib regem Assyriorum super omnes ciuitates Iuda munitas, et cepisse eas, et postea obsedisse Lachis, transisse Lobnam, misisse Hierusalem partem  exercitus sui, cesaque per angelum centum octoginta quinque millia exercitus eius, et ipsum fugisse Niniuen, interfectumque a filiis in fano dei sui, et regnasse pro eo Asarhaddon filium eius. Aegrotasse Ezechiam, et recepisse prophete nuntio sospitatem, factum signum incredibile, ut sol horarum spatiis reuerteretur ad ortum suum, et pene duplex dies fieret. Nunc legimus quod in tempore illo, hoc est, in eodem anno quo hec gesta sunt omnia, miserit Berodach Baladan, filius Baladan rex Babylonis, libros et munera ad Ezechiam, non Asarhaddon, qui Sennacherib patri apud Syrios in regnum successerat, de cuius seu morte seu uita Scriptura conticuit. Ex quo perspicuum est, aliud fuisse tunc regnum Assyriorum, et aliud Babyloniorum.  Denique Samariam, id est, sex tribus cepere Assyrii, Iudam autem et Hierusalem postea legimus cepisse Chaldeos, quorum rex Nabuchodonosor fuit.. Et quia apud eos astrorum obseruantia est, stellarumque cursus, longo usu et exercitatione cognitus, quod et in Domini natiuitate monstratur, intellexerunt solem reuersum, diei spatia duplicata, seruiere ei quem solum deum, id est, solem putabant. Cumque causas huius miraculi rationemque perquirerent, fama per omnes gentes uolitante, didicerunt propter egrotationem regis Ezechie, etiam cursum signi clarissimi commutatum, quam non esse opinationem meam, sed Scripture sancte fidem Dierum uerba testantur , que dixere post alia: »Ipse est Ezechias qui obturauit superiorem  fontem aquarum Gihon, et auertit eas subter ad occidentem urbis Dauid. In omnibus operibus suis fecit prospere que uoluit.« Attamen in legatione principum Babylonis, qui missi fuerant ad eum, ut interrogarent de portento quod acciderat super terram, dereliquit eum Deus ut tentaretur, et nota fierent omnia que erant in corde eius. Idcirco autem tentationi relictus est, quia post tantam uictoriam et solis regressum, et congratulationem regni potentissimi, cor illius eleuatum est. Denique in eodem uolumine scribitur: »Multi deferebant hostias et sacrificia in Hierusalem Domino, et munera Ezechie regi Iuda, qui exaltatus est post hec coram cunctis gentibus. In diebus illis egrotauit Ezechias usque ad mortem, et orauit ad Dominum. Et exaudiuit eum,  et dedit ei signum, sed non iuxta beneficia que acceperat, retribuit: quia exaltatum est cor eius. Et facta est contra eum ira, et contra Iudam, et Hierusalem.« Rursumque Scriptura sancta elationem cordis eius dicit penitentia mitigatam, inferens: »Et humiliatus est postea, eo quod exaltatum esset cor eius, tam ipse quam habitatores Hierusalem, et idcirco non uenit ira super eos Domini in diebus Ezechie.« Letatus est ergo in aduentum legatorum Berodach, quem patrem fuisse Nabuchodonosor Hebrei autumant, et in datione munerum, et congratulatione sanitatis sue ostendit que eis iuxta Septuaginta domum pro qua Symmachus transtulit aromatum suorum, et thesauros auri et  argenti, et adoramentorum et unguenti optimi, quod in Hebraico scribitur olei boni, et omnes thesauros uasorum Gaze, siue, ut ibi legitur, uasorum suorum. Gaza autem lingua Persarum diuitie nuncupantur, nec est Hebreus sermo, sed barbarus. »Non fuit, inquit, uerbum.« Quod iuxta Hebraicam consuetudinem, pro re frequenter accipitur, quod non ostenderet eis in domo sua, et in omni potestate sua. Unde Dei ira iustissima, quoniam non solum thesauros suos atque palatii, sed et templi ostenderit, quod certe fuit potestatis eius, de cuius ualuis atrii laminas ante iam tulerat.

»Intrauit autem Isaias propheta ad regem Ezechiam, et dixit ei: Quid dixerunt uiri isti, et unde uenerunt ad te? Et dixit Ezechias: De terra longinqua  uenerunt ad me de Babylone. Et dixit: Quid uiderunt in domo tua? Et dixit Ezechias: Omnia quecunque in domo mea sunt, uiderunt. Non fuit uerbum siue res quam non ostenderim eis in thesauris meis. Et dixit Isaias ad Ezechiam: Audi uerbum Domini exercituum: Ecce uenient dies et auferentur omnia que in domo tua sunt, et que thesaurizauerunt patres tui, usque ad diem hanc in Babylonem. Non relinquetur quidquam, dicit Dominus. Sed et de filiis tuis qui egredientur ex te, quos genueris, tollent, et erunt eunuchi in palatio regis Babylonis. Et dixit Ezechias ad Isaiam: Bonum uerbum Domini quod locutus est. Et ait: Fiat tantum pax et ueritas in diebus meis. Reliqua autem sermonum Ezechie, et omnis fortitudo  eius, et quomodo fecerit piscinam et aqueductum, et introduxerit aquas in ciuitatem, nonne hec scripta sunt in libro sermonum dierum Regum Iuda? etc.« Tradunt Hebrei ideo egrotasse Ezechiam, quoniam propter inauditam uictoriam, et Assyrii regis interitum, non cecinerit laudes Domino, quas cecinit Moyses Pharaone submerso, et Debora interfecto Sisara: et Anna genito Samuele. Unde commonitum esse fragilitatis sue, rursumque post corporis sanitatem et signi magnitudinem, auferri aliquam occasionem superbie, quam ut prudens et Dei cultor uitare debuerat, nec monstrare alienigenis diuitias suas quas, Deo tribuente, possederat. Ex quo iuxta leges quoque tropologie discimus, non »mittendas margaritas ante porcos nec  dandum sanctum canibus .« Qui enim fidelis est spiritu, abscondit negotia: et quicunque hoc non fecerit, omnis uirtus illius eneruatur, peritque posteritas, et amisso uirili robore, in muliebrem redigitur mollitudinem. Ingreditur ergo Isaias ad regem, et quasi nescius sciscitatur: Quid dixerunt uiri isti et unde uenerunt? Duo interrogat: quid locuti sint, et unde uenerint? Ille ad unum respondit, altero pretermisso, quod cum emphasi et supercilio legendum est: »De terra longinqua uenerunt ad me de Babylone.« Quod, quanto terra longior sit unde uenerunt, tanto iste gloriosior propter quem uenerint. »Et uenerunt, inquit, ad me,« qui debuerat dicere, uenerunt ad glorificandum Deum,  pro signi magnitudine de Babylone, que urbs in toto orbe potentissima est. Rursumque Isaias: »Quid, inquit, uiderunt in domo tua?« Et ille respondit ex parte uerum, quod omnia uiderint in domo illius, nec fuerit res quam non ostenderit in thesauris suis eis: sed alterum tacet, de quo uerebatur offensam, quod ostenderit eis cuncta que haberet in potestate sua, haud dubium quin et templi supellectilem, propter que Isaias Dei sermone profert sententiam: »Audi uerbum Domini exercituum: ueniet tempus quando omnia hec que in domo tua sunt, et non tuo, sed patrum tuorum labore quesita sunt, in Babylonem transferantur, et de semine tuo fiant eunuchi in aula regia .« Ex quo Hebrei uolunt, Danielem, Ananiam, Miselem,  Asariam  esse eunuchos, quos in ministerio Nabuchodonosor fuisse non dubium est. »Dixitque Ezechias: Bonum uerbum Domini quod locutus est.« In quo ab Hebreis reprehenditur, cur non sit imitatus bonitatem Moysi, qui locutus ad Dominum est: »Aut dimitte eis hanc noxam, aut si non facis, dele me de libro tuo quem scripsisti .« Unde et Apostolus anathema uult esse a Christo pro fratribus suis, qui sunt Isrelite . Hec itaque sententia prophete ad Ezechiam, mystice contra hypocritas prolata accipi potest: qui post magnas uirtutes decrescunt, quia cauere malignorum spirituum insidias negligunt, et celari in eisdem uirtutibus nolunt, bona sua ostendendo, hostium faciunt: et imprudentes subito  amittunt, quidquid diutius studentes operantur. Hinc per Psalmistam dicitur: »Tradidit in captiuitatem uirtutem eorum, et pulchritudinem eorum in manus inimici .« uirtus quippe et pulchritudo arrogantium inimici manibus traditur, quia omne bonum quod per concupiscentiam laudis ostenditur, occulti aduersarii iuri mancipatur. Hostes namque ad rapinam prouocant, qui suas eorum notitie diuitias denudant: quousque enim ab eterne patrie securitate disiungimur, in latronum insidiantium itinere ambulamus? qui enim in itinere depredari formidat, abscondat necesse est bona que portat. O miseri, qui affectantes laudes hominum in semetipsis dissipant fructus laborum. Cumque se ostendere alienis oculis appetunt, damnant quod agunt:  quos nimirum maligni spiritus, dum ad iactantiam prouocant, eorum  opera hostes denudant. Hinc est enim quod per Euangelium ueritas dicit: »Nesciat sinistra tua quid faciat dextera tua, ut sit eleemosyna tua in abscondito, et Pater tuus qui uidet in abscondito reddet tibi .« Hinc est quod de electorum Ecclesia per Psalmistam dicitur: »Omnis gloria eius filie regis ab intus .« Hinc Paulus ait: »Gloria nostra hec est, testimonium conscientie nostre.« Filia quippe regum Ecclesia est, que bono opere spiritualium filiorum sit predicatione generata: gloriam intus habet, quia hoc quod agit, in ostentatione iactantiam non habet. Gloriam suam Apostolus testimonium  conscientie commemorat, quia fauorem alieni oris non appetit, uite sue gaudia extra semetipsum ponere ignorat. Occultanda sunt ergo que agimus, ne hec in huius uite itinere incaute portantes, latrocinantium spirituum incursione perdamus.



CAPP. XXI et XXII.

»Dormiuitque Ezechias cum patribus suis, et regnauit Manasses filius eius pro eo. Duodecim annorum erat Manasses cum regnare cepisset, et quinquaginta quinque annis regnauit in Hierusalem, etc.« Post mortem ergo Ezechie, narrat Scriptura Manassem filium eius regnasse in Hierusalem; qui cum ad idola colenda, et abominationes faciendas se conuerteret, relinquens Deum patrum  suorum et bona exempla, que in genitore suo Ezechia conspexerat. Locutusque est Dominus ad eum et ad populum eius, et attendere noluerunt. Idcirco superinduxit eis principes exercitus regis Assyriorum, ceperuntque Manassen, et uinctum catenis atque compedibus, duxerunt in Babylonem. Qui postquam coangustatus est, orauit Dominum Deum suum, et egit penitentiam ualde coram Domino Deo patrum suorum. Deprecatusque est eum, et obsecrauit intente, et exaudiuit orationem eius, reduxitque eum in Hierusalem in regnum suum, et cognouit Manasses quod Dominus ipse esset Deus. Exemplar autem est hec penitentia Manasse quod post commissa scelera nullus debet de Dei misericordia desperare, sed magis per penitentiam congruam spem  habere uenie, si eam rite perfecerit. Post hunc regnauit filius eius Ammon idololatra. Post quem Iosias filius eius rex iustissimus regnauit, qui omnem spurcitiam idolorum quam patres sui fabricauerunt, emundauit, et se in Dei cultu strenue exercuit. Et merito, quia longe ante hoc de illo predictum est per prophetam. Interpretatur autem Iosias cuius est sacrificium Domino, uel salus Domini uel Domini fortitudo. Quod autem sequitur de eodem rege, quod audito libro legis Domini, quem Helchias sacerdos inuenit in domo Domini, scidisset uestimenta sua, et misisset Helchiam sacerdotem et ceteros qui subsequenter annumerantur, ad Oldam prophetam uxorem Sellum, que habitabat in Hierusalem in secunda. Quid significet illud quod dicitur, »in secunda,«  in libro Paralipomenon declaratur, ubi scriptum est de prefato rege Ezechia : »Aedificauit quoque agens industrie omnem murum, qui fuerat dissipatus, exstruxitque turres desuper, et forinsecus alterum murum.« Meminit huius loci et Sophonias, dicens: »uox clamoris a porta piscine et ululatus a secunda :« pro quo uetus editio quasi proprium nomen luci transtulit in Masena. Masena quippe interpretatur secunda. Quod ergo dicitur prophetissam habitasse »in secunda,« in secundi muri parte intellige. Quod dicitur de Iosia rege: »Contaminauit quoque Thophet, quod est in conualle filii Ennon, ut nemo consecraret filium suum aut filiam per ignem Moloch.« Frequens  est in Scripturis horum mentio locorum, maxime in libro Regum et Ieremia propheta. Est autem uallis Ennon, siue filii Ennon iuxta murum Hierusalem contra orientem, in qua nemus pulcherrimum Sile fontibus irrigatur. Thophet autem siue Thophec  erat locus in eadem conualle iuxta piscinam fullonis, cuius meminit Scriptura, et iuxta agrum Aceldema, qui usque hodie monstratur ad australem plagam montis Sion. Solebant autem in Thophet  posita ara sacrificare demonibus, nefandoque igne suos consecrare liberos, siue holocaustum offerre: sicut in libro uerborum dierum de Achaz rege scriptum est : »Ipse est, qui  adoleuit incensum in ualle Benennon, et lustrauit filios suos in igne.« Benennon siquidem Ennon significat, uallis autem Ennon dicitur Hebraice Benennon, cuius nomine in Nouo Testamento pena inferorum gehenna cognominatur. Quia nimirum sicut in conualle Ennon qui idolis seruierunt, ita in ea, prophetis attestantibus, penitentia peccatores ex his que peccauerunt eterna damnatione punientur. Denique Ieremias cum referret precepisse sibi Dominum ac dixisse : »Egredere ad uallem filii Ennon, que est iuxta introitum porte fictilis.« Paulo post dicit: »Et non uocabitur locus iste amplius Thophet et uallis filii Ennon, sed uallis occisionis: et dissipabo consilium Iude et Hierusalem in loco isto, et subuertam eos gladio.« Isaias quoque manifestissime  Thophet infernum appellat. Qui cum perpetuum diaboli interitum, sub nomine Assur, describeret, dicens : »A uoce enim Domini pauebit Assur uirga percussus, et erit transitus uirge fundatus, quam requiescere faciet Dominus super eum:« statim quomodo, et ubi esset periturus, subdidit, dicens: »Preparata est enim ab heri Thophet, a rege preparata, profunda, et dilatata.« Pulchre ait »et dilatata,« quia Thophet dicitur latitudo. »Nutrimenta, inquit, eius ignis et ligna multa, status Domini sicut torrens sulphuris, succendens eam.« Contaminauit autem Iosias Thophet, uel ossa mortuorum ibi , uel alia quelibet immunda dispergens, quatenus abominationi  potius quam delectationi aptus omnibus qui aspicerent locus appareret. Quod sequitur de eodem rege Iosia.



CAPUT XXIII.

»Abstulit quoque equos quos dederant reges Iuda, soli in introitu templi Domini.« Et paulo post: »Currus autem solis combussit igni.« Ostendit omni gentium idololatrarum superstitioni Iudeos eo tempore fuisse mancipatos, ita ut in uenerationem solis, quem more gentilium Deum esse credebant, simulacro eius quod fecerant currus equosque subdiderint; et hoc in atriis templi Domini. Sic enim solent gentiles pingere, uel facere simulacrum solis,  ut puerum imberbem in curru ponentes, equos eidem quasi cursu celum petentes subiungant. Cui propterea pueri aptant imaginem, quia sol uelut quotidie nouo ortu natus, in nullum plane senium incidit. Ut autem idem currus et equos tribuant, de miraculo est sumptum Elie prophete, qui a curru igneo et equis igneis est raptus ad celum, ut Ioannes Constantinopolim episcopus estimat. Quia enim Grece dicitur sol, sicut et Sedulius cum de Elie ascensu caneretur, dicens, ostendit:

Quam bene fluminei prelucens semita celi,
Conuenit Elie meritoque et nomine fulgens.
Hac ope dignus erat, quoniam sermonis Achiui
Una per accentum mutetur littera, sol est.

Audientes Greci ab Isrelitis, quos diuinas habere  litteras fama prodebat, predicari quod Elias curru igneo et equis sit igneis ad celestia translatus, uel certe hoc ipsum inter alia depictum in pariete uidentes, crediderunt  hic transitum per celos esse designatum et miraculum diuinitus factum Dei, mutarunt in argumentum erroris, humana stultitia commentatum. Quos imitati ipsi Iudei sategerunt, ne in aliquo gentilium, stultissimis minus stulti apparerent. Quod paulo post de eodem rege dicitur:

»Excelsa quoque que erant in Hierusalem, ad dexteram partem montis offensionis, que edificauerat Salomon rex Isrel Astaroth idolo Sidoniorum, et Chamos offensioni Moab, et Melchom abominationi filiorum Ammon polluit rex, et contriuit  statuas.« Luce clarius est quod excelsa nominare solet Scriptura, loca in collibus posita frondentibus, in quibus uel demonibus immolabant uel Domino, locorum amenitate allecti, contra interdictum, relicto altari quod erat in templo, hostias offerebant. Unde sepius in hoc libro de regibus qui minus perfecte iusti fuere dicitur, uerum tamen excelsa non abstulit. Montem autem offensionis montem idoli dicit, quia nimirum consuetudinis est Scripturarum offensionem idola nuncupare, quia uel in illis offenditur Deus, uel offensionem et ruinam suis afferunt cultoribus. Sicut in hac ipsa sententia subsequenter intimatur, dum dicitur: »Que edificauerat Salomon rex Isrel Astaroth idolo Sydoniorum, et Chamos offensioni Moab et Melchom  abominationi filiorum Ammon polluit rex.« Ubi hoc quoque, ni fallor, palam ostenditur, quod utinam non ostenderetur, quia uidelicet Salomon de admisso idololatrie scelere nunquam perfecte penituit: nam si fructus penitentie dignos faceret, satageret ante omnia, ut idola que edificauerat de ciuitate sancta tollerentur, et non in scandalum stultorum, que ipse cum fuisset sapientissimus erronea fecerat, quasi sapienter ac recte facta relinqueret. Meminit supra et huius loci Scriptura, dicens: »Tunc edificauit Salomon fanum Chamos, idola Moloch in monte, qui est contra Hierusalem, et Moloch idolo filiorum Ammon .« Nec uideri contrarium debet, quod ibi mons in quo facta sunt hec  idola, contra Hierusalem, hic in Hierusalem esse positus asseritur: quia nimirum in tanta erat urbis uicinia positus, ut ad ipsam pertinere, et ipsam quoque sordibus que in eo congregabantur attaminare uideretur.

»Et conuersus Iosias, uidit ibi sepulcra que erant in monte; misitque et tulit ossa de sepulcris et combussit ea super altare, et polluit illud.« Cur autem Iosias ossa mortuorum concremari iussit super altare, nisi ut ostenderet, quod profana fuerunt eorum sacrificia? et non solum pecudum hostias demoniis offerebant, sed etiam semetipsos per errorem idololatrie in potestatem demonum tradiderunt: qui iusto Dei iudicio simul cum altare, quod idolis fabricauerant, dissipandi erant. Mystice autem  significant omnes, qui diaboli seruitio mancipati, uitam sacrilegam temporaliter finierant, eternis cruciatibus consumendos, Deo illis retribuente secundum propria merita operum illorum.

Reuersusque est Iosias Hierusalem, »et precepit omni populo, dicens: Facite Phase Domino Deo uestro, secundum quod scriptum est in libro federis huius,« etc. Quod autem predictus rex eiectis idolis de terra, necnon pythonibus et ariolis, et omnibus immunditiis atque abominationibus ablatis, in octauo decimo anno regni sui Domino phase celeberrimum fecisse legitur, moraliter docet nos ut purgemus primum terram cordis nostri ab omnibus uitiis, et mundemus actus nostros ab omni inquinamento peccatorum, et ab operibus mortuis, ut seruire possimus  Deo uiuenti, sicque gratum Domino celebremus Pascha, non utique »in fermento malitie et nequitie, sed in azymis sinceritatis et ueritatis .« Secundum autem allegoriam, Iosias iste typum tenet Domini Saluatoris, qui salus et fortitudo Domini merito dicitur, quia ipse est de quo Scriptura dicit: »Dominus fortis, Dominus potens in prelio ,« et alibi: »Ipse enim saluum faciet populum suum a peccatis eorum .« Ipse quidem zelo Dei mundat terram Iuda et Hierusalem ab omnibus immunditiis et abominationibus, qui per Prophetam dixit: »Zelus domus tue comedit me ;« de quo et Ioannes ait: »Cuius uentilabrum in manu sua, et purgabit aream suam ;« de quo et Malachias dicit: »Ecce  uenit, dicit Dominus exercituum: Et quis poterit diem cogitare aduentus eius, et quis stabit ad uidendum eum? Ipse enim quasi ignis conflans, et quasi herba fullonum, et sedebit conflans, et emundans argentum, et purgabit filios Leui. Et conflabit eos quasi aurum et quasi argentum, et erunt Domino offerentes sacrificia in iustitia. Et placebit Deo sacrificium Iuda et Hierusalem, sicut dies seculi, et sicut anni antiqui. Et accedam ad uos in iudicio, et ero testis uelox maleficis, et adulteris, et periuris, et qui calumniabantur mercedem mercenarii et humiliabant uiduas et pupillos, et opprimunt peregrinum, nec timuerunt me, dicit Dominus exercituum .« Celebrat ergo Iosias noster uerum Pascha in  octauo decimo anno regni sui, quando in octaua etate generali resurrectione perpetrata, sanctos suos cum perfectione bonorum operum, perducit ad eterne beatitudinis denarium accipiendum, eiectis prius omnibus scandalis de regno eius: de quo predictus Propheta ait: »Ecce enim dies ueniet succensa quasi caminus, et erunt omnes superbi, et omnes facientes impietatem stipula. Et inflammabit eos dies ueniens, dicit Dominus exercituum, que non derelinquet eis radicem et germen. Et orietur uobis timentibus nomen meum sol iustitie, et sanitas in pennis eius. Egrediemini et salietis quasi uituli de armento, et calcabitis impios cum fuerint cinis sub planta pedum uestrorum .« Et recte dictum est quod »non factum  Phase tale a diebus iudicum,  qui iudicauerunt Isrel, et omnium dierum regum Isrel, et regum Iuda, sicut in octauo decimo anno regis Iosie in Hierusalem:« quia, ablatis figuris, ueraciter in die iudicii transibunt sancti de morte ad uitam, de corruptione ad gloriam. Sicque in conspectu Conditoris sui in celesti Hierusalem in eternum gaudebunt, quia uidebitur Deus deorum in Sion: »Et ciuitas illa non eget sole neque luna ut luceant in ea. Nam claritas Dei illuminabit eam, et lucerna eius est Agnus, et ambulabunt gentes in lumine eius, et reges terre afferent gloriam suam et honorem in illa, et porte eius non claudentur per diem; nox enim non erit illic, et afferent gloriam et honorem gentium in illam. Nec intrabit in eam aliquid coinquinatum, et faciens abominationem et mendacium,  nisi qui scripti sunt in libro uite Agni .« Et nomen ciuitatis ex illa die Dominus ibidem. »Benedictus Dominus quoniam mirificauit misericordiam suam in ciuitatem circumstantie .«

»Occiso itaque Iosia rege in Mageddo, tulit populus terre Ioachaz filium Iosie, et unxerunt eum, et constituerunt eum regem pro patre suo. Quem Pharao Necho uinxit in Rebla, et duxit in Aegyptum. Et imposuit mulctam terre centum talentis argenti, et talento auri; regemque constituit Eliachim filium Iosie pro Iosia patre eius, erat que nomen eius Ioacim.« Quid autem interfectio Iosie significat, qui a Pharaone Nechao interemptus est in Mageddo, nisi persecutionem antiqui hostis  aduersus sanctos predicatores? quos per inuidiam neci tradere molitur, et auferre de terra Ecclesie conatur, quatenus facilius totam plebem dissipare et inuadere possit: interpretatur Pharao dissipans, Necho percussio, Mageddo tentatio est. Permissus quippe diabolus consurgere aduersus sanctos hoc solummodo agit, hoc totis uiribus certat, quatenus tentando gregem Domini percutiens dissipet, eosque primum auferat, quorum solatio adiuti contra hostem dimicare debuerant.

»Tulitque populus terre Ioachaz filium Iosie, et unxerunt eum; et constituerunt eum regem pro patre suo.« Ioachaz qui interpretatur retentus, signat malos doctores, quos populus terre, carnales uidelicet, terrene cupiditati dediti, secundum mores  suos consentientes uitiis suis personas eligunt. Quos Pharao in Rebla uinxit et in Aegyptum duxit, cum diabolus per multitudinem adulatorum eneruans decipit corda prelatorum; Rebla enim multitudo interpretatur, sicque in spiritualis Aegypti uinctos catenis peccatorum tenebrosam mergit abyssum. Porro Pharao quoque Necho Ioacim regem constituens, imposuit mulctam terre centum talentis argenti, et talento auri. Cum malignus spiritus pensum seruitus sui in populo predictorum expetit, ut tam sensu quam eloquio eius per omnia parati sint obsequio. Unde Ioacim iuxta preceptum Pharaonis, unumquemque secundum uires suas exegit, ut daret tam argentum quam aurum, quatenus hoc redderet Pharaoni, quia diabolus per sibi deditos  uiros, ab unoquoque exigit secundum uires suas peccati censum soluere, sicque in nequiter prelatis. quotidie preparat perditionem subiectis.



CAPUT XXIu.

»In diebus illis ascendit Nabuchodonosor rex Babylonis, et factus est ei Ioacim seruus tribus annis, et rursum rebellauit contra eum,« etc. Cum semet quis cuilibet se manciparit uitio non uni, sed multis dominis obnoxius erit. Unde Ioacim quem Pharao ante censum sibi soluere cegit, nunc Nabuchodonosor rex Babylonis sibi seruire tribus annis compellit. Sed quem Nabuchodonosor alium intelligimus, nisi eumdem quem Pharaonem esse diximus, principem uidelicet confusionis, et rectorem tenebrarum  harum? Ergo cum antiquus hostis aliquem sibi censum peccati soluere persuadet, mox totum in dominum suum redigere, et plenum seruitium expendere admonet. Quid est ergo aliud tribus annis regi Babylonis seruum esse quam suasione, delectatione, atque consensu antiquo hosti subditum fieri, et totum in uitiis deditum, quasi libere ab eo possideri? sed sepe contingit quod tales per Dei misericordiam admoniti, rebellare contra nequam spiritum meditentur: hinc est quod subditur: »Rursum rebellauit contra eum.« Nec tamen sufficit rebellare, si non perseuerauerit in certamine. Qui enim ab antiqui hostis potestate se exuere desiderat, necesse est ut fortiter contra eum dimicet, et adiutorium a summa potentia assiduis precibus imploret, quatenus,  diuina gratia adiutus, hostem fortissimum superare, et iugum durissimum euadere queat.

»Post Ioacim autem regnauit Ioachin filius eius pro eo. Et fecit malum coram Domino, iuxta omnia que fecerat pater eius. In tempore illo, ascenderunt serui Nabuchodonosor regis Babylonis in Hierusalem, et circumdata est urbs munitionibus. uenitque Nabuchodonosor rex Babylonis ad ciuitatem cum seruis suis, ut oppugnarent eam. Egressusque est Ioachin rex Iuda ad regem Babylonis, ipse, et mater eius, et serui eius, et principes eius, et eunuchi eius, et suscepit eum rex Babylonis anno octauo regni sui. Et protulit inde omnes thesauros domus Domini, et thesauros domus regie,  et concidit uniuersa uasa aurea, que fecerat Salomon rex Isrel in templo Domini, iuxta uerbum Domini. Et transtulit omnem Hierusalem, et uniuersos principes, et omnes fortes exercitus, decem millia in captiuitatem, et omnem artificem et clusorem, nichilque relictum est, exceptis pauperibus populi terre. Transtulit quoque Ioachin in Babylonem, et matrem regis, et uxores regis, et eunuchos eius, et iudices terre duxit in captiuitatem de Hierusalem in Babylonem, et omnes uiros robustos septem millia, et artifices et clusores mille, omnes uiros fortes et bellatores; duxitque eos rex Babylonis captiuos in Babylonem.« Quod refertur de Nabuchodonosor, quia transtulit omnem Hierusalem, et uniuersos principes, et omnes fortes exercitus  decem millia in captiuitatem, addidit Scriptura, dicens: »et omnem artificem et clusorem.« Hoc est quod supra populo Isrel Philistiim regnantes fecisse narrantur, cum dicitur : »Porro faber ferrarius inueniebatur in omni terra Isrel. Cauerant enim Philistiim, ne forte facerent Hebrei gladium, aut lanceam.« Sicut enim tunc illi cauerant ne habentes fabros ferrarios Hebrei arma ad repugnandum facerent, ita nunc Chaldei, destructa Hierusalem, et uastata omni terra repromissionis, satagunt ut nullus in ea remaneat artifex, nullus clusor, qui uel fedata urbis menia componeret, uel possit resarcire disrupta, quin potius quidquid apud gentem exterminatam artis inuenerant, totum Babyloniam transferunt, ut uel ad nichilum ualeat ultra,  uel illius ciuitatis utilitatibus proficiat, cum iuxta deflende historie, quia multum negligentie nostri temporis congruit, non opinor allegoriam esse reticendam. Constat namque quia Hierusalem et terra Isrel, ciuitatem Christi, id est sanctam Ecclesiam; Babylonii autem et Chaldei, siue Philisthei, ciuitatem diaboli, id est omnem malignorum, siue hominum, seu angelorum multitudinem designat. Seruitque Isrel Philistheis siue Chaldeis, cum fideles quique nomine tenus in Ecclesia consistentes, ceterorum ab immundis uel spiritibus uel hominibus decepti, aut auaritie, aut luxurie, aut alteri cuilibet peccato mentis colla submittunt. Abducit autem Nabuchodonosor regem Hierusalem et uniuersos principes fortes exercitus decem millia in captiuitatem,  cum et magistros populorum et eos qui inuincibili animo Domino seruire, ac Decalogum legis fideliter uidebantur in Dei ac proximi amore conseruare, subito siue illecebris mundi, seu aduersitatibus subacti, aut maioribus se facinoribus polluunt, aut certe in heresim declinando, aperte apostasie notam incidunt. Arma uero quibus contra diabolum repugnantes libertatem a Deo nobis donatam defendamus, que sunt alia nisi eloquia Scripturarum? in quibus et ipsius Domini et sanctorum eius exemplis, quo ordine bella uitiorum superari debeant, luce clarius discimus. Sed Philisthei filios. Isrel fabris armorum priuant, cum maligni spiritus animos fidelium a meditatione sacre lectionis, secularia  illis negotia inserendo, retardant: ne uel ipsi per huius exercitium resistendi fiduciam sumant, uel alios forte qui legere nesciunt, ad resistendum uitiis exhortando, aut corripiendo accedant. Tollunt fabros armorum, cum eos qui sacra eloquia norunt, intantum sceleribus obruunt, ut dicere bona que didicerant prorsus erubescant. Transferunt omnem artificem et clusorem de Hierusalem in Babyloniam Cum eos qui multifaria uirtutum operatione pluribus prodesse, et ciuitatem Dei contra corruptiones tentationum munire solebant, a proposito deflectunt, atque ingenium quod tuitioni sancte Ecclesie impendere debuerant, ad uoluntatem potius regis uitiorum dispensare compellunt. Quod si clusorem hoc loco, non ostiorum siue murorum, sed auri potius  gemmarumque intelligere uoluerimus, ad unum profecto eumdemque spiritualis expositio finem respicit. Dictum quippe est de sapientia quia aurum et multitudo gemmarum ei non ualeat comparari, atque ideo clusores horum non alios aptius quam doctores intelligere ualemus. Qui quandiu recte uiuunt ac docent, in ornatum sancte ciuitatis industriam sancte artis impendunt. At si forte errauerint, quod nisi a rege Chaldeorum captiui Babyloniam transferuntur? et quoniam artificem clusorem ab Hierosolymis Babyloniam transmigrari, hoc est talentum uerbi celitus acceptum in terra defodi, id est scientiam spiritualem ad peccatorum opera conuerti intelligendum est, omnesque uiros fortes et bellatores simul in captiuitatem ductos, hoc est  eos qui uidebantur uiri fortes esse et bellatores, astutia malignorum spiritum deceptos, atque in carcerem spiritualis Babylonie captiuatos, necesse est ut operam demus quatenus seuissimi regis potestatem euadamus, uigilemus et sobrii simus, timorem Dei semper ante oculos ponamus, et mandatorum eius obliuionem omnino fugiamus. Construamus nobis terram bonorum operum, et per profectum uite in illam conscendamus, »induti lorica iustitie et galea salutis, habentes scutum, fidei, et gladium spiritus quod est uerbum Dei .« Custodiamus portas sensuum nostrorum, ne mors intret per fenestras. Omni custodia seruemus cor nostrum, quia ipse ex uita procedit, et ante omnia spem nostram in regis celestis bonitate ponamus,  petentes ut eius gratia a malis omnibus liberemus. Sicque erimus semper immunes ab hostibus spiritualibus, quia  »Dominus fortitudo plebis sue, et protector salutarium Christi sui est,« qui saluat omnes sperantes in se.

»Igitur Ioachin captiuato, constituit Nabuchodonosor Mathaniam patruum eius pro eo, imposuitque nomen eius Sedeciam. uicesimum et primum annum etatis habebat Sedecias cum regnare cepisset, et undecim annis regnauit in Hierusalem. Fecitque malum coram Domino iuxta omnia que fecit Ioacim.« Quid in Sedecia aliud intelligere possumus nisi quod in Ioacim ante prediximus, hoc est malos rectores in Ecclesia, qui munere et dono  diuino abutuntur, et falso sibi nomen iustitie usurpant? Mathania autem interpretatur munus siue donum, Sedecias iustus Domini, qui undecim annis regnasse dicitur, quod significat eum transgressorem legis fuisse; undenarius enim numerus qui denarium supergreditur, excessionem Decalogi significat. Nec rite rex dici potest, qui secundum mandata Domini semetipsum et sibi subiectos regere noluerit.



CAPUT XXu.

»Factum est autem anno nono regni eius, mense decimo, decima die mensis, uenit Nabuchodonosor rex Babylonis, ipse et omnis exercitus eius in Hierusalem, et circumdederunt eam, et exstruxerunt  in circuitu eius munitiones. Et clausa est ciuitas atque uallata, usque ad undecimum annum regis Sedecie, nona die mensis. Preualuitque fames in ciuitate, nec erat panis populo terre.« Nouenarius numerus qui minus habet denario imperfectionem legis significat, sicut undenarius transgressionem, et recte dictum est quod Nabuchodonosor in nono anno regni Sedecie obsederit ciuitatem, mense decimo et decima die mensis, quia mali pastores, cum Decalogi mandata que scientia tenent, opere et doctrina perficere negligunt: necesse est ut plebem sibi commissam antiquus hostis cum suo exercitu obsidione circumdet, et munitione erroris, ac uitiorum constructa, claudat uallando ciuitatem, sicque fames in ciuitate preualeat, fames utique  uerbi Dei, cum non expenditur libere panis doctrine populo terre.

»Et interrupta est ciuitas, omnesque uiri bellatores nocte fugerunt.« Interrupta quidem per depredationes uarias malignorum spirituum custodia populorum, hi qui debuerant armis ciuitatem defendere, nocte ignorantie et tenebris peccatorum uallati fugiunt? quia, secundum ueritatis uocem: »Mercenarius et qui non est pastor uidet lupum uenientem, et dimittit oues et fugit, et lupus rapit et dispergit oues ;« et Apostolus: »Qui dormiunt, inquit, nocte dormiunt, et qui ebrii sunt nocte ebrii sunt « Quod autem sequitur, quod per uiam porte que est inter duplicem murum ad hortum regis fugerint, latenter aperuit inertiam  doctorum, qui, inter duplicem murum duorum Testamentorum constituti, non belligare, sed effugere querunt, et in deliciis magis diffluere, quod hortus significat, quam scuto fidei hostibus obsistere. »; fugit itaque Sedecias per uiam que ducit ad campestria solitudinis. Et persecutus est exercitus Chaldeorum regem, comprehenditque eum in planitie Iericho, et omnes bellatores qui erant cum eo dispersi sunt, et reliquerunt eum,« et reliqua. Malignis spiritibus populum circumdantibus rector fugit, non ad montes, de quibus scriptum est : »Montes in circuitu eius, et Dominus in circuitu populi sui:« sed ad campestria solitudinis,  hoc est, ad dilectionem luxurie. Unde scriptum est: »Angusta et arcta est uia que ducit ad uitam, lata et spatiosa que ducit ad mortem .«--- »Comprehenditque eum in planitie Iericho, et omnes bellatores qui erant cum eo dispersi sunt et reliquerunt eum.« Recte ergo eum uirtutes hominem deserunt, que eum defendere debuerant, in planitie Iericho capitur, hoc est in defectione carnalis sensus. Iericho enim interpretatur luna, et significat defectum carnis. Unde ille homo qui Hierusalem descendebat in Iericho, in latrones incidisse describitur.

»Apprehensum ergo regem adduxerunt ad regem Babylonis in Reblatha, qui locutus est cum eo iudicium,« hoc est iustum cum eo exercuit iudicium.  »Filios autem Sedecie occidit coram eo, et oculos eius effodit, uinxitque eum catenis, et adduxit in Babylonem.« Occidit rex Babylonis filios Sedecie in Reblatha coram eo, et oculos quoque illius eruit. Dum sacra Scriptura Sedecie captiuitatem narrat, ordinem captiuitatis interne denuntiat. Rex quippe Babylonis est antiquus hostis possessor intime confusionis: qui prius filios ante intuentis oculos trucidat, quia sepe sic bona opera interficit, ut hec se amittere ipse qui captus est animus dolens cernat. Nam gemit plerumque animus, et tamen carnis sue delectationibus uictus, bona que genuit amans perdit, ea que patitur damna considerat, non tamen uirtutis brachium contra regem Babylonis leuat. Sed dum uidens nequitie perpetratione percutitur,  ad hoc quandoque peccati usu perducitur, ut ipso quoque rationis lumine priuetur. Unde Babylonis rex exstinctis prius filiis Sedecie oculos eruit, quia malignus spiritus subductis prius bonis operibus, post et intelligentie lumen tollit, quod recte Sedecias in Reblatha patitur. Reblatha quippe mulcta hec interpretatur: etenim quandoque et lumen rationis clauditur, qui prauo et iniquitatis sue multitudine grauatur.

Undecimo anno »mense quinto, septima die mensis, ipse est annus nonus decimus regis Babylonis, uenit Nabuzardan princeps exercitus, seruus regis Babylonis Hierusalem; et succendit domum Domini, et domum regis, et domos Hierusalem. Omnemque domum combussit igni, et muros Hierusalem in  circuitu destruxit omnes exercitus Chaldeorum, qui erat cum principe militum. Reliquam autem populi partem que remanserat in ciuitate, et perfugas qui transfugerant ad regem Babylonis, et reliquum uulgus transtulit Nabuzardan princeps militie,« etc. Congruit ergo temporis ordo cum ratione uindicte. Mense quinto legitur uastata esse ciuitas, que Pentateuchum legis seruare despexit, et septima die mensis, quia sabbati requiem non custodiuit, et omnia contraria preceptis diuinis egit, frustra sibi blandiens de securitate pro sanctorum locorum habitatione. Unde per Ieremiam Dominus dicit: »Nolite confidere in uerbis mendacii, dicentes: Templum Domini, templum Domini,  templum Domini est? quoniam si benedixeritis uias uestras et studia uestra, si feceritis iudicium inter uirum et proximum eius, aduene, et uidue, et pupillo non feceritis calumniam, nec sanguinem innocentum effuderitis in loco hoc, et post deos alienos non ambulaueritis in malum uobismetipsis, habitabo uobiscum in loco isto, in terra quam dedi patribus uestris a seculo et usque in seculum. Ecce uos confiditis uobis in sermonibus mendacii qui non proderunt uobis, furari, occidere, adulterari, iurare mendaciter, libare Baalim, et ire post deos alienos quos ignoratis. Et uenistis, et stetistis coram me in domo hac, in qua inuocatum est nomen meum, et dixistis: Liberati sumus, eo quod fecerimus omnes abominationes istas. Et nunc quia  fecistis omnia opera, hec dicit Dominus: Et locutus sum ad uos mane consurgens, et loquens, et non audistis, et uocaui uos, et non respondistis, faciam domui huic in qua inuocatum est nomen meum et in qua uos habetis fiduciam, et loco quem dedi uobis et patribus uestris, sicut feci et Silo, et proiiciam uos a facie mea, sicut proieci omnes fratres uestros, uniuersum semen Ephraim .« uenit Nabuzardan, qui interpretatur uentilabrum, siue prophetia alieni iudicii, iusti Dei iudicio super peccatores, princeps utique exercitus regis Babylonis Hierusalem intelligibilem, et succendit domum Domini, cum antiquus hostis, qui et rex confusionis et princeps omnium iniquorum est, tam malignorum spirituum quam etiam impiorum hominum, plebem inuadit fidelium, et  domum regis et domos Hierusalem, id est rectores et eos qui uidebantur in uisione pacis manere, inflammatos cupiditate subuertit, omnemque domum combussit igni, cum uniuscuiusque conscientia per flammam illiciti amoris perturbauit, et muros Hierusalem in circuitu destruxit, cum intentionem orationis et uirtutum studia que contra se ualere nouit, et inde spirantibus dissoluit, ne per spem uenie ad diuina succurrant auxilia, et correptionis uite apprehendant munimina. Populumque in captiuitatem ducens, »de pauperibus terre reliquit uinitores et agricolas,« quia eos qui utiles uerbo et exemplo esse poterant, per uitia captiuans, stultis et hebetibus commendat agriculturam, quatenus non uinum gratie spiritualis, et frumentum sane doctrine in  uineis et agris populorum fructificet, sed spine magis et tribuli uitiorum excrescant.

»Columnas autem ereas que erant in templo Domini et bases, et mare ereum, quod erat in domo Domini confregerunt Chaldei, et transtulerunt omne es in Babylonem.« Columnas ereas et bases, doctores possumus accipere, qui sonoritate predicationis et fidei firmitate debuerunt alios su stentare. Mare ereum baptismi lauacrum uel compunctionem lacrymarum significat. Hec quidem omnia Chaldei spirituales per inertiam magistrorum de domo auferre nituntur et confringere, ita ut non remaneat testa que possint igniculus fieri de incendio.

 »Ollas quoque ereas, et trullas et tridentes, et scyphos, et mortariola, et uasa erea in quibus ministrabant, tulerunt.« Quia diuersa officia in ecclesiasticis ordinibus de Dei seruitio auferentes in suum usum nequissimum uerterunt.

»Necnon et thuribula et phialas,« cum orationem qua diuinitas placari potuit, et poculum uerbi quibus lassi refocillari debuerant, impediendo subuertunt, »que aurea, aurea; et que argentea, argentea tulit princeps militie.« Quia tam sensum pretiosum quam etiam eloquii uenustatem hostis nequam de domo Domini auferre molitur et secum in confusionem ducere.

»Tulit quoque princeps militie Saraiam sacerdotem primum, et Sophoniam sacerdotem secundum,  et tres ianitores; et ciuitate eunuchum unum, qui erat prefectus super uiros bellatores; et quinque uiros de his qui steterant coram rege, quos reperit in ciuitate; et Sopher principem exercitus, qui probabat tyrones de populo terre, et sexaginta uiros e uulgo, qui inuenti fuerant in ciuitate. Quos tollens Nabuzardan princeps militum, duxit ad regem Babylonis in Reblatha, percussitque eos rex Babylonis et interfecit; in Reblatha in terra Hemath. Et translatus est Iuda de terra sua.« Non solum enim populares, sed et fortes et principes in Ecclesia diabolus decipere et peccatis captiuare satagit, unde de ipso in Iob scriptum est: »Esce eius electe sunt.«---»Tulit quoque Saraiam,« qui interpretatur uinctus, »sacerdotem primum,« cum primum in  Ecclesie ordinem, qui in episcopis est, amore uoluptatis terrene, et uitiorum catena constringit. Tulit quoque similiter »et Sophoniam,« qui interpretatur absconditus; »sacerdotem secundum,« cum secundi ordinis uiros, hoc est presbyteros qui talentum uerbi Dei in terra fodientes absconderant, in suum dominium subigit; »et tres ianitores,« illos ianitores uidelicet, qui ostium fidei aperire debuerant, et tenentes clauem scientie, nec ipsi introierunt nec alios introire permiserunt; »et de ciuitate eunuchum unum qui erat prefectus super uiros bellatores,« eunuchus iste significat eos quos alibi Scriptura sacra »stultas uirgines« appellat, que uasa oleo uacua in manibus tenebant, continentes uidelicet se a coitu corporali, nec tamen oleum  gratie et misericordie in pectore suo habere uolebant. Qui frustra super uiros bellatores constituuntur, cum arrogantiam precauere non meditantur. »Tulit et quinque uiros de his qui steterant coram rege,« illos profecto qui quinque sensibus corporis uoluptati seruientes, regi uitiorum semper assistebant. »Et Sophar principem exercitus, qui probabat tyrones de populo terre;« Sophar interpretatur dissipans uel diuidens, significans eos qui rudes in Ecclesia quos ad militiam Christi nutrire debuerant, prauis exemplis dissipantes, a cetu fidelium per errorem sequestrant. »Et sexaginta uiros e uulgo qui inuenti fuerant in ciuitate.« Hoc est stultos operatores, qui merito uulgi nomine  nuncupantur, quia utilitatem diuinorum consiliorum discere et factis implere neglexerant. Hoc scilicet omnes »tollens Nabuzardan princeps militum duxit ad regem Babylonis in Reblatha, percussitque eos rex Babylonis, et interfecit eos in Reblatha in terra Hemath.« Quia antiquus hostis cum per nequitiam suam talem predam ab Ecclesia euellens tollit, hoc uoto ambit, hoc toto studio agit, ut ad perpetue mortis interfectionem eos perducat. Quos percutit rex confusionis in Reblatha, hoc est in multitudine scelerum et amore uoluptatum. Unde Scriptura dicit: »Lata et spatiosa uia est, que ducit ad mortem, et multi sunt qui intrant per eam .«---»Et translatus est Iuda de terra sua.« Cum illi qui confessionem nominis Dei in Ecclesia  uidebantur habere, per scelera et peccata multiplicia de terra uiuentium translati, in regnum confusionis et erroris abducuntur. Sub quo imperio quicunque nequiter seruientes perseuerauerint, nec merebuntur per Iesu ducatum regredi in terram Iuda, templumque Domini ibidem reedificare. In posterum namque presentis uite tradentur in carcerem mortis perpetue, ubi uermis eorum nunquam morietur, et ignis non exstinguetur. Implebiturque eis illa beati Petri apostoli sententia qua dicit: »Melius quippe erat illis non cognoscere uiam iustitie, quam post agnitionem retrorsum conuerti ab eo quod illis traditum est, sancto mandato .« Quia, attestante ueritate: »Seruus qui scit uoluntatem domini sui, et non facit, uapulabit  multis: qui autem nescit, et non facit, uapulabit paucis .«

Expleto tandem tam laborioso opere, auxiliatus Omnipotentis ope, in calce supplex lectorem exoro ut, si dignum lectione uel transcriptione eum duxerit, Domino gratias gratanter referat, »qui est pater luminis, a quo omne datum optimum, et omne donum perfectum datur :« qui dat abundanter, et non improperat qui mihi licet indigno ac humillimo iuxta solertiam doctorum dedit et amorem et auxilium considerandi mirabilia de lege sua. Quod si secus quam optabam euenisse reperit, simul exoret ut mee ignorantie ac errori a Domino uenia tribuatur, et nullatenus litteratoriam urbanitatem et uenustatem eloquentie requirat, sed potius  sensum huius operis diligenter perlustret, presertim cum non res ac sensus propter litteras, sed littere ad manifestationem rerum sunt reperte. Simul etiam uelut flexis poplitum genibus cernuus deprecor, ut tandem dignetur si aliquid utilitatis inuenerit, deuotus exorare diuinam clementiam, ut, licet in peregrinatione huius labentis seculi, ueram commissorum meorum gerere penitudinem, et post excursum septem dierum, uelut post septuaginta annos huius captiuitatis, exutus ab omni potestate regis Babylonii et seruitute captiuantium, ualeam, iuuante Spiritu sancto, qui septiformis dicitur, uisionem pacis, celestis uidelicet Hierusalem ac ciuitatis Domini, de qua dicitur: »Hierusalem que  edificatur ut ciuitas ,« ingredi, et uultum Conditoris Regis nostri per secula contemplari,  prestante ipso, »in quo sunt omnes thesauri sapientie et scientie absconditi.« Amen.





ANGELOMI LUXOuIENSIS MONACHI ENARRATIONES IN CANTICA CANTICORUM.



PRAEFATIO. AD LOTHARIUM IMPERATOREM.

 Gloriosissimo prestantissimoque imperatori LOTHARIO semper Augusto, ANGELOMUS, ultimus Monachorum, exorans exorando, exorat nancisci perennem gloriam.

Nuper excubantem me in uestro sacro palatio, sub obtentu, inquam, traditionum liberalium artium, enucleationumque diuinatum scilicet Scripturarum, dignata est uestra sagax prudentia, sicuti non est immemor, accersire uestre solerti presentie, mecumque habere oraculum. Sed post spiritualia celestis uite colloquia, et suffragia orationum placuit imperando, imo intentando [minitando] imperare, ut styli officio iuxta sensum antiquorum patrum, et frugalitatem ingenioli mei opusculum in Cantica canticorum Salomonis, ubi Christi et Ecclesie coniunctio,  allegoriarumque mysteria pre ceteris ueteris Testamenti contineri probantur, digererem et ut ita dicam exponere non abnuerem, atque presentie culminis uestri ostendere non omitterem, quo haberet crebro post dispositionem reipublice frequentata, auribusque lectione relata solertia uestra, in contemplatione se extendens a tumultu causarum imperii atque potissimum de amissione sanctissime coniugis Deo annuente, ut credimus, collegio sanctarum allecte, alboque beatitudinis inscripte, consolationis gratia legendo theorica, et uelut turtur singularis cuius natura est, ut physici ferunt, si semel coniugem casu perdiderit, alium non requirere, sed castimoniam seruans uidua quodammodo permanere, solitarius ingemiscens, atque penitens: de quo in  eodem libro legitur: »uox, inquit, turturis audita est in terra nostra ,« id est Christi dicentis: »Penitentiam agite, appropinquabit enim regnum celorum .« Et pulchre sunt gene tue ut turturis, imbre lacrymarum genarum rimulis infusis, preces pro uestris excessibus et absolutione piissime imperatricis domino in abscondito fundere quiuissetis. Quo audito, pondus tante rei expauescens, attonitus, imo obstupefactus admirari cepi, cur clementia uestra tantum opus uiris etiam eruditissimis formidandum, mihi indocto, omnesque liberalium artium disciplinas non nacto atque oraculis  eulogiisque diuinarum Scripturarum imbecilli iniungere libuisset, cum plures haberet in monarchia doctores qui honeste et catholice tractare potuissent. Sed censuram imperii uestri considerans, tacitoque pertractans illud apostolicum quo dicitur : »Estote subiecti omni humane creature propter Dominum, siue regi tanquam precellenti, siue ducibus tanquam ab eo missis«, sed et potius illud Dominicum, ubi pollicetur: »Amen, inquit, dico uobis, quidquid orantes petitis, credite quia accipietis, et fiet uobis .« Animaduertens quoque interna trutinatione mentis, quod sine nutu diuino non foret quod a tanta maiestate imperaretur, temerario ore refragare nullo apologetico anfractuque excusationis presumpsi, sed magis ut  quiuerim diuinis fretus suffragiis, imperiis imperialibus, quanquam pauidus, obsecundare tentassem. Sed non flocci pendens quod sine magnifici domini, et abbatis mei scilicet Drogonis patrui uestri assertionibus, pariterque iussionibus ne regularem excedere uiderer disciplinam, et stylum appellere ad exarandum debuissem, non solum quod Caroli Magni imperatoris filius, atque frater sanctissimi et piissimi genitoris uestri Ludouici Cesaris, sed quia summus erat pontifex atque abbas meus egregius. Cumque sacris eius auribus suggerendo intulissem, et ordinem rei indicassem, quo auribus, hausto non solum renuit, uerum ut est mitissimus et affabilitate suadibilis, benignitate prestantissimus, et ad omne bonum feruentissimus,  more sue modestie non tantum ingenue libera auctoritate imperauit, sed blanda tranquillitate et pio affatu, ut angustale opus, et spirituale decus quomodo quiuissem aggredi non abnuissem. Quod audiens, sic iam tandem eius exhortationibus animatus, uestris, almificis, affaminibus, sanctisque iussionibus adactus potissimumque diuinis auxiliis fretus sanctorumque doctorum orationibus prouocatus, quod, o doctissime princeps, in doctorum penes nos sanctorum sparsim inuenire potero, presertim in beatissimi Pape Gregorii Romane decoris eloquentie dictis, quia a nullo solum per omnia reperio  compactum atque ex traditione magistri ingenii mei coniectura stylo currente, commatico potius compendiosoque sermone, licet impolito aggredi tentabo, et in libelli modum finire conabor, ut habeat uestra celsitudo uelut enchiridion, hoc est manualem quodammodo libellum excerptum, quem congruis horis lectitare Deo fauente post studia imperii, post sollicitudines Ecclesie ad consolationem diuinarum ruminando complaceat. Et quia campos diuinarum scilicet Scripturarum non ualet percurrere latissimos, breuiter saltem stromata nostra non pigeat scrutari quietus. Sed sciendum uero, quia ut moris est quorumdam scriptorum non in pagella e regione singulorum doctorum uiritim litteris insignitis assignauerimus nomina omnia, sed ex eorum dictis profecto  expositorum nonnulla compaginare ex multimodis, breuiter recidendo uidelicet, demptis superfluis multimoda, nonnulla uero ex prolixioribus sensum eorum sequentes coniungere decerpendo, aliqua nostra interpolando, augmentare censuimus longiora. Sic nimirum sic diuersis allusionibus dramatum percurrentibus breuia syrmata, que uicissim nectendo sententiarum explere libellum sanciuimus, non pertimescentes eos qui nasum ueluti sapientes contorquent, nec eos qui promptiores ad reprehendendum quam ad imitandum, quique quod reprehendere subsannando moliuntur, adimplere nequeunt. Scimus namque scimus quod concentu organi fistule eris, alie longiores sunt, alie breuiores, sed uno flatu follibus administrato, et docta manu imperante,  digitisque attrectando unam, cum sint diuerse fistule, harmoniam uelut salpinx, tubarum uoces atque concentum dulci cantilena melos afflando, attonitis auribus suauiter reddunt. Sic profecto cum sint alie sententie longiores recisis superfluis, alieque breuiores additis necessariis, flante Spiritu sancto per corpus unum imperante manu digitisque stylum tangentibus, uicissim conglutinatis sententiis dictationes enchiridionis explere ausi erimus, adminiculante illo qui in hoc libro de Ecclesie donis permistis ait prophetice: Cyprus cum nardo, nardus cum croco, fistula et cynamomum cum uniuersis lignis Libani, myrrha et ale, cum omnibus primis unguentis. Sed qualiter iste uirtutes Ecclesie alternando sibi permistim concinnant, in suo posterum  dicemus loco. Unde iam tandem supplex exoro decus augustale eque et eos quibus fortassis legere contigerit, ut quod ego more medicorum ac pigmentariorum, qui ut diuersa unguenta et antidota temperatim possint componere, bilanciis statere eque ponderare satagunt, ut una alteram non superabundet, nec de aliis minus utilia derelinquant, sed equa lance sua componant, studui equali lance mentis trutinare sententias, et mella quodammodo et antidota animarum componere, non horrescat nec squalescat, sed diligenti exagio lustrando perlegat, atque medicamina anime gratanter inuestiget. Sed antequam prolegomena ad calcem perueniat, notandum est quod in hoc libro nil carnale nilque historiale requirere  debeat, sed allegoriarum mysteria contineri non dubitet. Nominantur enim in hoc libro oscula, nominantur ubera, nominantur gene, nominantur femora. In quibus uerbis non irridenda est sacra descriptio, sed maior Dei misericordia consideranda est, quia dum membra corporis nominat, sic ad amorem suum uocat. Unde considerandum est, quam mirabiliter nobiscum et misericorditer operatur, qui ut cor nostrum ad instigationem sacri amoris accenderet, usque ad turpis amoris, ut papa Gregorius exponit, uerba descendet. Sed unde se loquendo humiliat, inde nos ad intellectum exaltat, quia ex sermonibus huius amoris discimus qua uirtute in diuinitatis amore ferueamus. Hoc autem nobis solerter intuendum est, ne cum uerba exterioris  amoris audiuimus, ad exteriora sentienda remaneamus. Sic est enim Scriptura hec in uobis, sicut pictura in coloribus et rebus. Et nimis stultus est qui sic coloribus picture inhereat, ut res ignoret. Nos enim si uerba que exterius dicuntur amplectimur et sensus ignoramus, quasi ignorantes res que depicte sunt solos colores tenemus. Scimus enim quia postquam genus humanum a paradisi gaudiis expulsum est, et in istam peregrinationem uite presentis ueniens, cecum cor ab spirituali intellectu habet. Cui ceco cordi si diceretur uoce Dominica: sequere Deum uel dilige Deum, per torporem insensibilitatis frigidum non caperet quod audiret. Propterea per quedam enigmata sermo diuinus anime torpenti et frigide loquitur, et de rebus quas nouit:  latenter insinuat amorem quem non nouit, et anime longe a Deo infra posite, ut prefatus tractator ait, quasi quamdam machinam fecit, ut per illam leuetur ad Deum. Interpositis quippe enigmatibus, dum quiddam in uerbis cognoscit quod suum est, in sensu uerborum intelligit quod non est suum, et per terrena uerba sperantur eterna. Idcirco, o inuictissime Cesar, oramus ut nichil in hoc uolumine historialiter requiras, sed flores allegoriarum cum morali intellectu inuestiges, quem quibusdam in locis ob tuam consolationem subnectere decreuimus, ne solummodo allegoriarum allusionibus pressus, uiolenter uestra celsitudo theorica legendo fastidiat. Audiat etiam quod per eumdem Salomonem dicitur: »Gloria Dei celare uerbum et gloria regum inuestigare  sermonem .« Menti enim Deum querenti, tanto Deus gloriosius apparet, quanto subtilius inuestigatur ut appareat. Debemus itaque quod Deus mysteriis celat requirere. Ideoque sequitur: et gloria regum inuestigare sermonem. Qui enim non solummodo regnat terrarum, sed corpora sua, uel motus carnis regere et inuestigare nouerunt, reges sunt. Quibus et per Psalmistam dicitur: »Et nunc, reges, intelligite, erudimini, qui iudicatis terram ,« et reliqua. Regum ergo gloria est inuestigare sermonem, quia bene uiuentium laus est perscrutari secreta mandatorum Dei. Scrutare ergo gloriosissime imperator scripturas, quatenus mysteria diuina penetrando et intelligendo desideria et  motus carnis inuestigare et regere uestra sapientia et solertia ceterosque imperio uestro subiectos docere, et actus prudentia consultuque honestissime gubernare ualeat. His itaque prelibatis, imo efflagitatis,  tandem ad ea que imperastis stylum flectere conabimur. ualeat semper in Christo prosperis successibus pollendo gloria uestra, decusque Francorum oramus.



INCIPIT LIBER


Priusquam augustale decus ad fistulas harmonie spiritualis, uidelicet allegoriarum concentus manum ad scribendum, flante Spiritu sancto, exeram, et abyssos theorie uela pandendo historie, styli officio tangam, ueluti claui abdita domus reseram, quo facilius interiora mysteria reuelentur, in argumentatione  fidei ostendere decreui, quare iste liber tertius in opusculis Salomonis ponitur, et quid significationis geratur, cuiusue uite typum habere asseratur, simul etiam quibus nominibus sancta Ecclesia in hoc eodem libro inscribitur, cur quoque idem uolumen non simpliciter Canticum, sed Canticum canticorum appellatur: ad extremum quibusque Salomon in Scripturis sanctis nominibus insignitur, ut cuncta prius prelibando dum fuerint prescita, in posterum facilius atque auidius capiantur exposita. Tribus namque nominibus uocatum fuisse Salomonem Scripture manifestissime docent. Salomonem, id est pacificum, eo quod in pace regnum obtinuerit, et per parabolas populum erudierit, in significationem  Saluatoris qui discipulis suis ait: »Pacem relinquo uobis, pacem meam do uobis .« Et ipse per parabolas turbas docuit, de quo etiam scriptum est: »Multiplicabitur eius imperium, et pacis non erit finis « et reliqua. Et Idida, id est dilectus Domini, uidelicet quia prius a Domino dilectus fuerit, similiter in typum Domini qui a Patre dilectus est, sicut ipse ait: »Hic est Filius meus dilectus, in quo mihi complacui .« Et Coheleth, id est Ecclesiasten. Ecclesiastes autem Greco sermone appellatur, eoque cetum, id est Ecclesiam congreget, quem nos nuncupare possumus concionatorem, quod loquatur ad populum, et sermo eius non specialiter ad unum, sed ad uniuersos generaliter dirigatur, qui uelut extensa manu omnium  tumultus sedat, eosque ad unam sententiam reuocat. Sic idem Salomon in hoc libro fecisse ostenditur, cum in libri termino ait: »Finem loquendi omnes pariter audiamus: Deum time, et mandata eius obserua, hoc est enim omnis homo ,« illum prefigurans qui non solum pacem intulit, et dilectus Deo Patri exstitit, sed qui omnibus ait: »Penitentiam agite: appropinquabit enim regnum celorum « qui »medio pariete destructo,« et inimicitias in carne sua euacuans fecit utraque unum, quique Deum timere, et mandata eius obseruare iubet. Denique sicut Salomon tribus prefatis nominibus appellatus est, sic iuxta numerum uocabulorum tria uolumina edidit, Prouerbia uidelicet que nos Parabolas nominamus, quas Hebrei Masloth  appellant. Ecclesiasten, quem et illi, ut diximus, Coheleth nominant. Et Cantica canticorum quem Schir aschirim prenotant et hos rationabili ordine distinxit. In Prouerbiis namque paruulum docens, et quasi de officiis per sententias erudiens, unde et ad filium eius sermo crebro reperitur. In Ecclesiaste  uero mature etatis uirum instruens, ut nequaquam mundi rebus credat aliquid esse perpetuum, sed caduca et breuia uniuersa que cernimus. Ad extremum iam consummatum uirum, et calcato seculo preparatum in Cantico canticorum amplexibus iungit. Nisi enim prius reliquimus uitia, et pompis seculi renuntiantes, expeditos nos ad aduentum Christi parauerimus, non poterimus cantare Canticum canticorum, et dicere: »Osculetur me osculo oris sui.« Siue ita uolumina edidit, in quibus trium generum disciplinas composuit, quibus ad rerum scientiam peruenitur. In primo namque moralem, in secundo uero naturalem, ad ultimum quippe contemplatiuam, quas Greci ita ethnicam, physicam, et theoriam nominauerunt. Unde non abhorret ab intellectu, quia  liber iste in opusculis Salomonis tertio loco ponitur. In prouerbiis itaque moralis uita exprimitur, ubi dicitur: »Audi, fili mi, sapientiam meam, et prudentie mee inclina aurem tuam .« In Ecclesiaste uero naturalis. Ibi quippe quod omnia ad fidem tendant, considerantur, dum dicitur: »uanitas uanitatum, et omnia uanitas .« In Canticis autem canticorum contemplatiua uita exprimitur, dum in eis ipsius Domini aduentus et aspectus desideratur, cum sponse uoce dicitur: »Osculetur me osculo oris sui.« Hos etiam ordines trium patriarcharum uite significant Abraham, Isaac, uidelicet et Iacob. Moralitatem quippe Abraham obediendo tenuit quando de terra sua exiit, et filium  immolare non distulit. Isaac uero naturalem uitam puteos fodiendo figurauit, imo enim puteos fodere est, per considerationem naturalem omnia que infra sunt perscrutando rimari. Iacob uero contemplatiuam uitam tenuit, qui ascendentes et descendentes angelos uidit. Sed quia naturalis consideratio ad perfectionem non ducitur, nisi prius moralitas teneatur, recte post Prouerbia Ecclesiastes ponitur. Et quia superna contemplatio non conspicitur, nisi prius hec infra labentia despiciantur, recte post Ecclesiasten Canticum canticorum ponitur. Prius quippe est mores componere, postmodum omnia que adsunt, tanquam non adsint considerare. Tertio uero loco, munda cordis acie, superna et interna conspicere. His itaque ut summa moralium  tractator papa Gregorius depromit librorum gradibus quamdam ad contemplationem Dei scalam et machinam fecit, ut dum primum in seculo bene geruntur honesta, postmodum etiam honesta, seculi despiciantur et ad extremum etiam Dei intima et secreta contemplentur. Unde non immerito liber iste, non Canticum, sed Canticum canticorum nominatur, ubi celestis uerbi Dei et anime coniunctio demonstratur. Quod canticum ita intelligitur omnibus precellere canticis, sicut Dominus noster assumptus homo, apostolis, patriarchis, uel prophetis, aut quecunque ille sunt celestium potestates: ut sicut rex regum, et Dominus dominantium est Christus, ita et Canticum canticorum super omnia cantica que a prophetis cantata sunt titulatur. Et sicut in ueteri Testamento  alia sunt sancta, et alia Sancta sanctorum, et alia sabbata, et alia sabbata sabbatorum, sic et alia sunt cantica, et alia Cantica canticorum. Sancta erant in tabernaculo, et que exterius agebantur; sabbata erant que ex singulis hebdomadibus celebrabantur, sed Sancta sanctorum secretiori quadam ueneratione suscipiebantur: et sabbata sabbatorum, non nisi in suis festiuitatibus celebrabantur. In Cantico canticorum secretum quoddam, et solemne interius est, quod secretum in occultis intelligentiis penetratur; nam si exterioribus uerbis attenditur, secretum non est. Unde iam superius in prefatione disputauimus. Sciendum est etiam quia in Scriptura sacra alia sunt cantica uictorie, alia cantica exhortationis et contestationis, alia cantica exsultationis, alia cantica adiutorii,  alia cantica coniunctionis cum Deo. Canticum uictorie est quod Maria transito mari Rubro cecinit dicens: »Cantemus Domino, gloriose enim honorificatus est: equum et ascensorem proiecit in mare .« Canticum exhortationis et contestationis est quod Moyses Isrelitis ad terram repromissionis propinquantibus dixit. »Attende celum et loquar, et audiat terra uerba ex ore meo .« Canticum exsultationis est quod Anna non solum pro Samuele, sed prospecta fecunditate Ecclesie in semetipsa cecinit dicens: »Exsultauit cor meum in Domino .« Ubi per semetipsam ueritas fecunditatem prolis ecclesiastice expressit, cum dicit: »Sterilis peperit plurimos, et que multos habebat filios infirmata est « Canticum adiutorii Dauid post  prelium cecinit dicens: »Diligam te, Domine, uirtus mea .« Canticum uero coniunctionis cum Deo, hoc est canticum quod in nuptiis uelut epithalamium sponsi et sponse canitur, id est Cantica canticorum, quod tanto est omnibus canticis solemnius, quanto et in nuptiis solemnitatis sublimioris offertur. Per illa cantica uitia deuitantur, per ista uero unusquisque uirtutibus locupletatur. Per illa cauetur hostis, per hec Dominus familiari amore complectitur. Cantata sunt et alia cantica a diuersis prophetis, pro diuersis personis uel causis: sicut et Habacuc pro ignorantibus prenotauit. Cantauit et Debora de uictoria Sisare. Cantauerunt et tres pueri in fornace in quo mirabilia omnipotentis  Dei narrantur. Cantauit et Hieremias canticum lamentationis de conuersione Hierusalem et sanctuarii, et totius populi sui, et multi alii. Sed ideo hoc Canticum canticorum appellatur, quia ad propriam Christi regis et Ecclesie coniunctionem esse manifeste probatur, ubi orat ad patrem sponsi Ecclesia, qui est sermo Dei, ut iam non per internuntios qui sunt angeli et prophete, qui a Dei Filio Ecclesie future reprobationis nuntia deferebant, sed ipsum per incarnationis mysterium iam aliquando coram ostendat, iam ipsius formam speciosam pre filiis hominum amplecti mereatur eique dulcissima oscula suscipere, et gratissima ubera tractare. Ista namque que sic desiderat Greco uocabulo dicitur, Latine congregatio, uel melius conuocatio, Hebraice  Synagoga interpretatur. Pro loco uel tempore diuersis nominibus a uerbo Dei uocata esse probatur. De cuius uocabulis superius polliciti sumus. Aliquando etenim Hierusalem nonnunquam Sion plerumque amica, sepe uero dilecta. Interdum soror, uel speciosa sponsa, columba, seu immaculata, uel perfecta in Christi persona ore prophetarum et in hoc libro appellata cognoscitur. Hierusalem siquidem dicitur, quia post iracundiam omnipotentis Dei pacem de celo missam a patre suscepit, eo quod aliquam signatur habere pacem. Quam pacem et coniunctionem exorare dicitur cum eum deprecatur: »Osculetur me osculo oris sui.« Sion uero, quia de conualle lacrymarum idololatrie, ubi in corpore lapsa fuerat in Adam, nec corde ad montem paradisi reascendit,  et pro munditia cordis speculum se prebendo indiuidue Trinitati, conspicua et excelsa efficitur. In qua Deus omnipotens quasi in fertili monte delectetur deambulare, et beatum doctrine sue semen spargere, propter quod specula uel semen in ea interpretatur. Amica autem dicitur, quoniam repudiando diabolum, ad amicitias reuocauit Deum. Dilecta uero appellatur, quoniam post incredulitatis amarissima odia credulitatis muneribus dilecta efficitur Dei. Soror uidelicet nuncupata per assumpte carnis mysterium, cum ex eadem materia uidendi nascitur terris, de qua et Ecclesia generatur. Speciosa, scilicet pronuntiatur, abstersa per baptismum ab omnibus peccatorum maculis, post multam Aethiopicam tenebrosamque consuetudinem criminum,  pelle mundata, et ad genuinam pulchritudinem reuocata. Sponsa uero effecta est, corpus et sanguinem suo corpori coniungendo. Per quod sacramentum spopondit, se preter eum nullum alium amatorem in toto corde diligere, pretiosum eius annulum fidei magno studio conseruando. Formosa namque predicatur, formam eius imaginis in qua creata est in anima reformando. Columba uero nominatur: omni rapacitate quoniam aduncis manibus uelut uulturinis consueuerat perpetrare deposita, nunc consortio Spiritus sancti sociata, simplicitatis et largitatis candore columbarum refulget. Et que consueuerat in malis doctoribus aliis animabus eterne uite rapere cibos, nunc in bonis doctoribus de suo suauissimo  gutture audientibus reimpartiri, sicut natura est columbarum. Immaculata autem laudatur, deposita ueteri antiquaque consuetudine criminum, et stola sacrosancti baptismatis semel in luta, immaculate uiuendo, ultra se non maculauit. Et Domini sui Christi imitatrix effecta pro eius nomine moriendo lima martyrii et mortificationis splendescit. Nullum aliud ferramentum fortius potuit reperire, per quod antiqua scoria anime, ut Apponius ait, limaretur, nisi martyrii limam, per quod in tormentorum fornace possit anima, quantalibet sordium peccatorum mole sit circumdata, in suo sanguine renouari, per quod perfecta sit columba, et in Christo immaculata. Unde et perfecta quippe nuncupatur, omne iudicium a Patre uidelicet suscipienda in  Christo. Hec ergo Ecclesia, in quam omnium credentium in Christo multitudo consistit que retro ante uidelicet sponsi aduentum in suo sanguine ignominiose iacebat et commaculata, iuxta prophetam, in curis magnis enutrita, et usque ad annos pubertatis prouecta, et eius doctrina quasi monilibus exornata, sed eius coniunctione usque ad regnum celorum sublimata. Sed quomodo ignominiose et conculcata iacebat per Prophetam increpatur. »Radix tua et generatio tua de terra Chanaan. Pater tuus Amorrheus, et mater tua Cethea in die qua nata es. In die ortus non est precisus umbilicus tuus, non es lota aqua in salutem, nec sale salita, nec inuoluta pannis. Non pepercit super te oculus meus ut faceret tibi unum ex his, misertus tui, sed  iacebas nuda plenaque ignominia conculcata in sanguine tuo. Ubera tua intumuerunt, et pilus tuus germinauit, et ecce tempus tuum amantium, et iacebas nuda, confusionis plena .« Et qualiter per aduentum sue coniunctionis facere uoluit unum ex his misertus sui subiunxit: »Et misi amictum meum, et operui ignominiam tuam. Laui te aqua et mundaui sanguinem tuum ex te, et unxi te oleo, et uestiui te uestimento multicolorio. Simila et melle nutriui te. Cinxi te bysso, et calciaui te hyacintho et posui coronam decoris in capite tuo, et circulos in auribus tuis, et iuraui tibi et ingressus sum pactum tecum, et facta es mihi. ait Dominus Deus .« Quod quamuis plebs Iudeorum arguatur  contumax, alloquitur in eius persona omnis anima que per lauacrum regenerationis nascitur, per uoluntatem eius, que eam prius genuerat per peccatum Amorrhei, qui amarus interpretatur, id est diaboli, et per consuetudinem nefariam, que Cethea presenti loco dicitur, que mentis excessus interpretatur, fuerit oblita improbari, probatur increpatione quam clemens Dominus noster iehsu Christus, per sanctam apparitionem suam, licet nescienter de predictis sordibus collectam enutriuit, et pretiosis uestibus uel monilibus exornauit, et sibi consortem regni facere est dignatus per sacrosancti baptismatis undam, ubi gloriosa copula Christi Filii Dei et Ecclesie celebratur. In quo sacro mysterio ablutionis aqua lauatur sapientie sale suscepto, indiuidue  ceterneque Trinitatis fide prostibuli traditione salitur, uariarum uirtutum carismate, uestimentis nudata operitur. Sanctus Spiritus pinguedine, carismatis unctione repletur. Ubi simila in Christi corpore, et melle in eius eloquiis enutritur, ubi circulis diuine intelligentie aures ornatur, martyrii gemmata in capite corona refulgens, bysso que est puritatis indicium cingitur, id est amore uirginitatis et pudicitie, ab omni eam dissolutione continens, reuocatamque constringit. Calciantur hyacintho, qui color preparans Hebraice dicitur, ut preparati sint pedes ad precepta Euangelii pacis semper concurrere. His uidelicet ornamentis decorari cupiebat Ecclesia, sed quia ornari non poterat nisi per eius apparitionem, idcirco illius uisitationem  desiderabat. Audierat enim tanquam sponsa per prophetam in persona sponsi, id est uerbi Dei Patris dicentis: »Desponsabo te mihi in sempiternum, desponsabo te mihi in iustitia, desponsabo te mihi in iudicio, desponsabo te mihi in misericordia, desponsabo te mihi in fide .« Et per Isaiam similiter uox ipsius Ecclesie ait: »Posuit mihi mitram sicut sponse et induit me uestimentis salutis, sicut sponsum decoratum corona, et sicut sponsam ornatam monilibus suis circumdedit me .« Et Zacarias huiuscemodi gloriam trepidanti Ecclesie nuntiatam dicendo ait: »Noli timere, filia Sion, ecce Rex tuus uenit tibi mitis et mansuetus, sedens super pullum asine, Saluator et Redemptor ipse est .« Hi ergo omnes patriarche et prophete,  futuram, ineffabilem Christi et Ecclesie copulam cecinere. Apostolus autem iam celebratam exposuit dicens: »uiri, diligite uxores uestras, sicut Christus Ecclesiam dilexit, qui semetipsum tradidit pro ea, ut ipse sibi exhiberet immaculatam Ecclesiam, non habentem maculam aut rugam .« Et iterum ad Corinthios: »Despondi enim uos uni uiro uirginem castam exhibere Christo .« Et alio loco ita exhortatur fideles: »uos estis corpus Christi, et caro de carne eius .« Huic uidelicet tantis ac talibus testibus confirmande, adhibenda sunt omnia officia nuptiarum. Ubi presto sint etiam amici sponsi, sodales etiam sponse, mores quoque cantantium, qui dulci modulamine sponsi potentiam canant uel sponse pulchritudinem laudent, qua largitatem  sponsi est consecuta, quomodo se excelsus humilitauerit de illa altitudine deitatis limum profundi, ut humilem, deiectamque carnis materiam ad celorum culmen leuatam sue maiestati coniungeret. Et notandum quia aliquando Scriptura sacra Dominum uocat, aliquando patrem, aliquando sponsum. Quando enim uult se timeri, Dominum se nominat; quando uult honorari, patrem; quando uult amari, sponsum. Ipse per prophetam dicit: »Si Dominus sum, ubi est timor meus? Si Pater ego sum, ubi est honor meus? « Et rursum dicit: »Desponsaui te mihi in iustitia, et fide, uel certe recordatus sum diei desponsationis tue in deserto .« Et quid est apud Deum, quando, et quando  non est. Sed quia prius timeri se uult ut honoretur, et prius honorari, ut ad eius amorem perueniatur, et Dominum se propter timorem nominat, et patrem propter honorem, et sponsum propter amorem, ut per timorem ueniatur ad honorem, per honorem uero eius perueniatur ad amorem. Quanto ergo dignius est honor quam timor, tanto plus gaudet Deus pater dici quam Dominus. Et quanto ergo carius est, amor quam honor, tanto plus gaudet Deus, sponsus quam pater. In hoc ergo libro Dominus et Ecclesia, non dominus et ancilla, sed sponsus nominatur et sponsa, ut non soli timori, non soli reuerentie, sed etiam amori deseruiatur, et in uerbis exterioribus incitetur affectus interior. Cum se Dominum nominat, indicat quod creati sumus. Cum se patrem nominat, indicat  quod coniuncti. Plus est autem coniunctos esse Deo, quam creatos et adoptatos. Sic autem generaliter ex uoce Ecclesie aduentus Domini in hoc opere prestolatur, ut etiam specialiter unaqueque anima ingressum Dei ad cor suum, tanquam aditum sponsi in thalamum accipiat. Et sciendum quia in hoc libro quatuor persone loquentes introducuntur, sponsus uidelicet et sponsa, adolescentule uero cum sponsa, et greges sodalium cum sponso. Sponsa enim ipsa perfecta Ecclesia est, sponsus Dominus, sicut crebro dictum est. Adolescentule uero cum sponsa sunt inchoantes anime, et per nouum studium pubescentes. Sodales uero sponsi sunt siue angeli qui sepe hominibus ad ipsos uenientes apparuerunt, seu certe perfecti quique uiri in Ecclesia, qui ueritate  hominibus nuntiare nouerunt; sed qui singillatim adolescentule uel sodales sunt, toti simul sponsa sunt, qui toti simul Ecclesia sunt, quamuis et iuxta unumquemque fidelem hec ita nomina accipi possunt. Nam qui Dominum iam perfecte amat, sponsa est: qui sponsum predicat, sodalis est, qui adhuc nouellas uiam bonorum sequitur, adolescentula est. Imitamur ergo ut simus sponsa. Si hec nondum ualemus, simus sodales. Si neque hoc adepti sumus, saltem ad hunc thalamum uelut adoloscentule conueniamus. Sed sciendum antequam ad coniunctionis pacem ueniamus, quod sapientissimus Salomon quidquid ab initio mundi usque in finem, in mysteriis egit acturusue erit Dei sermo erga Ecclesiam, in figura et enigmatibus demonstrauit. In quo cantico  omnia que narrantur tecta mysteriis in uerbi incarnatione reuelata et completa docentur, ubi allisa erigitur humana progenies, compedita absoluitur, corrupta ad uirginitatis integritatem reformatur, expulsa a paradiso, redditur ex captiua libera, ex peregrina ciuis, ex ancilla domina, ex uilissima regina et sponsa Creatoris sui uerbi Dei Christi benignitate effecta ostenditur, que digna sit eius suscipere oscula, et una cum eo effecta spiritum in celestibus sublimata regnare. Que sublimitas humiliatione Filii Dei celebrata cognoscitur sicut magister gentium docet de Christo dicendo: »Humiliauit se, ut nos exaltaret .« Non enim iniuria deputatur artifici pretiosum annulum lapsum in corporis foueam  paulisper deposita stola ad querendum descendere, et inuentum rursum sue dextere reddere. Nam quidquid humile, quidquid uilissimum, quidquid despectum indignumque stulta impiaque gentilitas opinatur cuius incredulitatis caligo oculos cordis cecauit, hoc gloriosum, hoc mirabile, hoc, inquam, magnificum apud diuinam clementiam et omnes uirtutes celestes esse probatur. Nam que immensa potentia, que bonitatis dulcedo, que miserationis superlatiua omnium operum flagrantia paterne uirtutis, admirata ab angelis, omniumque sanctorum choris precelsis uocibus perpetuis laudibus offertur, nisi Dominus ancillam uere pauperculam, ut externus mortalem per assumptionem carnis Dominus iehsu Christus Ecclesiam, id est Dei sermo  sibi animam sub coniunctionis titulo copularet? Quia igitur sepius sponsum et sponsam, Dominum et Ecclesiam diximus, et rite, iuxta petam, uiam sermone leuamus:

Spesque fidesque meum comitantur in ardua gressum,
Blandius ad summam tandem peruenimus arcem.

Ut iam ipsum textum diuini oraculi pandamus uelut adolescentule, uelut sodales audiamus uerba sponsi, audiamus uerba sponse, et in eorum sermonibus feruorem discamus amoris. Itaque sancta Ecclesia diu prestolans aduentum Domini, diu sitiens fontem uite, quomodo optet uidere presentiam sponsi sui, quomodo desideret et dicat.




CAPUT PRIMUM.

»Osculetur me osculo oris sui.« Angelos ad eamdem [Col. 0562C ] Dominus, patriarchas ad illam et prophetas miserat, spiritualia dona deferentes, sed ipsa uero munera non per seruos sponsi, sed per ipsum iam sponsum percipere querebat. Ponamus ante oculos omne genus humanum ab exordio mundi usque ad finem mundi, totam uidelicet Ecclesiam unam esse personam: que arrhas spirituali dono perceperat, sed tamen sponsi sui presentiam querebat, que dicit. »Osculetur me osculo oris sui,« Suspirans enim sancta Ecclesia pro aduentu Mediatoris Dei et hominum, pro aduentu Redemptoris sui ad Patrem uerba orationis facit, ut Filium dirigat, et sua illam presentia illustret, ut eidem Ecclesie non iam per ora prophetarum, sed suo ore locutionem faciat, ac si apertius dicat: Tangat me dulcedine presentie  sue, quam sepius a prophetis promissam audiui. Unde et de eodem sponso in Euangelio scriptum est , cum sederet in monte, et sublimium preceptorum uerba faceret: »Aperiens hic iehsu os suum dixit.« Ac si dicatur: Tunc os suum aperuit, qui prius ad exhortationem Ecclesie aperuit ora prophetarum. Cerne libenter, Cesar Auguste, quomodo ab exordio mundi ab Adam scilicet, imo ab Abel iusto, usque ad Ioannem Baptistam semper Ecclesia Christum in eis qui altioris intellectus erant quesiuit, et per omnes patriarchas et prophetas ad Patrem omnipotentem lacrymabili uoce clamauit, eius sibi oscula propinari, quem et in Iordanis baptismo uox Patris de nube, et Ioannes digito monstrauit, dicendo:  »Ecce Agnus Dei qui tollit peccatum mundi .« Et Pater ipse de nube: »Hic est Filius meus, inquit, dilectus in quo mihi complacui .« Unum autem de multis amicis sponsi preparantem sponsam Ioannem intellige, cuius presentia Ecclesia Christi oscula sancta suscepit, ipso testante de Christo. »Qui habet sponsam, sponsus est. Amicus autem sponsi gaudio gaudet ad uocem sponsi .« Miratur uidelicet Ioannes, cum uidit eum propter aquarum sanctificationem ad baptismum uenientem, qui ait: »Ego a te debeo baptizari, et tu uenis ad me?«  Gaudio uero gaudet, audiens uocem eius dicentis: »Sine modo, sic enim oportet nos implere omnem iustitiam .« Ubi complete sunt preces Ecclesie  iam olim promisse ad Deum Patrem Domini nostri Iesu Christi dicentis: »Osculetur me osculo oris sui.« Sed dum ergo sancta Ecclesia incarnandum sponsum adhuc absentem desiderat, subito intuetur presentem. Habet enim gratia Redemptoris nostri, ut cum de illo querentes loquimur, eius presentia perfruamur, sic de duobus Cleopha uidelicet et alio, sicut in Euangelio scriptum est. Unde subiungit: »Quia meliora sunt ubera tua uino,« »et odor unguentorum tuorum super omnia aromata .« uinum fuit scientia legis, scientia prophetarum, sed ueniens Dominus quia sapientiam suam per carnem uoluit predicari, quasi fecit eam in carnis ubera lactescere. Et quam in diuinitate sua capere minime poteramus, incarnatione eius agnosceremus:  unde non immerito eius ubera laudantur, quia predicationis eius condescensio hoc egit in cordibus nostris, quod doctrina legis agere minime ualuit. Plus enim nos nutriuit incarnationis predicatio, quam legis doctrina. »Et odor unguentorum tuorum super omnia aromata.« Unguenta Domini uirtutes sunt. Unguentum Domini, Spiritus sanctus fuit, de quo ei per Prophetam dicitur: »Unxit te Deus, Deus tuus, oleo letitie pre consortibus tuis .« Hoc oleo tunc unctus est cum incarnatus est. Non enim prius homo exstitit et postmodum spiritum sanctum accepit, sed quia Spiritu sancto mediante incarnatus est, eodem hoc oleo tunc unctus est, cum homo creatus est. Odor ergo unguentorum eius flagrantia Spiritus sancti est, qui ex illo procedens, in illo permansit.  Odor unguentorum eius flagrantia uirtutum quas operatus est. Habuit hec Ecclesia aromata quia habuit multa spiritus dona, que in domo Dei, id est in congregatione sanctorum odorem bone opinionis redoleret. Sed odor unguentorum tuorum super omnia aromata, quia flagrantia uirtutum sponsi, que per incarnationem eius facta est, uicit predicamenta legis, que in arrhis ab sponso fuerant prerogata. Illa legis aromata per angelos ministrata sunt, istud unguentum per presentiam sponsi datum est, Tanto quippe amplius ad intellectum credit Ecclesia, quanto et amplioris uisionis gratia meruit illustrari. Hoc autem quod generaliter de cuncta Ecclesia diximus, nunc specialiter  de unaquaque anima sentiamus. Ponamus ante oculos esse quamdam animam donorum studiis inherentem, intellectum ex aliena predicatione percipientem, que per diuinam gratiam etiam ipsa illustrari desiderat, ut aliquando etiam per se intelligat, que nichil se intelligere nisi per uerba predicatorum considerat, et dicat: »Osculetur me osculo oris sui.« Ac si dicat: Ipsa me tangat intus, ut cognoscam intelligentiam, et non iam predicatorum uocibus, sed interne eius gratie tactu perfruar. Quasi osculo oris sui osculabatur Moysen Dominus, cum per fiduciam familiaris gratie intellectum porrigeret. Unde scriptum est. »Si fuerit propheta in somnio loquor ad eum et non sicut famulo meo Moysi. Ore enim ad os loquor ei .« Os quippe  ad os loqui, quasi osculari est, et interna intelligentia mente tangere. Sequitur: »Meliora sunt ubera tua uino.« Ubera Dei sunt sicut prius diximus, humillima predicatio incarnationis eius; sapientia autem seculi, quasi quoddam uinum est. Inebriat enim mentem, quia ab intellectu humilitatis alienam reddit. Quasi quodam uino inebriantur philosophi, dum per secularem sapientiam uulgi morem transeunt. Quam sapientiam sancta Ecclesia despiciat, humillimam predicationis Dominice incarnationem appetat. Plus ei sapiat quod per infirmitatem carnis eius nutritur, quam quod mundus hic per elationem false prudentie extollitur, et dicat: »Quia meliora sunt ubera tua uino,« id est humillima incarnationis tue predicatio elatam  mundi sapientiam superat. Unde scriptum est: »Quod infirmum est Dei, fortius est quam homines. Et quod stultum est Dei sapientius est quam homines .« Sed quia ipsi huius seculi sapientes nonnunquam uidentur quibusdam uirtutibus studere, uidemus enim plerosque habere caritatem seruare mansuetudinem, honestatem exteriorem in omnibus exercere. Quas tamen uirtutes, non ut Deo, sed ut hominibus placeant exhibent. Que idcirco uirtutes non sunt, quia Deo placere non appetunt. Olent tamen in humanis naribus dum humano iudicio bonam opinionem reddunt. Sed comparentur hec uero odori Redemptoris nostri, comparentur ueris uirtutibus et dicatur: »Et odor unguentorum tuorum super omnia aromata,« id est flagrantia uirtutum  tuarum, omnem speciem uirtutum sapientium mundi superat, quia uidelicet fictas eorum imagines ex ueritate transcendit. Quia secundo loco sentiri hoc quod dictum est de unaquaque anima diximus, adhuc eumdem sensum, si possumus, adiuuante Deo, subtilius exsequamur. Omnis anima que timet Deum, iam sub iugo eius est. Sed adhuc longe, quia timet. Nam tantum quisque ad Deum prope fit, quando penam timoris amittit, et gratiam de illo caritatis percipit. Ponamus ante oculos animam electi cuiuslibet, que continuo desiderio in amorem uisionis sponsi accenditur, quia quod in hac uita perfecte percipere non ualet, contemplatur eius celsitudinem et ex ipso amore compungitur. Ipsa enim  compunctio que per alacritatem fit, quia et desiderio accenditur, quasi quoddam osculum est. Toties enim anima osculatur Deum, quoties in eius amore compungitur. Sunt enim multi qui iam quidem Deum metuunt, iam in bona operatione recipiunt, sed necdum osculantur, quia amore eius minime compunguntur. Quod bene in conuiuio Pharisei signatum est. Qui cum Dominum recepisset, cumque osculanti mulieri pedes eius in corde suo derogaret, audiuit. »Intraui in domum tuam, osculum mihi non dedisti, hec autem ex quo ingressa est, non cessauit osculari pedes meos .« Omnis qui iam eleemosynas facit, qui iam in bonis operibus studet, quasi Christum in conuiuium recipit, Christum pascit, quia eum in membris suis sustentare non desinit.  Sed si nondum per amorem compungitur, adhuc eius uestigia non osculatur. Bene autem dictum est, »non cessauit osculari pedes eius « Non enim sufficit in amore Dei semel compungi et quiescere, sed et compunctio debet esse et crebrescere. Unde mulier in eo laudatur, quia osculari non destitit id compungi minime cessauit. Unde et per Prophetam dicitur: »Constituite diem solemnem in confrequentationibus usque ad cornu altaris .« Dies solemnis est Domino, compunctio cordis nostri. Sed tunc in confrequentatione dies solemnis constituitur, cum ad lacrymas pre amore Domini assidue mouetur. Cur uel si diceremus quandiu ista acturi sumus, quandiu tribulationibus afficimur? illico terminum quousque fieri debeat subiunxit  dicens: »Usque ad cornu altaris.« Cornu quippe altaris est exaltatio sacrificii interioris. Ubi cum peruenerimus iam, nequaquam necesse est ut solemnem Domino de nostra lamentatione faciamus. Anima ergo, que iam per amorem compungi desiderat, que iam contemplari uisione sponsi sui appetit, dicat: »Osculetur me osculo oris sui.« uel certe osculum oris eius est ipsa perfectio pacis interne, ad quam cum peruenerimus nichil remanebit amplius quod queramus. Unde et apte subiungitur. »Quia meliora sunt ubera tua uino.« uinum est scientia Dei, quam in ista uita positi accipimus. Ubera autem sponsi tunc amplectimur, cum eum in eterna patria iam per amplexum presentiam contemplamur. Dicat ergo: »Meliora sunt ubera tua  uino.« Ac si dicat: Magna est quidem scientia, quam de te mihi in hac uita contulisti, magnum est uinum notitie tue quo me inebrias, sed ubera tua uino meliora sunt, quia tunc per speciem et per sublimitatem contemplationis transcenditur, quidquid de te modo per fidem scitur »Et odor unguentorum tuorum super omnia aromata.« Hic habet sancta Ecclesia aromata, dum in uirtute scientie, uirtute castitatis, uirtute misericordie, uirtute humilitatis, uirtute caritatis pollet. Si sanctorum uita odorem aromatum ex uirtutibus non haberet, Paulus non diceret: »Christi bonus odor sumus Deo in omni loco .« Sed longe excellentior est illa unctio contemplationis Dei, ad quam quandoque ducendi  sumus, longe excellentior est odor unguentorum Dei aromatibus uirtutum nostrarum. Et si iam magna sunt que accepimus, ualde tamen potiora sunt, que de contemplatione Creatoris nostri accepturi sumus. Unde anhelet anima et dicat: »Odor unguentorum tuorum super omnia aromata,« id est bona illa que per contemplationem tuam preparas, ista omnia uirtutum munera, que in hac uita tribuisti, transcendunt. Dicamus hinc Ecclesie, dicamus hinc anime sic amenti, sic estuanti amorem sponsi sui, unde tamen desiderium perceperit, unde notitiam diuinitatis eius apprehenderit. Sed ecce ipsa exprimit et dicit:

»Unguentum effusum nomen tuum.« Unguentum effusum est diuinitas incarnata. Si enim sit unguentum  in uasculo odorem exterius minus reddit, si uero effunditur, odor effusi unguenti dilatatur. Nomen ergo Dei unguentum effusum est, quia ab immensitate diuinitatis sue ad naturam nostram se exterius effudit et ab eo quod est inuisibilis, se uisibilem reddidit. Si enim non se effunderet, nequaquam nobis innotesceret. Effundit se unguentum, cum se et dominum seruauit, et hominem exhibuit. De qua effusione Paulus dicit: »Qui cum in forma Dei esset, non rapinam arbitratus est esse se equalem Deo, sed semetipsum exinaniuit formam serui accipiens .« Quod Paulus dixit, »exinaniuit,« hoc Salomon dixit »effudit.« Quia ergo humano generi Dominus per humilitatem incarnationis innotuit, dicatur ei: Unguentum effusum nomen tuum. Sed  quia in Hebraica ueritate aliquid aliter habetur, compellimur ad superiora apostropham facere, et nonnulla aliter inserere. Denique cum dixisset: »Osculetur me osculo oris sui,« et subiunxit: »Quia meliora sunt ubera tua uino,« ubi nimium gaudium amoris completum per attrectationem uberum demonstratur, protinus addidit iuxta Hebraicum flagrantia unguentis optimis: que quamuis lampabili sermone superius a summo tractatore exposita sint melliflue, tamen, possumus iuxta opiniones quorumdam rursus iterare. uinum, inquiunt, erat uerbum nuntiatorum, delatum per angelos, qui ad prophetas uel in prophetis loquebantur, sicut ait Zacarias propheta . Et dixit ad Angelum »qui loquebatur in me,« quod Ecclesie cor letificabat,  audiens eius quem desiderabat aduentum. Sed ubi ore manibusque corpus eius et sanguinem contrectauit, meliora cognouit ubera apostolice Euangeliorumque doctrine lacte manantia, ubi omnis diuina perfectio que nunc ministratur, quam uinum ueteris Testamenti et legis que secundum Apostolum neminem ad perfectum perduxit. Quanquam enim perfecti uiri apostolici qui prescripto populo Christiano doctores ubera Christi intelligantur, quos Christus ut paruulos nutrit, tamen non erit inconueniens, duo ubera Christi Baptistam et Euangelistam duos Ioannes intelligit proprie, qui Ecclesie post oscula sacramenti predicti plenissima uerba sunt propinati, cum alter eum solum peccatum  mundi tollentem, agnumque demonstrat Ecclesie, alter in principio uerbum Deum apud Deum Patrem manentem, qui per immaculatam uitam ita in amore eius quasi ubera pectori adheserunt, dum alter adhuc paruule et lactenti Ecclesie uerum hominem sub nomine immaculati agni ostendit; alter a creandi effectu omnium rerum eum fabricatorem in principio uerbum Deum demonstrat, per quem creata sunt uniuersa. Nullus igitur usque in hoc tempus ad Ecclesiam huiusmodi gustus suauitatis peruenerat, ut in agni mansuetudine terribili rege turme luporum demonum effugarentur, cuius presentia terrorem incutit omnibus terrenis et etheriis potestatibus qui tegmine Spiritus sancti alios uestit et ipse de nullo habet necesse, qui de terrenis leuatam  ad Patris consortium ducunt per carnis assumptionem Ecclesiam, cum qua mente et materia unum effectus est, sedens ad dexteram Patris, cum quo erat in principio Deus uerbum. Huius ergo lacte doctrine uitam eternam conferentem, predicta ubera dilecte Ecclesie manantia Christi Domini nostri, de cuius pectore lacteo uitam eternam, quam Adam perdiderat, per candorem doctrine, apostolis infusam, que si per ubera in credentibus suscepit Ecclesia, et suis posteris, quasi ex lacte butyrum effectum, per interpretationem sermonis quotidie porrigit. Nam primum continet sacramentum per lactis naturam, id est casti liquorem, et cum fuerit arte subactus liquor reddit butyrum: ita et lac apostolice doctrine cum inuenerit magistrum, declarat  intra se continere indiuiduam Trinitatem. Quibus alimentis nisi indesinenter usa fuerit anima, non poterit uiuere in eternum. Quem cibum Ecclesia de supradictis uberibus in baptismatis suscepit sacramento, ubi trina confessione Patris et Filii et Spiritus sancti notitie odorem cognoscit, cum ei sepe dictum quod doctrine lac triformem contulerit redemptionis medullam, liquorem scilicet baptismatis candidissimum, suauemque succum corporis Christi, et pinguissimum butyrum, sacri carismatis oleum, per quod Spiritus sanctus infunditur. De qua pinguedine, Ecclesia in alio Propheta deprecatur anime sue medullas repleri, dicendo: »Sicut adipe et pinguedine repleatur anima mea « Cuius odor sauciatas a peccatis animas resuscitat,  cuius uirtute pinguedinis in predictis uberibus absconsam flagrantiam, que post oscula suscepta collaudare sequenti docetur uersiculo, dicens: »Flagrantia unguentis optimis.« Erat quidem boni odoris, id est meriti unguentum illud in ueteri Testamento magistro Deo compositum, de quo ungebantur reges, prophete, et sacerdotes. Sed quantum distat uiuens homo a pictura fucis colorum oblita, tantum interest quod Ecclesia suscipit renascendo in Spiritu, cuius figuram Synagoga suscipiebat in corpore, cuius tante fuerunt res, ut uix in una gente Iudea et paucis tribuerit principatum. Hoc autem Ecclesie unguentum tantum in se gerit uirtutis, flagrantie simul et medicine, ut omnes credentes sanissimos  reddat, reges et sacerdotes constituat, et eius odor notitie a solis ortu usque ad occasum omnem mundum impleuerit. Que intra se quam aliam flagrantiam potest intelligi continere, nisi Christi nomen? De quo sequitur, »Unguentum effusum nomen tuum.« Sicut enim intra multitudinem cadauerum putridorum reclusi homines, morbo periclitantur, ita habitatoribus huius mundi euenerat per Adam, pluralem deorum numerum inducente diabolo ore serpentis dicendo: »Eritis sicut dii .« Introducto autem unius ueri Dei nomine, per incarnationis mysterium recondito in corpore uasculo, quo fracto clauorum et lancee ictibus odore eius notitie omnis fetor diabolice doctrine de toto mundo abstersus est. Et illud magnum nomen quod in solo populo Isrel erat notum  per chrismatis unctionem, nunc quasi effuso uase unguenti in domo tota domus repleatur odore, ita et a tempore passionis Domini nostri Iesu Christi omnis mundus unius ueri Dei Christi nomine notitia impletus probatur, ut per omnes nationes gentium quotidie quasi odor unguenti, uirtutum recurrit flagrantia, »dum mortui inuocato eius nomine surgunt, ceci uident, claudi ambulant, muti loquuntur,« effugantur demonia, omnis egritudo cadit, pellitur languor, in uirtute huius nominis inuocati. Ecce quibus odoribus dilectio amorque Christi adolescentulas accendit animas, scilicet de quibus nunc ait: »Ideo adolescentule dilexerunt te.« His enim prelibatis, ad superiorem suauissimi sensum doctoris regrediamur. Nam sequitur: »Ideo adolescentule  dilexerunt te.« Quid hoc in loco adolescentulas accipimus, nisi electorum animas per baptismum renouatas? uita quippe peccatoris ad ueterem hominem pertinet, uita iusti ad nouum. Quia ergo unguentum foras se effudit, in amore suo adolescentulas ardere fecit, quia renouatas animas desiderio suo flagrantes exhibuit. Puerilis etas amori necdum congruit. Puer est qui uite ardentis studium necdum cepit. Senex est qui ceperat quidem, sed desiit. Quia ergo neque hi flagrant in Domino qui necdum ceperunt, neque hi qui iam fidem ceperunt, sed friguerunt, postposita puerili uel senili uita. Adolescentule currere dicuntur, id est ille anime que in ipso feruore amoris sunt. Quod tamen intelligere et aliter possumus. Potest enim adolescentia ad infirmitatem  referri. Iuueniles quippe etates sunt ordines angelorum qui nulla debilitate uicti sunt, nulla infirmitate superati. Dicatur ergo: »Unguentum effusum nomen tuum, ideo adolescentule dilexerunt te,« id est per incarnationem tuam notitiam exterius effudisti: idcirco infirme anime naturam humanam diligere preualent. Ille quippe uirtutes summe, quasi etates iuueniles etiam ibi te diligunt, ubi effusus non es, quia et ibi te uident, ubi in statu diuinitatis tue te contines. Qui ergo ab illis summis ordinibus quasi a iuuenilibus etatibus etiam non effusus uideris exterius propter homines effunderis, ut etiam ab adolescentulis, id est ab infirmis mentibus diligaris. Sequitur.

 »Trahe me.« Omnis qui trahitur aut non ualens, aut non uolens, inuitus educitur. Sed qui dicit, trahe me, habet aliquid quod ualet, habet aliquid quod non ualet. Natura humana sequi Dominum uult, sed infirmitatis consuetudine superata, sicut debet sequi non preualet. uidet ergo aliud in se esse quo tendit, aliud in se esse quod non ualet, et recte dicit, trahe me. Quasi uolentem nec ualentem se uiderat Paulus cum diceret: »Mente seruio legi Dei, carne autem legi peccati ;« et: »uideo aliam legem in membris meis repugnantem legi mentis mee. « Quia ergo est aliquid quod nos incitat, aliud quod grauat, dicamus: »Trahe me; post te curremus in odore unguentorum tuorum.« In odore unguentorum Dei currimus, cum  donis eius spiritualibus afflati, in amorem uisionis eius inhiamus. Sciendum uero est, quia in eo quod homines Deum sequuntur, aliquando ambulant, aliquando currunt, aliquando fortiter currunt, quasi post Deum. Ambulat qui tepide sequitur. Currit qui feruenter sequitur. Perfecte currit, qui perseueranter sequitur. Immobile enim erat cor ad sequendum Deum, et post eum ambulare nolebat, cum aduentus Domini in mundo apparuit, et ab insensibili sua statione humanas mentes mouit. Unde scriptum est: »Pedes eius steterunt, et mota est terra .« His autem non motus, sed cursus dicitur, quia non sufficit ut sequamur, nisi etiam desiderando curramus. Quia uero neque currere sufficit, nisi etiam perfecte curratur, Paulus dicit: »Sic currite ut  comprehendatis .« Sed nonnulli dum nimis currunt, in indiscretionem dilabuntur. Plus enim quam necesse est sapiunt, et eius quem sequebantur iudicia postponunt. Unde bene cum diceretur curremus, premissum est, post te. Post Deum enim currunt, qui eius iudicia considerant, eius uoluntatem sue preferunt, et peruenire ad eum sub digna operatione cum discretione contendunt. Hinc Propheta uoluntatem Dei considerans, et sequens ait: »Adhesit anima mea post te .« Hic Petro consilium danti dicitur: »Redi post me, Satanas. Non enim sapis que Dei sunt, sed que hominum .« Quia ergo perfecte anime summa cautela Dei iudicia contuentur, et neque per torporem, neque per indiscretum feruorem preuenire presumunt, bene  dicitur: »Post te curremus in odore unguentorum tuorum.« Tunc enim post Deum currimus, quando et amando sequimur, et timendo diuina iudicia preuenimus. Sequitur: »Introduxit me rex in cubiculum suum, exsultabimus et letabimur in te.« Ecclesia Dei quasi quedam domus regis est, et ista domus habet portam, habet ascensum, habet triclinia, habet cubicula. Omnis qui intra Ecclesiam fidem habet, etiam portam domus istius ingressus est, quia sicut porta reliqua domus aperit, ita fides reliquarum uirtutum ostium est. Omnis qui intra Ecclesiam spem habet, iam ad ascensum domus uenit. Spes enim eleuat cor, ut sublimia appetat et ima deserat. Omnis qui in ista domo positus  caritatem habet, quasi in tricliniis deambulat. Lata est enim caritas que usque ad inimicorum dilectionem extenditur. Omnis qui in Ecclesia positus, iam sublimia rimatur secreta, iam occulta iudicia considerat, quasi in cubiculum intrabit. De porta domus istius dicebat quidam: »Aperite mihi portas iustitie; ingressus in eas confitebor Domino .« De ascensu spei dicebat: »Ascensus in corde suo disposuit .« De tricliniis latis domus istius dicitur: »Latum mandatum tuum nimis .« In mandato lato, specialiter caritas designatur. De cubiculo regis loquebatur qui dicebat: »Secretum meum mihi .« Et alias: »Audiui arcana uerba que non licet homini loqui .« Primus ergo aditus domus  istius, porta fidei; secundus prouectus, ascensus spei; tertius, latitudo caritatis; quartus iam perfectio caritatis est ad cognitionem secretorum Dei. Quia ergo sancta Ecclesia in membris suis perfectis, in sanctis doctoribus, in eis qui iam pleni et radicati sunt in mysteriis Dei, quasi ad sublimia secreta peruenit, et adhuc in ista uita posita, iam illa penetrat, dicit: »Introduxit me rex in cubiculum suum.« Per prophetas enim, per apostolos, per doctores, qui in ista uita positi, iam sublimia secreta illius uite penetrabant, Ecclesia in cubiculum regis illius ingressa fuerat. Et caute intuendum est, quia non dicit in cubiculum sponsi, sed in cubiculum regis. Nominando enim regem, reuerentiam secretorum uult ostendere, quia quanto patens est  cubiculum, tanto maior est reuerentia exhibenda his ad que intratur: ne ergo dum cognoscit secreta Dei unusquisque, dum occulta iudicia rimatur, dum ad sublimia contemplationis erigitur, extollatur et in superbiam dilabatur, regis dicitur cubiculum intrare. Cui tanto maior reuerentia exhibenda est, quanto magis anima ad cognoscenda eius secreta ducitur, ut unusquisque qui proficit, qui iam exaltatus per gratiam, ad sublimia secreta peruenit, seipsum attendat, et ex ipso profectu amplius humilietur. Unde et Ezechiel quoties ad sublimia contemplanda ducitur, Filius hominis uocatur. Ac si ei dicatur: Attende autem quod es, et non extollaris de his ad que attolleris. Sed paucorum est in Ecclesia ista sublimia et occulta Dei iudicia rimari et  comprehendere: tamen dum uidemus fortes uiros posse ad tantam sapientiam peruenire, ut contemplentur secreta Dei in cordibus suis, et nos paruuli habeamus fiduciam, quod quandoque ad ueniam, quandoque ad eius gratiam ueniamus. Unde et ex uerbis adolescentularum subditur. »Exsultabimus et letabimur in te.« Dum Ecclesia in his qui perfecti sunt ingreditur cubiculum regis, adolescentule spem sibi exsultationis promittunt. Quia dum fortes ad sublimia contemplanda perueniunt, infirmi spem de uenia peccatorum sumunt, ideo ait: »Introduxit me rex in cubiculum suum, exsultabimus et letabimur in te.«---»Memores uberum tuorum super uinum. Recti diligunt te.« Habet iste sponsus  ubera, qui etiam rex propter reuerentiam uocatur habet ubera, sanctos uiros corde adherentes sibi. Ubera in arcta pectoris fixa sunt, et externo nutrimentum trahunt, ad eos quos foris nutriuit. Sancti ergo uiri ubera sponsi sunt, quia ex intimis trahunt, et exterius nutriunt. Ubera illius sunt apostoli et omnes predicatores Ecclesie: uinum, sicut et superius diximus, fuit in prophetis, uinum fuit in lege. Sed quia ampliora mandata data sunt per apostolos, quam data fuerant per prophetas, ait: »Memores uberum tuorum super uinum;« Quia qui ista possunt implere que in Nouo Testamento mandata sunt, illi scientiam legis sine dubio transcendunt. Quod tamen intelligere et aliter possumus: »Memores uberum tuorum super uinum;« sunt multi qui uinum  quidem sapientie habent, sed cognitionem humilitatis non habent. Ista scientia inflat, quia caritas non edificat. Sunt uero multi qui sic habent uinum scientie, ut sciant considerare dona doctrine. Dona enim spiritualis gratie quasi quedam mamille sunt in pectore, que subtiliter occultis meatibus spiritualibus ministrant, et eos nutriunt. Ideo ait: »Memores uberum tuorum super uinum.« Quia hi qui recordari sciunt dona gratie tue, ut sibi non tribuant quod sapiunt et de eadem sapientia quam acceperunt non extolluntur super illos, qui de sapientia sua extolluntur et efferuntur. Plus est enim humiliter sapere quam superbe sapere. Neque enim uere sapere est, humiliter non sapere, ait: »Memores ergo uberum tuorum super uinum.« Quia scientes considerare  dona spiritualis gratie, transcendunt eos qui scientiam quidem habent, sed cognitionem in memoria donorum non habent. Aperte ergo dicere est: »Memores ergo uberum tuorum super uinum,« quia fortior humilitas est quam scientia. uinum est scientia que inebriat memoriam uberum, que inebriat quem ad cognitionem donorum reuocat. Dicat: »Memores ergo uberum tuorum super uinum,« quia uincit humilitas abundantiam scientie. Recti diligunt te. Nullus, inquit, te diligit nisi rectus. Et nullus est rectus, nisi qui te diligit. Omnis enim qui bona opera per timorem agit, et si in opere perfectus est, in desiderio rectus non est. uellet enim non esse quod timeret ut opera bona non faceret. Qui uero bona opera per amorem agit, et in opere et desiderio  rectus est. Sed dulcedo amoris timentibus absconditur. Unde scriptum est: »Quam magna multitudo dulcedinis tue, Domine, quam abscondisti timentibus te, et perfecisti ea sperantibus in te .« Dulcedo enim Deum timentibus incognita est, amantibus fit nota. Qui ergo per amorem studuerit rectus esse, perfecta dilectio illius est, ut iudicem uenientem non timeat, ut quidquid de eternis suppliciis audierit, non formidet. Unde et Paulus dum aduentum iudicis exspectaret, dum premia eterne uite quereret, dixit: »Que preparauit Deus non solum mihi, sed omnibus qui diligunt aduentum eius .« Premia enim eterna diligentibus iudicem preparantur, quia omnis qui se  opera mala agere scit, iudicem uenientem timet. Qui uero de operibus suis presumit, iudicis aduentum querit. Parantur ergo premia exspectantibus aduentum Dei et diligentibus aduentum eius quia non diligunt aduentum iudicis, nisi de causa sua presumentes. Omnis autem certitudo rectitudinis in dilectione est, et ideo recte dicitur: Recti diligunt te. Sequitur:

»Nigra sum, sed formosa filia Hierusalem, sicut tabernacula Cedar, sicut pelles Salomonis. Nolite me considerare quod,« etc. Scimus quia in primordiis Ecclesie dum predicata fuerat gratia Redemptoris nostri, alii crediderunt ex Iudea, alii non crediderunt. Sed hi qui crediderunt, ab infidelibus despecti sunt et persecutionem passi, quasi in uiam  gentium discessisse iudicati sunt. Unde Ecclesia in eisdem clamat aduersum eos qui conuersi non sunt. »Nigra sum, sed formosa filia Hierusalem.« Nigra quidem uero iudicio, sed formosa per illustrationem gratie. Quomodo nigra? »Sicut tabernacula Cedar.« Cedar enim secundus fuit de genere Ismel, et Cedar tabernacula Esau fuerunt. Quomodo ergo nigra? Sicut tabernacula Cedar. Quia in conspectu uestro ad similitudinem gentium iudicata sum, id est ad similitudinem peccatorum. Quomodo ergo formosa? »Sicut pelles Salomonis.« Fertur Salomon quando templum edificauit, omnia uasa templi pellibus cooperuisse. Sed nimirum pelles Salomonis decore esse potuerunt, que tabernaculo apte essent. Que si in tabernaculo eius fuerunt non nisi decore esse potuerunt  in obsequium regis. Sed quia Salomon interpretatur pacificus, nos ipsum Salomonem uerum intelligimus, quia omnes anime adherentes Deo, pelles Salomonis sunt macerantes seipsas et in obsequium regis pacis redigentes. Sum uero iudicio uestro sicut tabernacula Cedar, quia quasi in uiam gentium discessisse iudicor; sed iuxta ueritatem sicut pelles Salomonis sum, quia in obsequium regis adhereo. Nolite me considerare quod fusca sim, quia decolorauit me sol. Peccatricem attendebat illam partem que Christo crediderat, pars illa que non crediderat. Sed dicat ista:

»Nolite me considerare quod fusca sim, quia decolorauit me sol.« Sol ipse Dominus ipse ueniens decolorauit me, preceptis suis ostendit, quia pulchra  non fui in preceptis legis. Sol quem arctius tangit, ipsum decolorauit: ita et Dominus ueniens quem per gratiam suam strictius tetigit decolorauit, quia dum plus appropinquamus ad gratiam, plus nos peccatores cognoscimus esse. uideamus Paulum ex Iudea uenientem in sole decoloratum. Quod si uolentes in Christo iustificari, inuenti sumus et ipsi peccatores. Qui se in Christo peccatorem inuenit, in sole decoloratus inuenitur. Sed ecce pars ista que ex Iudea credidit, persecutionem ab infidelibus Iudeis passa est, afflicta multis tribulationibus ac pressa. Unde sequitur: »Filii matris mee pugnauerunt contra me.« Quia filii synagoge qui in infidelitate remanserunt, bellum persecutionis contra synagoge  fideles gesserunt. Sed dum persecutionem patitur ea pars que ex Iudea uenit ad fidem, discessit ad predicationem gentium. Unde sequitur: »Posuerunt me custodem uineis. uineam meam non custodiui.« Quia, dum me persequuntur qui in Iudea sunt, in ecclesiis me custodem fecerunt. »uineam meam non custodiui,« quia Iudeam deserui. Unde et Paulus dicit: »uobis missum fuerat uerbum Dei, sed quia uos indignos iudicastis, ecce conuertimur ad gentes .« Ac si dicat: Nos uineam nostram custodire uoluimus, sed quia nos ipsi respuistis ad alienarum nos uinearum custodiam transmittitis. Ista que de Synagoga diximus ad fidem conuersa, dicamus modo de Ecclesia ex gentibus ad fidem uocata. »Nigra sum, sed formosa filia Hierusalem.«  Ecclesia ex gentibus ueniens considerat fidelium animas quas inuenit, quas et filias Hierusalem uocat. Hierusalem quippe uisio pacis dicitur. Considerat quid fuit, considerat quid facta est, et confitetur preteritas culpas ne superba sit. Confitetur presentem uitam, ne ingrata sit, et dicit: »Nigra sum, sed formosa.« Nigra per meritum, formosa per gratiam. Nigra per uitam preteritam, formosa per conuersationem sequentem. Quomodo nigra? Sicut tabernacula Cedar. Cedar quippe tabernacula gentium fuerunt, tabernacula tenebrarum fuerunt. Et gentibus dictum est: »Fuistis aliquando tenebre, nunc autem lux in Domino .« Quomodo formosa? Sicut pelles Salomonis. Macerati sumus per penitentiam, mortificati uero per penitentiam  quasi pellis in obsequium regis adducitur. Omnes per penitentiam seipsos affligentes membra Christi se faciunt. Membra ergo Christi per penitentiam afflicta pelles Salomonis sunt, quia mortificata caro fiunt. Sed ecce erant in Iudea fideles, qui dedignabantur uenire ad fidem gentilium. Unde et Petrum redarguunt, quod Cornelium susceperat. Unde et hic Ecclesia gentium subiungit: »Nolite me considerare quod fusca sim.« Nolite despicere gentilitatem infidelitatis mee, nolite despicere peccata priora, nolite attendere quod fui. Quare? »quia decolorauit me sol.« Sol enim decolorat, in quo arctius et districtius se imprimit. Deus quando districtum iudicium tenet, quando districtionem suam amplius exhibet et decolorat, dum amplius  fulget, quia dum districtionem subtilius exercet, districte adiudicat. Quasi enim radios suos suspendit sol, quando clementer opera nostra desiderat. Quasi districte uirtutem suam exhibet, quando districte opera nostra pensat. Dicat ergo Ecclesia: Inde sum fusca, inde peccatrix, quia me sol decolorauit, quia Creator meus dum me deseruit, ego merore lapsa sum. Sed tu, o afflicta sic destituta, quid meruisti?

Quid ex dono assecuta es? Filii matris mee pugnauerunt contra me. Filii matris sunt apostoli. Mater enim hominum Hierusalem superna est. Ipsi pugnauerunt contra Ecclesiam, dum ab infidelitate in fide predicationis sue, quasi quibusdam lanceis confoderunt. Unde et Paulus quasi quidam pugnator dicit  . »Cogitationum consilia destruentes et omnem altitudinem extollentem se aduersus scientiam Dei.« Qui altitudinem destruit utique pugnator est; isti ergo pugnatores, isti filii matris Hierusalem debellauerunt Ecclesiam ab errore suo, ut illam fundarent ad iustitiam: »Filii matris mee pugnauerunt contra me.« Et quid fecerunt pugnantes? »Posuerunt me custodem in uineis.« uinee Ecclesie sunt uirtutes que fructificant, quia dum depugnant in me uitia, quasi mala mea in me expugnant. Fructificationem et uirtutum studia mihi dederunt, in uineis me custodem fecerunt, ut fructificationem afferrem. Post expugnationem specialiter dicat: »uineam meam non custodiui.« uinea Ecclesie antiqua consuetudo erroris est. Quem dum custos ad uirtutes ponitur, deserit  uineam, illam antiquam consuetudinem erroris sui. Diximus de gentilitate conuersa, dicamus modo generaliter de tota simul Ecclesia, et specialiter quid de unaquaque anima sentiendum sit. Solent praui auditores doctores suos non considerare quod sunt, sed quod fuerunt. Sani uero doctores et confitentur quod fuerunt, et proferunt quod sunt, ut nec peccatores esse abscondant, nec iterum dona uelut ingrati denegent. Dicat ergo in istis Ecclesia. »Nigra sum, sed formosa.« Nigra per me, formosa per donum. Nigra de preterito, formosa ex eo facta sum in futuris. Quomodo nigra? quomodo formosa? Nigra »sicut tabernacula Cedar, formosa sicut pelles Salomonis.« Et non est iustum ut aliquis ex preterita uita pensetur, et non magis attendatur quod fuit, sed quod est. Unde  subiungit: »Nolite me considerare quod fusca sim, quia decolorauit me sol.« Aliquando in Scriptura sacra sol ponitur nimius estus terrenorum desideriorum. Unde ergo fusca? Quia decolorauit me sol. Ita intelligitur: Nolite considerare quod nigra fui antea per infidelitatem, quia sol Christus de quo scriptum est: »uobis autem timentibus nomen meum orietur sol iustitie ,« decolorauit me per fidem. »Filii matris mee pugnauerunt contra me.« In omni creatura due creature rationales sunt condite, humana et angelica. Cecidit angelus, persuasit homini. Mater enim omnis creature benignitas est et potentia Dei. Nos ergo et angeli ex eo quod rationales conditi simus, quasi quamdam societatem fraternitatis habemus, quia angeli ab eadem potentia conditi sunt qua et  nos. Quia tamen cadentes angeli quotidie contra nos bellum gerunt, dicit: »Filii matris mee pugnauerunt contra me.« Ecce dum pugnant isti spiritus rationes, spiritus isti filii matris dum pugnant contra animam faciunt eam terrenis rebus incumbere, actionibus seculi uacare, res transitorias querere. Unde subiungit: »Posuerunt me custodem in uineis: uineam non custodiui.« uinee enim sunt actiones terrene. Ac si dicat: In actionibus terrenis custodem me posuerunt. Et quid? uineam meam, id est animam meam, uitam meam, mentem meam custodire neglexi; quia, dum exterius in rerum terrenarum actione inuoluta sum, ab interna custodia lapsa sum, plerique ex eo se considerant quod iuxta ipsos est,  non ex eo quod sunt. Iuxta ipsos sunt dignitates, iuxta ipsos interiora ministeria. Et dum custodiunt quod iuxta se habent, seipsos custodire negligunt. Dicat ergo: »Posuerunt me custodem in uineis, uineam meam non custodiui,« id est, dum exteriori custodia in actionibus secularibus deseruio, interioris custodie sollicitudinem amisi. Sed ecce reducta anima ad gratiam Creatoris sui, iam amat, iam requirit ubi Redemptorem suum inueniat. Unde sequitur:

»Indica mihi quem diligit anima mea, ubi pascas, ubi cubes in meridie.« In meridie sol feruentior est; omnis qui in fide feruet, in amore feruet. Iste sponsus qui subter hinnulus uocatur, in corde ipsorum pascit uirtutum uiriditate, ait: »Indica mihi quem diligit anima mea, ubi pascas, ubi cubes in meridie.«  Quare sic querat ubi pascat, ubi cubet, causam reddidit inquisitionis sue. »Ne uagari incipiam post greges sodalium tuorum.« Sodales Dei sunt amici familiares, sicut sunt omnes qui bene uiuunt. Sed multi apparent sodales esse, et non sunt. Multi enim doctores dum peruersa doctrina suaderet, sodales quidem uidebantur, sed inimici exstiterunt. Dum doctor esset Arius, Sabellius, Montanus, quasi sodales uidebantur, sed dum districte discussi sunt, inimici apparuerunt. Dicat ergo: »Indica mihi quem diligit anima mea, ubi pascas, ubi cubes in meridie, ne uagari incipiam post greges sodalium tuorum.« Ac si dicat: Indica in quorum cordibus ueraciter requiescas, ne uagari incipiam post greges eorum qui sodales tui uidentur, id est qui familiares tui creduntur, et non sunt. Omnes  sacerdotes, omnes doctores sodales sunt quantum ad speciem; quantum uero ad uitam, multi non sunt sodales, sed aduersarii sunt. Multi enim paruuli inter Ecclesiam fideles appetunt bene uiuere, et uolunt uitam rectitudinis tenere, considerant uitam sacerdotum qui eis prepositi sunt, et dum bene ipsi sacerdotes non uiuunt, hi qui sequuntur, in errorem dilabuntur. Unde Ecclesia quasi in eisdem paruulis et fidelibus dicit: »Indica mihi quem diligit anima mea, ubi pascas, ubi cubes in meridie,« id est uitam tibi ueraciter seruientium mihi indica, ut sciam ubi pascis uiriditate uirtutum, ut sciam ubi cubes in meridie, id est requiescis in feruore caritatis, ne dum greges sodalium tuorum aspicio, ipsa uagari incipiam, nesciens cuius uerbis credere debeam,  cuius magisterio uti debeam. Ecce uerba sponsi redduntur ad sponsam.

»Si ignoras te, o pulchra inter mulieres, egredere, et abi post uestigia gregum tuorum, et pasce hedos tuos iuxta tabernacula pastorum.« Omnis anima nichil debet amplius curare quam ut seipsam sciat. Qui enim seipsum scit, cognouit quia ad imaginem Dei factus est. Si ad imaginem Dei factus est, non debet similitudinem iumentorum sequi, siue in luxuria, siue in appetitu presenti deuolui. De qua ignorantia alibi dicitur: »Homo cum in honore esset, non intellexit, comparatus est iumentis insipientibus, et similis factus est illis .« uestigia gregum sunt actiones populorum.  Que quanto multe sunt, tanto impedite, tanto peruerse. Dicatur ergo Ecclesie: »Si ignoras te, o pulchra inter mulieres, egredere et abi post uestigia gregum et pasce hedos tuos iuxta tabernacula pastorum.« O tu que feda eras per ignorantiam, per fidem facta es pulchra inter aliorum animas. Quod euidenter dicitur ad electorum Ecclesiam. Si ignoras te, id est hoc ipsum quod ad imaginem meam facta es ignoras, egredere, foras exi. Si uero non cognoscis, aliquid facta es, egredere et abi post uestigia gregum. Sequere non exempla mea, sed exempla populorum. »Et pasce hedos tuos iuxta tabernacula pastorum.« Hedi nostri sunt motus carnales, hedi sunt nostre tentationes illicite. »Abi post uestigia gregum,« id est discede post  exempla populorum. »Et pasce hedos tuos,« id est nutri motus carnales, non iam sensus spirituales, sed motus carnales. Abires iuxta tabernacula pastorum, siue agnos pascere, id est in doctrinis magistrorum, in doctrinis apostolorum, in doctrinis prophetarum. Siue hedos pascis iuxta tabernacula pastorum pasce, ut fide uoceris Christiana et non operibus, quia intra uideris esse per fidem, et non intra per opera. Ecce increpasti, ecce redarguisti. Quid enim non dicis. Quid tu benigne in ea operatus es? Dic plane. Nam sequitur:

»Equitatui meo in curribus Pharaonis assimilaui te, amica mea.« Omnes qui luxurie, qui superbie, qui auaritie, qui inuidie, qui fallacie deseruiunt, adhuc sub curru Pharaonis sunt, id est  sub regimine diaboli, qui quasi sub curru Pharaonis sunt. Omnis uero qui in humilitate, in castitate, in doctrina, in caritate feruet iam equus effectus est Creatoris nostri, iam in curru Dei positus est, iam sessorem Deum habet. Unde cuidam cui Dominus presidebat dicitur: »Durum est tibi contra stimulum calcitrare .« Ac si diceret: Meus equus es, iam calces contra me iactare non potes, iam tibi ego presideo. De istis equis alibi dicitur: »Misisti in mare equos tuos, turbantes aquas multas .« Habet ergo currum Deus, quia animabus sanctis presidet, et per animas sanctas circumquaque discurrit. Unde scriptum est: »Currus Dei decem millia ,« et reliqua. Habet tamen currus Pharao, qui tamen currus in  mari Rubro submersi sunt. Dicit ergo sponsus: »Equitatui meo in curribus Pharaonis assimilaui te.« Dum adhuc operibus demoniacis deseruires, ego te equitatui meo assimilaui: quia attendi quod per predestinationem in te fecerim, et equis meis te comparaui. Ubi consideranda sunt Dei occulta iudicia, quam multi uidentur per predicationem, per sapientiam, per castitatem, per largitatem, per longanimitatem, equi Dei esse, et tamen occulto Dei iudicio equis Pharaonis assimilantur. Et multi uidentur per auaritiam, per superbiam, per inuidiam, per luxuriam equi Pharaonis esse, et tamen occulto Dei iudicio equis Dei assimilantur, quia et illos uidet de bono ad mala conuerti, et istos uidet  de malo ad bonum reduci. Sicut enim per predestinationem multi qui equi uidentur Dei, equi sunt Pharaonis per reprobam uitam que sequitur eos: ita et per pietatem multi qui equi Pharaonis esse uidentur, per sanctam uitam quam in fine suo seruaturi sunt, equis Dei assimilantur. Unde blanditur et dicit: »Equitatui meo in curribus Pharaonis assimilaui te, amica mea,« id est tu adhuc in curribus Pharaonis uitiis deseruiebas, sub uiti s currebas, sed ego attendi quid per predestinationem de te feci. Equitatui meo assimilaui te, id est, electis meis similem te attendi. Ecce tandem aduertis magnifice Cesar, quam in isagoge prefati sumus quod nil historialiter in hoc uolumine reperitur, sed omnia allegoriarum allusionibus redolent, et dramatum  decursionibus, moraliumque suauitatibus flagrant. Quocirca suadere, imo suggerere, quanquam temere, excellentie culminis uestri exopto, ut quia magnam solertie sapientiam nactus, et defensionem tuitionemque sancte Ecclesie indeptus, ut non solum armorum suffragio in procinctu bellorum constitutus, cuneis procerum uallatus, et turmis militum constipatus, ab incursionibus exterarum gentium aduersariorum protegas, uerum sacre doctrine et intelligentie diuinarum Scripturarum deuotus et sedulus persistas, ut eamdem sanctam Ecclesiam in subiectis ab internorum uidelicet malignorum spirituum ancilibus Euangeliorum munitus, gladiis diuinarum Scripturarum accinctus, spiculis sententiarum ornatus, defendere possis: qui semper non corpora,  sed animas fidelium exstinguere querunt. Unde Petrus hortatur, dicens: »uigilate, quia aduersarius uester diabolus tanquam leo rugiens circuit, querens quem deuoret; cui resistite fortes in fide .« Et ut hostis insidias antiqui cauere, et aliis predicare uestra nobilitas docte ualeat, huius uoluminis, aliorumque librorum expositionibus studere congruis post dispositionem imperii horis satagas, ut merito dicere gratulabunda queat, quod istic legitur: »Introduxit me rex in cellam uinariam, ordinauit in me caritatem.« Et illud: »Indica mihi, ubi pascas, ubi cubes in meridie, ne uagari incipiam post greges sodalium tuorum,« ut ipse sponsus, Dominus scilicet qui subter hinnulus appellatur, per custodiam tui aliorumque uigilantiam  et intelligentiam sacrarum Scripturarum pascere quodammodo uiriditate in uobis uirtutum, et cubare in feruore caritatis dignetur. Sequitur:

»Pulchre sunt gene tue ut turturis.« Post oscula sancta suscepta, post omnem letitiam retro dinumeratam, post pugnam predictorum filiorum matris, post agnitionem sui, post curam, qualis uel a quo creata sit, post uirtutem equitatui Dominico comparatam, uox Christi loquitur ad Ecclesiam. Et nunc initia pulchritudinis pre ceteris membris a genis eius nosci docemur. Et he pro magna turturi comparantur, ut per enigmata eius a perturbatione seculi istius tumultuosa prolongandam ostenderet. Hec ergo pulchritudo genarum que castitatis rubore,  et uerecundie candore decorantur, et in facie sunt corporis: nichil mirum si eorum persone qui faciem Ecclesie exornant comparentur. Unde in genis Ecclesie sunt Patres antiqui, qui in ipsa honoris facie primi consistunt atque martyrii decore rubent. Turturi uero Ecclesia propter uarietatem diuersorum bonorum, siue castitatem comparatur uirtutum. Que auis sola pre ceteris auibus remota a frequentia hominum diligit incolere loca secreta, et ibi constituit nidum, educat pullos ubi hostis eius aut nunquam, aut uix habet accessum. Sic nimirum sancti Patres, sic anima sancta et fidelis, que amica appellatur a uerbo Dei, quo utique fugiendo malorumque consortia respuendo, quidquid pretiosum in presenti cernitur uita, eo  modo cognoscitur celestem facere prolem, doctrine sue sermone genitam et uite exemplo nutritam transmittit ad celum. Nam turtur, sicut in prefatione prelibauimus, tante castitatis ab eis qui naturas auium descripserunt narratur, ut preter unum coniugem nesciat. De quibus si alter casu defectus erit, alteri iam nunquam alia societur, sed in omni uita proprium coniugem amissum desiderando requirit. Cui per castitatis et uerecundie decorem, Ecclesia in genarum pulchritudine congrue comparatur. Ait enim: »Pulchre sunt gene tue sicut turturis.« Ac si a Christo dicatur: Tanta te uarietate uirtutum decoraui, ut castitatem promisse mihi fidei nulla prauorum doctorum seductione corrumperes. Hec quidem secundum historie ordinem dicta sunt, sed  secundum opinionem aliquorum precelsior sensus in hac comparatione latere dicitur. Nam quibusdam uidetur illius turturis pulchritudinis genas Ecclesie comparari, de qua in Psalmo dicitur: »Etenim passer inuenit sibi domum, et turtur nidum sibi ubi reponat pullos suos .« Ubi figuram Spiritus sancti in passere, et immaculate carnis assumpte in turture nominatam, nemo sapiens ignorabit. Tunc uidelicet Ecclesia in genis que omnibus in propatulo sunt, a bonis et malis ab utroque pulchra laudatur, quando assumpti hominis Christi per castitatis maxima bona quantulumcunque in similitudine traxerit. Tunc pulcherrimum totum Ecclesie corpus cernitur, ut cum uerecundus genarum aspectus per pudicitie gloriam ab impiis admiratur. Tunc  enim magne uirtutis ab hostibus suis castitas probatur, cum eam impugnantes uincere non poterunt. Nam sicut membra que sunt in capite, si pulchra fuerint, ceterorum membrorum que uestibus conteguntur feditatem excusant: ita et illa que per sacerdotalem honorem membra capitis Ecclesie esse noscuntur, plebis negligentie feditatem sua castitate decorant. Et e contrario nil tam deforme, tam abiectum in Ecclesie corpore, nisi cum in supradictis membris turpissima uita uel fama cernitur. Et quia sancta Ecclesia in suis presulibus et doctoribus castitate et uarietate uirtutum, turturis, id est Christi imaginem imitatur, necessario ab ipso laudatur dicendo: »Quam pulchre sunt gene tue sicut  turturis.« Sequitur: »Collum tuum sicut monilia. Murenulas aureas faciemus tibi uermiculatas argento.« In collo uidentur laudari, qui uerbo edificationis ceteros instruunt ad salutem qui spiritualem cibum sermonis ad membra corporis Christi, quibus credulitas sola suffragatur quocunque interpretando transmittunt, qui per doctrinam auream et per exemplum uite gemmeum in Ecclesie collo ostenduntur. Monili namque gemmarum ornatus dignoscitur. Sed ut pulchrior fiat earum aspectus auri materiam necessariam habent, per que connexe in suo teneantur loco. Hoc et ipsum nature nostre ingenium, quod in similitudinem gemme de lapideo corde exciditur, necessarium habet fulgentissimum sancti Spiritus adiumentum, per quem Noui et ueteris Testamenti  uerba legis diuine, que pronuntiauerunt uel ostenderunt Saluatorem mundi uenisse, cum catenata quasi una ueritatis catenula sermo effectus, gemmeis animarum transactus mentibus per concordiam fidei, per unanimitatis sensum Ecclesie collum decorat. Et quia sancti doctores, qui per collum designantur, uerbum predicationis, ornati uirtutibus aliis administrant, et que docent uerbo operibus exsequuntur. Que opera monilibus exprimuntur, et Scripturam utriusque Testamenti, que murenulis aureis designatur, uidelicet quia auro spiritualium sensuum fulget interius, et argento celestis eloquii nitet exterius predicant, recte in eis Ecclesia laudatur dum dicitur: »Collum tuum sicut monilia. Murenulas« uel catenulas »aureas faciemus tibi, uermiculatas  argento,« quia dona superius predicta sancti doctores habere non possunt nisi ab ipso percipiant, in quo sunt omnes thesauri sapientie et scientie absconditi. Sequitur:

»Dum esset rex in accubitu suo nardus mea dedit odorem suum.« Nardus est frutex aromatica, graui, ut aiunt, et crassa radice, sed breui ac nigra fragilique quamuis pinguis situ redolente ut cypressum, aspero sapore, folio paruo, densoque; cuius cacumina in aristas se spargunt, ideoque gemina dote pigmentarii nardi spicas ac folia celebrant. Et hoc est quod ait Marcus: »Unguenti nardi spicati pretiosi .« uidelicet quia illud unguentum quod attulit Maria Domino, non solum de radice confectum nardi, uerum etiam,  quo pretiosius esset, spicarum quoque et foliorum eius adiectione, odoris ac uirtutis illius erat accumulata gratia. Ferunt etiam de nardo physiologi quod principale sit unguentum, unde merito unctio capitis et pedum Domini oblata est. Sunt quidem eius multa genera, sed omnia herbe, preter Indicum quod pretiosius est. Mystice autem deuotio hec Marie Domino ministrantis fidem ac pietatem designat Ecclesie sancte, que loquitur hic in amoris cantico, dicens: »Cum esset rex in accubitu suo, nardus mea dedit odorem suum.« Que nimirum uerba et semel iuxta litteram manibus Marie compleuit, et quotidie in omnibus suis membris spiritualiter implere non desinit. Que totum diffusa per  orbem gloriantur, et dicunt: Deo autem gratias qui semper triumphat nos in omni loco, »quia Christi bonus odor sumus Deo.« Que cum potentiam diuine uirtutis eius que illi una cum Patre est, digna reuerentia confitetur, laudat et predicat, caput profecto illius unguento perfundit pretioso. Cum uero assumpte mysteria humanitatis eque digna reuerentia suscipit, in pedes utique Domini unguentum nardi pisticum, id est fidele ac uerum perfudit: quia illam eius naturam qua terram contingere, hoc est inter homines conuersari dignatus est, pia predicatione commendat, ac deuotis ueneratur obsequiis. Unde accubitus sepultura Christi intelligitur, quanquam tunc discubuisset in domo Simonis leprosi. Nardus uero ipse mulieres que  primo diluculo ad monumentum cum aromatibus uenerunt, ut ungerent Christum, et famam illius resurrectionis credentibus diuulgarent. Unde eis dictum est: »Ite, nuntiate fratribus meis, quia precedit uos in Galileam, ibi eum uidebitis .« Seu accubitus Christi beatitudo est secreti celestis. Ait enim: »Cum esset rex in accubitu suo, nardus mea dedit odorem suum:« quia uidelicet Christo rege quiescenti in beatitudine secreti celestis, nardus dat odorem suum, id est uirtutes sanctorum in Ecclesia, magne nobis gratiam suauitatis administrant. uel etiam accubitus regis sancta electorum intelligitur Ecclesia. In ea Christus requiem sibi inuenit, sicut per Prophetam ipse loquitur: »Hec requies mea in seculum  seculi .« Nardus Ecclesie dicitur propter odorem uirtutum. Unde Apostolus ait: »Christi bonus odor sumus Deo in omni loco .« Quam Ecclesiam cum uiderit diabolus innumerabilibus carismatum monilibus ornatam ditari, et omnium dulcium blandimentis presentis uite contemptis ad unam illam eterne quietis dulcedinem festinantem, innumerabiles amaritudinum immissiones, tam per se quam per satellites suos per momenta immittit. Sed quia Deus Redemptor in medio eius est semper, non commouetur de uestigio ueritatis, neque perturbatur propter super se irruentium impetus impiorum, quia et omnia et in omnibus Christus. Nam si amara pro Christi inferantur amore, indulcescunt rore spei future et  letitie sempiterne. Ideo sequitur:

»Fasciculus myrrhe dilectus meus mihi, inter ubera mea commorabitur.« Perseuerat sancta Ecclesia, uel anima fidelis in laude sui Creatoris, quem perpendit passum in amaritudine sue passionis. Unde semper habens in memoria recordationis quam propinqua est uberibus pectoris, et qualiter passus est pro ipsa in gloriam sue redemptionis, dicit: »Fasciculus myrrhe dilectus meus mihi, inter ubera mea commorabitur.« Ac si dixisset: Mors dilecti mei quam pro salute mea subiit, semper in mea memoria commorabitur, ad imitationem et gloriam laudationis. Et quia gaudet eum passum, gloriatur  etiam eum resurrexisse a mortuis, recte subiunxit:

»Botrus cypri dilectus meus mihi, in uineis Engaddi.« Bene ait: »Botrus cypri dilectus meus mihi,« ac si aperte exclamet: Qui fuit fasciculus myrrhe in amaritudine, et tristitia passionis, ipse est botrus cypri in dulcedine resurrectionis; myrrha tristitiam, uinum letitiam significat: quia uidelicet Christus ex Iudeis secundum carnem genitus, atque ab ipsis in lignum crucis uelut botrus suspensus, sed tertia die post torcular mortis, letitiam resurrectionis suis ostendit discipulis. Et bene »in uineis Engaddi,« propter carismatum dona, que post resurrectionem largitus est in baptismo participibus. Engaddi namque fons hedi, uel  oculus hedi dicitur, uidelicet baptismum significans, ubi ex hedis agni efficiuntur. Quod autem oculus heai interpretatur, ipsum Christum innuit, qui est lux omnium peccatorum uenientium ad se. Ecce breuitatis causa ista succincte dicta sunt, ut menti lectoris mei citius inculcentur. Sed quia sancta Ecclesia in membris suis mysterium passionis Christi imitari desiderat, ut ad gloriam resurrectionis cum Christo perueniat et non cum hedis ad sinistram, sed cum ouibus segregari mereatur ad dexteram, dicamus plenius. Denique cum dixisset, »fasciculus myrrhe dilectus meus,« addidit mihi: intellexit pro sua salute fuisse passum, suaque pro gloria resurrexisse a mortuis. Ait namque: »Fasciculus myrrhe dilectus meus mihi, inter ubera mea commorabitur.«  Myrrha siquidem amara interpretatur, que in se salutarem significat disciplinam, quam in Christo suscepit Ecclesia, que pro eius nomine in diuersis membris diuersas tormentorum amaritudines tolerando, fasciculus myrrhe efficitur ei Christus. Arbor ergo myrrhe, de qua multis infirmitatibus corporis profuturus gignitur succus, similis est salici, subtilissimis contortisque uirgulis in modum fasciculorum, ramusculos ab eis qui arborum naturas descripserunt, proferre asseritur. Hec igitur predicta Ecclesia, uel sancta quelibet anima ubi per eterne uite auditum dulcedinem gustus suscipit in sponsi aduentu: multimodas et amaras passiones illatas non sentit, hoc est carceres, exsilia, proscriptiones, rerum presentium nuditatem, famem,  sitim, uincula, cedes iniustas, improperia, pericula, naufragia, imbres lapidum, precipitationem profundi, uariarumque penarum aculeos et alia multa. Cum hec susceperit propter mortem sui Redemptoris, cum magna letitia dicit: »Fasciculus myrrhe dilectus meus mihi.« Cum ergo ad multas infirmitates a diabolo inflictas sanandas, multas a Deo correptiones patienter pertulerit, uel diuersas, ut supra dictum est, pro eius nomine illatas, gaudens sustinuerit passiones, fasciculus myrrhe eius efficitur Christus, ad omnes uitiorum morbos de eius pectore expellendos. Tunc iam mundus et cum orationibus paratus, hospitium diuinum est, ut ipsum iam tam magna fiducia Christum inuitet in  cordis sui recessum, tanquam intra ubera sua dicentem in Euangelio: »Ego et Pater ueniemus, et mansionem apud eum faciemus « Seu etiam in ubera sua Ecclesia commorari letatur, inter illos procul dubio uiros qui pro etate, uel pro possibilitate lacte doctrine sue spirituali paruulos nutriunt. De quibus ipse Dominus dicit: »Si duobus uel tribus conuenerit super terram, quidquid petierint in nomine meo fiet eis.« Et: »Ubi congregati fuerint duo uel tres in nomine meo, ego in medio eorum sum .« Quorum unus ex uberibus suis auditoribus dicebat: »Lac uobis potum dedi non escam .« Possunt etiam si cui placuerit duo ubera Ecclesia Moyses et Elias intelligi, in quorum medio transfiguratus in monte iehsu, dilectus  Ecclesie in futuram gloriam ipsius Ecclesie commorasse probatur: quorum alter promissum ostendit, alter iam uenisse predicauit in significationem duorum Testamentorum. Unde dicitur: In medio duorum animalium cognosceris. Que duo Testamenta ubera sunt Ecclesie. Quorum in medio Christus commoratur. Et quia legislator Moyses, et eximius prophetarum Elias, sermocinantes fuerunt de excessu passionis illius, propterea sequitur: »Botrus Cypri dilectus meus mihi, in uineis Engaddi.« Pre omnibus terris, ut fertur, insula Cyprus mire magnitudinis botros uuarum gignere comprobatur. Cuius magnitudinis ille botrus, qui a duobus iuuenibus de terra repromissionis in desertum perlatus fuisse legitur, et qui omnimodo figuram assumpti  hominis Christi Redemptoris nostri signabat: que utique pro loco, uel tempore, uel causa, esca et potus Ecclesie factus est per corporis sui et sanguinis sacramentum. Cyprus uero tristitia uel meror interpretatur. Engaddi sicut dictum est fons hedi. Est ergo botrus Cypri amice sue Ecclesie, dum peccatoribus tristitiam, uel merorem penitentie in mentibus seminat, ut eos ad illam beatitudinem sublimet, de qua ipse in Euangelio dixit: »Beati qui lugent nunc, quia ipsi consolabuntur .« Qui ut ille quem diximus a duobus populis, Iudeo scilicet persecutore, et Romano milite imperante, a phalange in crucis patibulum leuatus est. Qui usque hodie per tristitiam meroremque uitam conferentem eternam Ecclesie genuit, ut predictum est, in  eis qui post innumeras congeries criminum in sinum Ecclesie congregantur. Cibum uero spiritalem et potum botrus predictus in se credentibus quotidie subministrat, his duntaxat qui congregantur in uineis Engaddi, ubi est fons hedi, qui est sacrosancti baptismatis fons, ubi hedi descendunt qui erant deputandi a sinistris ante tribunal iudicis, eterno igni tradendi, et ascendunt agni immaculati, qui a dextris iudicis congregentur eterno regno donandi. Certum est ergo, ut sicut una gens Iudea per notitiam legis diuine uinea Domini nuncupatur, ita et diuerse gentes ad fidem Christi aduecte per apostolorum culturam et doctorum doctrinam, multe uinee appellantur. In quarum medio, ut dictum est,  sancti baptismatis fons est aque, ad quem hedi adueniunt, ut agni efficiantur. Que uinee Engaddi non uinum, sed balsama gignunt. Engaddi uicus est premagnus in terra Iudea, iuxta mare Mortuum. Que terra figuram tenet terre uiuentium, ubi sunt uinee balsami, intra terminos tantum olim uiginti iugerum erant. Posteaquam eadem regione Romani potiti sunt, etiam in latissimis collibus propagata est, stirpe similis uiti, foliis similis rute, sed albidioribus semperque manentibus. Arbor autem balsamum, lignum chirobalsamum, id est ramusculus eius dicitur, fructus siue semen carpobalsamum, succus opobalsamum. Quod ideo cum adiectione significatur, eo quod percussus ferreis ungulis cortex ligni per cauernas eximii odoris guttam distillat. Cauerna  enim Greco sermone dicitur. Cuius guttam adulterant admisto Cyprino oleo uel melle. Balsama autem si pura fuerint, tantam uim habent, ut si sol excanduerit, sustineri in manu non possint. De quibus uineis multi reges transplantauerunt arbuscula balsami in aliis locis uel terris, quod et Romanos fecisse legitur, et penitus radicare aut uiuere nequiuerunt. Unde factum est, sicut supra innuimus, ut in eodem uel loco uel in eisdem finibus magnum studium adhiberetur a regibus in plantandis uineis gignentium balsama. Et que sit causa, ut in nullo cespite proueniant uinee nisi in sola Engaddi opere pretium est intelligere. Reor, ut quidam ait doctorum, hunc succum harum uinearum, unius fidei confessionem intelligi typum tenere, in qua spes  consistit fidelium, in qua singula medicinalis odor bonus Christi, uitam mortuis animabus reddens germinare probatur. De qua confessione quecunque gens uel anima malis cultoribus, uel hereticis decerpta uel transplantata fuerit arescit. Quod multis animabus euenisse probatur, qua se ab una uerissima predicta confessione fidei euulse et arefacte gehenne pabulum prebuerunt. Nam sicut corpus sine esca et potu subsistere non potest, ita Ecclesie uoce declaratur sine botro qui est Christus, eterna uita de celo descendens, uiuere non posse, quia in nulla alia terra repromissionis, in nulla alia uinea nisi in uineis Engaddi ab esurientibus et sitientibus iustitia inuenitur, id est in nulla congregatione hereticorum, in nulla secta philosophorum, in nulla  adulatione schismaticorum, ubi si transplantatus fuerit aliquis, deceptus peruersitatis sue fama, deperit arefactus. Hec profecto intelligens Ecclesia ait: »Botrus Cypri, dilectus meus mihi, in uineis Engaddi.« Sequitur:

»Ecce tu pulchra es, amica mea, ecce tu pulchra: oculi tui columbarum.« Post genarum et colli decoram sponse uicem reddendo oculorum pulchritudo laudatur in doctorum simplicitate suorum, et geminato preconio absconso. Et totius corporis pulchritudo, et lumina, columbarum oculis comparantur. Et illi comparantur creature, que mansuetudine, fecunditate, acumine uisus, uelocitate pennarum, omnibus aligeris animantibus prestantior  inuenitur. Oculi ergo duces totius corporis esse probantur, sine quibus aut non potest incedere corpus, aut uix offendendo incedit. In quibus sancti doctores intelliguntur spirituali uisu celestia contemplantes, qui propter simplicitatem et innocentiam columbe comparantur. Possunt etiam et sacerdotes recto ordine intelligi, quibus sacrosancta mysteria commissa sunt, in quorum fide decoratur Ecclesia, in quorum uita immaculata frequentibus laudibus sublimatur. Pulchra namque est mundissimam Deo scientiam exhibendo, pulchra inimicis et alienis a fide Christi irreprehensibilem conuersationem monstrando. Adducitur et tertia pulchritudinis laus in acumine oculorum. Columbarum enim natura, super illa que diximus, et hoc peculiare  habere probatur, ut hostis aduentum post se de longe, ante se in aqua speculetur, aduentum scilicet accipitris, ne pullos rapere possit considerat. Sic nimirum sancti doctores simplicitate et innocentia prediti, sic sacerdotes Ecclesie acumine sue contemplationis celestia contemplantur. Super fluenta Scripturarum meditando resident, et insidias diaboli, qui animas credentium rapere festinat, commonitione sermonum suis auditoribus ut caueant pronuntiare satagunt, ideoque in talibus pulchritudo Ecclesie ab sponso laudatur. Unde pulchram et pulchram repetit, quia hanc in eis et predicatione et actione laudabilem uidit. Sequitur:

»Ecce tu pulcher es, dilecte mi, et decorus; lectulus noster floridus.« uox Ecclesie ad Christum.  Ac si dicat: Tu solus pulcher es, ego ex te pulchra. Et quia intelligit non suis meritis iustificatam, et pulchritudinem uirtutum ab ipso accepisse, succensa in eius amore, laudat eius pulchritudinem. Non potest aliquis cuiuspiam quem diligit minime, decorem laudare, nec potest eum cuius moribus non concordat diligere, sicut Apostolus docet dicens: »Nemo, inquit, loquens in Spiritu Dei, dicit anathema Iesu. Et nullus dicit Dominum Iesum, nisi in Spiritu sancto .« Ille ergo pulchritudinem speciemque dilecti Filii Dei et uidere potest et laudando extollere, qui sanctis operibus spiritum eius in sua retinuerit mente, ideoque presenti loco, Ecclesia plena spiritu ueritatis, sicut ipse sponsus superius ostendit, dicens: »Ecce tu pulchra es,  amica mea,« ille qui in speciem columbe in Iordane de celo super assumptum hominem descendit, et pulchritudinem corporis eius sine peccato, et decorem uere anime sine mendacio et dolo agnoscens, reciproca geminataque effert laude dicendo: »Ecce tu pulcher es, dilecte mi, et decorus lectulus noster floridus .« Quamuis scilicet decora facies, uel pretiosa uestis pretiosum ostendat sponse sponsum procul positum, tamen usque ad lectuli coniunctionem ceterorum membrorum decorem ignorat. Sed ubi celebrata fuerit legalis coniunctio, et duo effecti fuerint caro una secundum sententiam primi hominis, quod sacramentum magister Paulus in Christo et in Ecclesia perlatum asseruit: ita et  predicta amica usque ad sepulture diem dilexit quidem desiderando eius aduentum, uisum osculatumque laudauit, sed tamen omnis amor, omnisque species decoris eius a tempore resurrectionis usque ad constitutum terminum, ad effusionem sanguinis pro eius nomine peruenisse probatur. Lectum namque floridum, id est sparsum floribus, ubi eius pulchritudinem, decoremque in omnibus membris agnouit, sepulcrum Domini per enigmata ab Ecclesia intelligitur dictum, ubi quod assumpserat corpus uerbum Patris, recubasse probatur. Floridus autem lectus iusta ratione predicatur, in quo aromata uel ale que de multis speciebus herbarum succis uel floribus arte pigmentaria composita, cum Christi corpore intromissa sunt, quibus eo resurgente sepulcrum  est aspersum. In cuius doctrina Ecclesia, id est fidelium turba, libertatem inuenit, in morte uitam, in sepultura silentium, in duris laboribus requiem, quos demonum flagris acta exsoluebat quotidie, ubi uerus homo per inclusionem corporis, sub impiorum signaculo conuersatus cognoscitur, et uerus Deus designato sepulcro resurgendo egressus. Ubi sub uocabulo lectuli Filii Dei et Ecclesie coniunctio celebrata, ubi cum eo Ecclesia delectabilem somnum passionis et gaudium eterne uigilationis meruit inuenire, clamante Apostolo ad eius membra: »Si mortui estis cum Christo, que sursum sunt querite, ubi Christus est in dextera Dei Patris .« Ad cuius resurrectionem et mentes hominum ad habitandum Spiritui sancto, et  tecta congregationum credentium quotidie preparantur, etiam uisibiliter quam innumerabiles domus Dei et Ecclesie sine cessatione omni tempore ampliantur, et de quibus aut a qualibus materiis fabricentur, aut quam durabilia sint uel decora, docuit dicendo

»Tigna domorum nostrarum cedrina, laquearia cypressina.« Sed sciendum est quia quidam doctorum lectum floridum pacem intelligunt sancte Ecclesie in qua, secura a tumultu uitiorum et dominatu malignorum spirituum, in Christo quiescit, et uirtutibus sanctis florescit, et spirituali flore multiplicatur. Sed nos, ut cepimus, superiorem sensum exsequamur. Sepulcrum Domini lectulum intelligimus, ubi caro ipsius per soporem mortis uelut in lectulo quieuit,  quod uere floruit per gloriam resurrectionis. Ait enim diuinus sermo: »Tigna domorum nostrarum cedrina, laquearia nostra cypressina.« Tigna et laquearia doctores sunt forte et auditores, siue corda electorum propter munimen et decorem, cedrina et cypressina, propter eximias uirtutes odorem bone uite et incorruptionum dicit, in quibus Christus requiescit uelut sub tecto. Et ut manifestius pateat, dicamus sub exemplo: Natura cedrorum semper crescere fertur, nec aliquando sinitur ire in senectam, secundum illud Psalmographi: »Iustus ut palma florebit, et sicut cedrus Libani multiplicabitur .« Quarum arborum succus, iuxta opiniones medicorum, tante uirtutis est, ut diuersa corporum  membra sanet, uermes ulcerum necet, et a muscarum aculeis peruncta corpora defendat. Cuius arboris ligno cum aqua uiua et fasciculo hyssopi, cocco alligato in uase fictili, peccatorum emundatio per aspersionem in ueteri Testamento celebratur. Quod nunc in ueritate per sacerdotem, per baptismum et per sanguinem Christi, qui unius fidei multitudines per fascem circumplexas a diaboli infestatione defendens, eterna et in temporali peccatorum remissione celebrari docetur. Domus uidelicet Filii Dei et Ecclesie, conuenticula populi Christiani, ubi predicta redemptio animarum celebratur, in toto mundo esse noscuntur. Que domus de doctoribus, imo a doctoribus, eorum scilicet doctrine ferramentis dolatis fabricari probantur, in quorum mentibus Dominus inhabitare dignatur. Ipsa cedrina ligna imputribilia  predictarum domorum intelliguntur, que nec stultissimis nequitiarum cogitationum suggestionibus a suo sanctitatis robore depereunt, et semper transacta obliuiscentes, ad ea que anteriora sunt bona opera sine intermissione uelut cedri quotidie crescunt, id est multiplicantur sanctorum fructibus in adiutorium sanctarum lucris animarum, quorum succus sermonis uel consolationis ab aculeis demonum animas defendit, et inflictas iam olim sordidorum facinorum consuetudines uulnerum sanat, et nequissimarum cogitationum uermes interimit. In quibus digne ad delectationem habitantium, domus recte fidelibus cypressina laquearia affixa dependunt. Cypressi namque lignum manu artificis runcinatum decorum prestat  aspectum, et odorem iucundissimum reddit ei ad multas passiones corporis, medicine uirtutem in se continere probatur. Que castitatem, pudicitiam, obedientiam, humilitatem, caritatem et misericordiam, conuersantium auditorum formam, uenerantium sacerdotum honorem exprimere intelliguntur, qui ad uerbum doctorum indesinenter dependent, qui in modum camere de iustis laboribus solando doctorum presentis temporis, predicta laquearia conserta tignis domorum exornant et contegunt nuditatem. Doctorum enim gloria plebs est, similiter et plebis est gloria stabilitio firma doctorum: cum illi spiritualia dona plebi, et plebs carnalia munera illis impertit, gloriose domus Christo parantur flores sapientie celestis, et lilia integritati per suam  penitentiam ad magnam iucunditatem honoris ipse Dominus predictarum domorum impendit. Unde sequitur:



CAPUT II.

»Ego flos campi, et lilium conuallium.« Ac si aperte dicatur: Ego decus mundi et gloria humilium. Quanquam et infernus ex superfluo possit intelligi, et ubi Christus ad eripiendos patriarchas descendere dignatus est, sicut quidam intelligunt. Sed nos, his prelibatis ne quorumdam sensum ignorasse causaremur, dicamus uberius beati Ambrosii dicta ponentes. Ante suam, inquit, incarnationem, Saluator in angeli persona partriarchis et prophetis loquendo, solus cui nullus similis inter angelos, thronos, dominationesque  omnibus admirandus, singularis flos in toto celorum campo coruscans probatur. Quam partem odoris notitie sue prout poterant sustinere patriarche uel prophete, et mundus ipse mortales semper admonuit docendo. Omnis scientia, per prophetas, per signorum uirtutes interficiendo impios per aquas diluuii, uel Sodomitas per ignem, per quod insipientes intelligerent sapientiam, et stulti superbi aliquando saperent super se commorari excelsiorem iudicem, iustam exsoluentem uindictam. Ubi uero per incarnationis sacramentum huc in conuallem lacrymarum, inter spinas et consortia peccatorum descendit, lilium effectum se esse testatur. In qua conualle quid aliud nisi spurcissima religio idololatrie, inuidie, furtorum, homicidiorumque,  aruspicine auguriorum, uel fornicationum, uel magicarum artium grassabantur spinarum silue? In quarum medio doctrine flagrantia, et exempli candore Christus ostensus, credentium turbam quotidie liberat. Tria igitur in se delectabilia et nimis oculis grata, lilii natura continere probatur, id est candorem, odorem, queque adusta ignibus medicinam. Que tria admiranda simili ratione in hanc conuallem mundi Dominus apportasse cognoscitur, hoc est abolitionem peccati, abstersionem mendacii, refrigerii temperamentum ignium genitalium, de quo nascitur amor conseruande uirginitatis. Et quicunque a talibus se temperant in utroque sexu gloriosi assumpti hominis et beate Marie uirginis accenduntur exemplis. Et sic flos campi et lilium conuallium  per immaculati corporis assumptionem dicitur. Quod sacramentum ad liberandam plebem suam, quo nos a diuersis languoribus diuersa eius membra sanaret, et que ignitis spiculis fornicationum a demonibus inflicta fuerant uulnera, eius sanarentur doctrina, et que acumine nequitie amicam in prophetis et doctoribus uulnerabant, in liliorum iucunditate conuerterentur, de quibus Ecclesia renata refulget, et amarissimis stimulis pungitur, sicut ipse in sequentibus ait:

»Sicut lilium inter spinas, sic amica mea inter filias.« Iste igitur amice inter quas Ecclesia ut lilium inter spinas consistit, licet non cum distinctione dicatur cuius sint filie, tamen ex eo quod spinis comparantur, aduertere possumus non Dei, sed  diaboli per nequissimam doctrinam genitas nuncupari. Inter tot enim uenenosas spinas Ecclesia incolit, mundum uidelicet gentilium uel hereticorum, qui ipsam impugnant, et ne otio torpescat, contra hostes armari impugnarique permittitur, ut post pugnam eius fortitudo appareat. De talibus Dominus ait: »Cauete a fermento Phariseorum ,« quod est doctrina hereticorum. Et apostolus : »Que, inquit, societas luci ad tenebras?« Aut qui est sensus templo Dei cum idolis? Aut que communicatio Christi cum Belial? Et prope similiter Isaias ait: »Exite, inquit, de medio eorum, et qui portatis uasa Domini, mundamini .« Quod autem dicit: »Sicut lilium inter spinas, sic amica  mea inter filias,« non uituperationem iustorum, qui sunt Ecclesie membra, sed laudem demonstrat, ut nos doceret nimium esse laudabile, pie inter impios uiuere, et peruersorum in nullo spinosa conuersatione attrahi, inter quos iustus quasi lux in tenebris resplendere probatur. Ac si Ecclesie dicatur: Tu requiem queris, sed laudem lectuli recordare, quod candidior tribulationum aculeis efficieris, et maiores fructus predicationis quam quietis acquires. Et bene ait: »Sicut lilium inter spinas, sic amica mea inter filias,« id est sicut lilium inter spinas proprium odorem atque candorem tenet, sic electorum Ecclesia inter prauos Christianos atque hereticos, si eis non cesserit, uirtutibus flagrat. Sequitur:

 »Sicut malus inter ligna siluarum, sic dilectus meus inter filios. Sub umbra illius quem desiderabam sedi, et fructus eius dulcis gutturi meo.« Sicut igitur ante incarnationis mysterium »multifariam, multisque modis,« secundum Apostolum, »Dei Filius locutus est patribus nostris ,« uel ostensus est in prophetis, sic post predictum mysterium celebrauit, multa bona diuersis modis prestando humane nature, diuersis rebus diuersisque comparatur personis, pro tempore et loco, uel causa. Nam secundum Dauid prophetam  mons Dei, pro eo quod plenitudo diuinitatis habitatura erat in eo. Est et uitulus nouellus cornua producens, per duo Testamenta. Et ungulas per octo beatitudines, a quatuor euangelistarum pedibus productas.  Et agnus tollens peccatum mundi per mansuetudinis impertionem Spiritus sancti, ita ut alios uestiendo ipse semper abundet. Est et fasciculus dilectus myrrhe, et botrus cypri in uineis Engaddi, ita et pro loco arborem malum uel granatum eum appellat Ecclesia, pro eo quod arbor uite est cum diuerso sapore diuersis se personis prebendo. Est procul dubio arbor malus granata, que inedia famis affectas animas, sole sub ardente nequitie fatigatas, sub umbra defensionis sue protegit ac defendit, et fructu labiorum doctrine, esurientes et sitientes per suam dulcedinem reficit. A paradisi expulsione usque ad uirginis partum multis laboribus et intolerabilibus demonum impugnationibus affecta est humana progenies, que hic sub Ecclesie persona  amica est appellata, in eius aduentu qui dixit: »uenite ad me, omnes qui laboratis et onerati estis, et ego uos requiescere faciam ,« sub tegmine defensionis eius, credendo unum Deum, requiescens leta dicit: »Sub umbra illius quem desiderabam sedi.« Quam dulcedinem regni celorum quanquam presens protectio possit intelligi, et beatorum requiem nominat, siue corpus eius, et sanguinem delibando, uitam eternam conferentem, exsultans ait: »Et fructus eius dulcis gutturi meo.« Licet ut dulcedo diuinarum Scripturarum intelligatur in predicatoribus sanctis, qui guttura Domini appellantur, prolata sit. De qua dulcedine ait Propheta: »Gustate, inquit, et uidete, quoniam suauis est Dominus.«  »Beatus uir, etc. .« Et illud: »Quam dulcia faucibus meis eloquia tua! Domine, super mel ori meo .« De huius arboris fructu, quasi languidus in ultima desperationis infirmitate, mali granati succo in aduentu eius recreata est credentium turba, qui fructus quotidie per eos qui Christi uices agunt, in guttur Ecclesie infundi monstratur, et sic per singulos gradus profectuum introducitur ad arcanam intelligentiam legis diuine, ut agnoscere possit omnia illa que in ueteri Testamento sunt gesta. Ait enim: »Sicut malum inter ligna siluarum, sic dilectus meus inter filios.« Ac si dicatur: Sicut malum uisu, odore et gustu antecedit omnia ligna siluestria, ita Christus antecedit omnes sanctos qui filii Dei uocantur. De quibus dicitur:  »Tunc exsultabunt omnia ligna siluarum ante faciem Domini quoniam uenit .« Unde filii non malitia uocantur, sicut filie, que spinis comparantur. Est quippe magna exsultatio lignis siluarum, dum conspiciunt in medio sui talem arborem surrexisse, cuius fructus totam decorauit siluam, omnes abstulit animarum languores, omnesque indulcorauit fructus amaritudinis. Sub cuius umbra omni estu tristitie, omnique pondere peccati abiecto, Ecclesia multo tempore desideratam requiem inuentam, et dulcissimo fructu saginata adolescentibus animabus adepta gaudia narrat. »Sub umbra quam desiderabam, inquit, sedi, et fructus eius dulcis gutturi meo.« Ac si dicat: Eodem protegente quem semper adesse quesiui quieta ac secura  maneo, et gratia sua celestis dulcedinis me fecit esse participem: et sic per ordinem ad altiora intelligenda mysteria se introduci testatur dicendo:

»Introduxit me rex in cellam uinariam, ordinauit in me caritatem.« Cella uinaria Ecclesia debet intelligi, sicut nonnulli opinantur, in cuius unitate Spiritus sanctus tantummodo dari solet et accipi. Cuius gratia hoc loco uini nomine designatur. uinum, cum Spiritum sanctum accepissent apostoli, Iudei dixerunt: »Musto pleni sunt isti .« In qua cella ordinata est caritas, ut quisque Deum toto corde plusquam seipsum, et proximum tanquam seipsum diligat. Quanquam possit ex superfluo cella uinaria mysterium passionis Christi intelligi, in  quo introducta est Ecclesia, quando per fidem eius sacramentis participare meruit. Sed quia per ordinem adolescentibus animabus intelligenda mysteria introductam se testatur, necessario cellam uinariam, scientiam et dulcedinem diuine legis uult intelligi. Ad quam dulcedinem inuitat adolescentulas, et laudando festinare hortatur, quam Christus propinando docuit, cum ait: »Operamini cibum qui non perit, sed qui permanet in eternum .« In quo opere positos beatificat Propheta dicens: »Beati qui scrutantur testimonia eius, in toto corde exquirunt eum .« Sunt enim testimonia in ueteri Testamento legis, que Christum humani generis Redemptorem probant uenturum, aduenisse,  iterum aduenturum in gloriam. Ponamus igitur legem latissimum esse palatium, in quo rex inhabitat Christus, sermo omnipotentis Patris, ubi ad eternam militiam introducuntur credentium anime, ubi introductam se, in eamdem uidelicet intelligentiam legis dicit ad consideranda mirabilia que per singulos patriarchas uel prophetas usque ad partum uirginis operatus est Deus, quam nunc per figuram cellam uinariam nominauit, ubi introducta, suscepit in se ordinem caritatis. In quo ordine caritatis, quid aliud credendum est primum imbui, nisi ut credat et agnoscat primum debere panem nominari, in quo Filius semper, ut uerbum inuocet; secundum Filium in quo semper Pater, tertium Spitum sanctum, qui uera ratione de uoce et uerbo de  Patre et Filio procedere comprobatur? qui per omnia Deus unus diligendus est, secundum illud in initio Decalogi: »Diliges Dominum Deum tuum in toto corde tuo.« Secundus ordo est, »in tota anima tua.« Tertius ordo est, »in tota uirtute tua .« Deinde iam in singulis preceptis legalibus quomodo, uel quo affectu debeat diligi proximus, uel singule persone in Ecclesia, caritas ordinat. Alio enim ordine reciproca caritas pensanda est Deo, qui nos secundum apostolum  prior dilexit, qui nobis omnem summam caritatis per Christum contulisse probatur. Alio ordine fideli amico, alio ordine carissimo filio, alio ordine impendenda genitoribus, per quos sumus qui non eramus, alio ordine fratri germano, alio ordine coniugi; alio ordine seruus  domino, alio ordine dominus seruo, alio peregrino, alio agnito, alio sacerdoti, alio propinquis et proximis. Nam largiri necessaria egenti infirmo, uel peregrino, non ad ostensionem laudis humane, sed propter retributionem eternam ordinate caritatis indicium est. Consolari indigentes, et oppressos iniusto iudicio, uisitare infirmos uel carceri mancipatos, ordinata caritas demonstratur. In nullo negotio pro ueritate hominis personam reuereri, misericorditer admonere insipientes, ueracissime increpare superbos, caritatis manifestus est ordo. Quisquis autem amplius diligit patrem, aut matrem, uxorem, filios, uel fratres, aut diuitias presentis temporis quam Deum, est quidem in eo caritas, sed non ordinata, quoniam pre omnibus ipsum  diligere debemus, et proximum sicut nosmetipsos. Iste est ordo caritatis. Ordinauit ergo Dei Filius in Ecclesia sua caritatem, ut sciat unusquisque Ecclesie filius unicuique quo ordine caritatis impendat officium, dicendo in Euangelio: »Reddite que sunt Cesaris Cesari, et que sunt Dei Deo .« Et per Apostolum ait: »Reddite singulis debita, cui honorem, honorem: cui timorem, timorem: cui tributum, tributum: cui uectigal, uectigal .« Non omnes qui Christiano uocabulo nuncupantur, per hunc ordinem caritatis in predictam intelligentiam, quam cellam uinariam nominauit, introducuntur, sed qui paruum quantumcunque imitatus fuerit Paulum, qui dicebat : Amplius om  nibus laboraui, in uigiliis, in ieiuniis, et cetera: »et omnia, ait, arbitratus sum ut stercora, ut Christum lucrifacerem .« In capite huius cantici in cubiculum, siue cellarium regis introducta Ecclesia laudat, ubi ingressa dicit, »Exsultabimus et letabimur in te,« agnitam uidelicet eius presentiam corporalem, qui est sapientia Patris, qui uelut in conclaui prophetarum preconiis latebat, in quo sunt omnes exsultationes, et letitie, et thesauri. Hic uero ad intelligendam diuinam legem, et ad ordinem caritatis discendum se introductam dicit, non se letari et exsultare, sed languere, eo quod, secundum Salomonem : »Qui addit scientiam, addit dolorem.« Et quis quantum consectando proximius effici ceperit sapientie, tantum eam uix conspicit prolongatam.  De quo dolore beatus amor nascitur Christi, et de amore gloriosior sanitas, anime languor, qui ei omnes uires subtrahat ad peccandum. Que licet arcana mysteria multiformis sapientie Dei adepta sit, que licet perfectionis teneat arcem, non sibi tamen solius predicte sententie aut intelligentie credit sufficere summam, nisi stipata mali et fulcita diuersis fuerit floribus. Unde continuo subiunxit:

»Fulcite me floribus, stipate me malis, quia amore langueo.« Presentiam corporalem sapientie Dei Patris, id est Christum, requirit in cella scientie legis, sed quia illum quem desiderat uidere prout est adhuc non permittitur, aliorum exempla ad suam consolationem exposcit, quibus interim suum languorem temperare ualeat. Ait namque:  »Fulcite me floribus, stipate me malis,« id est consolamini me exemplis seu inchoantium bonum opus, seu perficientium: quia adhuc in peregrinationis tedio, amore superne uisionis languesco. Unde non immerito per flores anime iam bonum opus inchoantes, et celesti desiderio redolentes, per mala de floribus perfecte iam bonorum mentes, que ad fructum perueniunt boni operis, de initio sancte propositionis intelliguntur. Que ergo amore languet, fulciri querit floribus, stipari malis, quia nullum quem desiderat uidere adhuc non permittitur, magna est consolatio si de aliorum profectibus letetur, ut anima requiescat in bono opere proximi, que adhuc contemplari non ualet uultum Dei. uideamus qualis mens Pauli fuerat, qui dicebat: »Mihi uiuere  Christus est et mori lucrum .« Hinc est quod iterum dicit: »Desiderium habeo dissolui et cum Christo esse multo magis melius .« Sed ecce qui dissolui desideras, quo amore langueas uideamus. Quia interim differri te conspicis fulciri, queso, floribus non requiris? Queris plane: nam sequitur: »Permanere autem in carne, necessarium existimo propter uos .« Et proficientibus discipulis dicit: »Que est enim nostra spes aut gaudium, aut corona glorie? Nonne uos ante Dominum nostrum Iesum Christum?«  Coniuncta ergo anima Dei uerbo, introducta intelligentiam legis, discurrendo per singulos apices Scripture, ut sepe dictum est, et singula uasa celle uinarie  diuinorum librorum degustando sapores, quasi inebriata letitie uino semper future beatitudinis, quamuis sponsum non cernat in presenti, cur ad eam tarde perueniat dicit se amore languere. Illo procul dubio, de quo Propheta dicit: »Sitiuit anima mea ad Deum fontem uiuum, quando ueniam et apparebo ante faciem Domini?«  Per quem amorem scientie, amor germinatur uite eterne, et de amore uite eterne tolerantia persecutionis. In quo amore saporata, quasi in lectulo collocata, promissionis leua et adiutorii dextera Christi amplexari se deprecabatur dicendo:

»Leua eius sub capite meo, et dextera illius amplexabitur me.« Quid namque per sinistram nisi uita presens, uel temporalia Dei omnipotentis dona  designantur? Quid uero per dexteram, nisi perpetua uita figuratur? Sinistra namque Dei, Ecclesia uidelicet, prosperitatem uite presentis et temporalia dona quasi sub capite posuit, quam intentione summi amoris premit. Dextera uero Dei eam amplectitur quia sub eterna eius beatitudine tota deuotione continetur. Quoniam hic per spem sponsus mentem roborat, et illic per remunerationem glorificat. uel in leua uetus Testamentum, et in dextera Nouum Testamentum intimatur. Nam potest ita intelligi, ut leua Christi a sinistris sustineat animam, ne ab incentiuis uitiorum uncinis implanetur in leua, sed semper ostentata occultis compunctionibus sublimetur ad regnum. Et ne in superbiam elata faciat lapsum in dextera in qua diabolus corruit, tribulationes  et multimoda retinacula permittendo, et fatigata adiuuando dextera sua amplexatur. ualet etiam ex superfluo ita intelligi, ut leua sub capite fidei sit scutum, quod pugnans sinistra contineat manu, et dextere amplexatio orationis gladius intelligatur, quo dextera semper armatus, quatenus altero armorum genere aduersarius repellatur, et altero prosternatur. Sequitur:

»Adiuro uos, filie Hierusalem, per capreas ceruosque camporum, ne suscitetis neque euigilare faciatis dilectam, quoadusque ipsa uelit.« Post multos labores, scilicet Ecclesie, et discursus, per quos anxia intra sanctam cellam uinariam fatigata redditur in soporem, que celerius ne pristinis reddatur laboribus suscitata a somno, adiurantur filie  Hierusalem ne suscitent eam; et per hoc adiurantur quod firma diligatur caritate. Per capreas uidelicet ceruosque camporum, quas non parui meriti uel laboris animas esse intelligi datur, per quas adiurantur filie Hierusalem. In plebe enim Christiana secundum meritorum qualitatem diuersis animalibus anime comparantur. Habet ergo palatium Dominus noster iehsu Christus, quod intra se cellaria multa, et cellam uinariam, et camporum spatia continere intelligitur. Cuius flores beatus Paulus ingressus, admirando laudat: »O altitudo, inquit, diuitiarum sapientie et scientie Dei! « In quo palatio inter multas diuitias, id est multitudinem sanctorum, intelligitur habere etiam animas diuersas  sicut in domo magna, iuxta Apostolum , non solum sunt uasa aurea et argentea, sed et fictilia et lignea. Unde non immerito filie Hierusalem anime sunt electorum superne patrie uisionem pacis contemplantes. Capreas uero uel ceruos spirituales ueteris Nouique Testamenti panes appellat, quibus multitudo sacrarum Scripturarum pascua est. Seu capreas eas nonnulli animas intelligi uolunt, que acumine dialectice, intelligentie sensu per philosophiam et mente discurrere consuerunt, que nunc intra supradictum palatium rete concluse arte uenatorum, id est apostolorum, ceterorumque doctorum manu capte, mutata religione in melius, campos diuinarum Scripturarum, uel per sapientie queque ardua et obscura interpretantes, discurrunt  montes, et cultura deorum in Creatoris laudem quotidie uertitur. Queque in fide uelocitatem sui cursus ostendunt, et acumine sensus more caprearum insidias aduersariorum a longe prospiciunt. Caprearum natura est primam corporis partem sublimiorem, humiliorem posteriorem probatam habere. Et hac de causa semper sursum ascendendo montem in cursu uelocior inuenitur, quo itinere aduersarius minor est insequendo. Cerui autem uidentur intelligi, qui in ipsa philosophie sue uelocitate doctrine non multos, sed unum Deum inuisibilem, immensum, inestimabilem, omniumque Creatorem, totum ubique mundum implentem confessi sunt, qui et ipsi a sanctis doctoribus rete predicationis in sinum Ecclesie capti sunt. Qui in arduis uite morantur,  more ceruorum fontem aquarum petunt, serpentes interimunt, et tanquam munda animalia ruminant. Hi sunt ergo procul dubio cerui camporum et capree, anime uidelicet fidelium philosophorum conuerse ab infidelitate superstitionum, per quos sponsus filias Hierusalem coniurat, ut patiantur paulisper requiescere sponsam in requiei somno, que delectantur Ecclesiam secum concurrere in illis operibus in quibus ipse ad celestem sunt gloriam sublimate, per que, amissa corporea sarcina, cum illis epulentur in celis. Quam Dominus Christus ad lucrum uel consolationem aliarum animarum requiescere in corpore iubet quoadusque ipsa uelit, donec ipse sponsus prospiciens utilitati eius et ipse cognoscat uires suas: quia sine ipso nichil potest facere.  Sed potest iuxta intelligentiam priorem, ubi capreas et ceruos ueteris et Noui Testamenti Patres significare diximus, ita intelligi: Contestor pacificas, ac si dicatur fidelium animas, per suas quasque uirtutes, que per munda et ruminantia animalia significate sunt, ne pia fratrum studia aliqua importunitate impediant, sed sic quisque de proximorum profectu, quasi de suo gaudeat. Aliter admonet Christus ne quisquam doctorum muneribus scilicet uel minis deterreat credituros, sed tantum que sancta sunt predicent, et uoluntarie ad fidem uel ad religionem credituros uel conuersos adducant, et in sua tranquillitate non perturbent, donec diuina inspiratione adacti ad altioris uite studia accingantur. Sed perfecta  electorum anima, et, ut ita dicam, sancta Ecclesia in ipso requiei sopore semper eum timendo audit, semper eum amando uidet. Unde nunc ait, subauditur, hec est quam audiui adiurantem filias Hierusalem, ne me in eius amplexu quiescentem suscitarent. uel uox illius euangelica est predicatio. Et quid dicat uox ista dilecti Ecclesie, in ipso Euangelio proprio ore declarat. »uidete, inquit, ne seducamini a pseudoprophetis. Multi enim uenient in nomine meo dicentes, quia ego sum Christus, et multos seducent, et dabunt signa, ita ut etiam, si fieri potest, electi in errorem inducantur .« Et: »uidete ne grauentur corda uestra crapula aut ebrietate .« Et: »Similes estote seruis exspectantibus dominum suum, quando  reuertatur a nuptiis .« Ne sub specie doctorum decipiatur Ecclesia requiescens in amplexibus sponsi. Et ne otio post labores torpescat, aut deliciis resoluatur, in Euangelio taliter admonetur. Sed in ipsa securitatis requie sollicita semper aurem cordis ad uocem Christi prebere, hoc est in Scripturis diuinis, et assidue orationi operam dare studeat. Monentur ergo per hec qui presunt populo Christiano ut sine intermissione annuntient plebi quid precipiat uox ista dilecti Ecclesie, quomodo scilicet uenit de sinu Patris ad humanum consortium ut uerbum fieret caro, quomodo secundum Habacuc prophetam  humiliando demonum superbiam, confregerit montes uiolentie, et liquefecerit colles eternales, conculcando sub pedibus credentium  Satanam, transiliens montes predictos. Et hoc perpendens Ecclesia ait:

»Ecce uenit saliens in montibus, transiliens colles.« uis audire quales saltus fecit? Tales, inquam, saltus dilectus meus. De celo uenit in uterum, de utero in presepe, de presepe uenit in crucem, de cruce uenit in sepulcrum, de sepulcro rediit in celum: ipse est qui eleuatus est etiam super omnes montes et colles, id est Patres Noui et ueteris Testamenti, qui merito uirtutum et uertice fidei ceteris sunt eminentiores. In his Dominus non solum inhabitare, sed transilire dicitur, quia non tantum diuinitate, sed humanitate incomparabilis apparuit. Seu per apostolos, ut dicere cepimus superius, omnem superbiam sapientie mundi extollentem se  aduersus Creatorem liquefecit, et ad nichilum redacta humiliatur. In quibus non rhetorica argumenta, sed sancti Spiritus uirtus fulgebat, et prostrata demonum turba sub pedibus credentium, ostensus est Ecclesie saliens in montibus, et transiliens colles uenisse in mundum, et inter homines conuersatus est. Unde et mox subiungitur:

»Similis est dilectus meus capree hinnuloque ceruorum.« Capree Christum comparatum non per detrimenta diuinitatis qui semper idem est, intelligimus, sed per incarnationis mysterium, uidelicet quia apparuit in similitudinem carnis peccati in quo augmenta consecuta est, celo recepta carnis natura. Nam et capree ideo nonnulli assimilatum opinantur,  quia nostre salutis illustratio cecitatem cordis auferens in posteriore seculi parte ueniendo in carne se ostendit, quam Moysi petenti in monte Sina monstrauerat. De quo mysterio Dauid dicit: »Penne columbe deargentate in posteriora dorsi eius .« Sicut caprearum posterior corporis pars candorem demonstrat; et quia multi non solum ex Iudeis, sed etiam ex philosophis gentium credidere per eius humilitatem incarnationis, de quibus intelliguntur agrestes ille anime quondam mundiores ceteris supradictis, que per ipsius doctrinam ad unius ueri Isrelis consortium aggregate sunt. Talibus similis iuxta opinionem aliquorum uoce Ecclesie pronuntiatur, qui propter innocentum et multitudinem credentium hinnulo ceruorum comparatur.  Hinnulus ceruorum ideo dicitur, quia genitus est ex stirpe patriarcharum, qui ceruorum nomine prenotantur, seu hinnulo ceruorum propter humilitatis formam, necdum adhuc potentie cornibus exaltatis, quibus in secundo aduentu causaturus est mundum, de quibus dictum est in psalmo: Tunc »exsultabuntur cornua iusti .« Hinnulus enim ceruorum sine cornibus est, amorem in se potius uisionis sue quam terribilitatem ostendit, sicut Dominus noster Christus in primo aduentu fecisse dignoscitur. De cuius primo aduentu mox subiungitur. »En ipse stat post parietem nostrum, respiciens per fenestras, prospiciens per cancellos.« Indutus pariete nostre mortalitatis, latuit substantia diuinitatis. Sed prospiciens ad nos  per cancellos et fenestras dum miracula fecit, ut ex miraculis appareret qui ex passionibus latuit. Qui enim humanis oculis hoc quod de mortali natura assumpsit ostendit, et in se ipso, qui inuisibilis permansit, in aperto se uidere querentibus quasi post parietem stetit, quia uidendum se manifestata maiestate non prebuit. Quasi enim post parietem stetit, qui humanitatis naturam quam assumpsit ostendit, et diuinitatis naturam humanis oculis occultauit. Quisquis enim per fenestras uel cancellos respicit, nec totus uidetur, nec totus non uidetur. Redemptor enim noster, quia et diuina fecit et humana pertulit, quasi per cancellos et fenestras ad homines uenit ut Deus, ut appareret ex miraculis, sicut dictum est, et lateret ex passionibus, et homo cerneretur ex passionibus.  Recte dicitur: »En ipse stat post parietem nostrum,« et reliqua. Potest, si cui libuerit, ita intelligi: En ipse qui crucifixus est, qui diuinitatis sue dextera languentem, id est lugentem in apostolis consolationis amplexu continebat Ecclesiam, cum qua carne sepultus est, cum ipsa utique stat resurgens post parietem incredulitatis nostre quem luteis operibus construxeramus peccando. De quibus dicit per Isaiam prophetam: »Nunquid non ualet manus mea ad liberandum? Sed peccata uestra murum fecerunt inter uos et Deum .« Post quem stans Dominus Christus exspectat se ab impiis inuocari, et uocat ad penitentiam animam peccatricem, exspectat sibi ab incredulis credi. Post quem parietem  stat, usque ad tempus baptismatis uel penitentie. Et licet non mereamur eum intueri, tamen per hoc quod idololatriam abdicamus, fenestras in supradicto facimus pariete, quibus nos ab immundis spiritibus defendendo respicit Christus. Et ipsi soli genua cordis deflectendo cancellos facimus, per quos compunctionem ad se conuertendo prospiciat. Ubi uero uenerimus ad ueram conuersionem baptismi predicti uel penitentie, retollit eum de medio concessa uenia peccatorum, et loquitur nobis dicendo: »uenite ad me, omnes qui laboratis et onerati estis, et ego reficiam uos .« Et: »uenite, benedicti Patris mei, possidete paratum uobis regnum a constitutione mundi .« Sicut et magister gentium, Paulus, docuit factum in eius aduentu.  »Qui tulit, inquit, parietem macerie de medio, et reconciliauit nos Deo Patri per sanguinem ipsius .« Unde cum inclusa esset Ecclesia quodammodo intra parietum septa propter persecutionis metum, post suam resurrectionem formidantibus et nimio terrore deiectis Apostolis, ianuis clausis ingressus, magnam fiduciam magnumque gaudium apportauit dicendo: »Pax uobis. Ego sum, nolite timere .« Tunc completum est quod sequitur:

»Dilectus meus loquitur mihi: Surge, propera, amica mea, columba mea, formosa mea, et ueni.« Loquitur ei scilicet ad perfectionem uite uocando, dicendo ei iam non timere mortis auctorem, diabolum, nec ultra residere intra incredulitatis et torporis  claustra. »Propera,« inquit, »et ueni,« quia ego moriendo uitam perditam reddidi. Modo iam non terrearis a morte, cui ego destruxi imperium. Stabat namque post parietem nostrum, quia nobis umbra sua obstabat sol iustitie, de quo propheta promiserat dicens: »Orietur uobis timentibus Deum sol iustitie, et sanitas in pennis eius .« Qui loquitur Ecclesie in apostolis, quando surgens a mortuis consolatur eos, dicens: »Confidite, quia ego uici mundum .« Et: »Data est mihi omnis potestas in celo et in terra .« Et: »Nolite timere eos qui occidunt corpus, animam autem non possunt occidere .« Unde per hanc sententiam ad predicationis officium prouocatur, sicut ipsa dicit: »dilectus meus loquitur  mihi,« id est ad predicandum me hortatur dicens: »Surge, propera, amica mea, et ueni,« id est surge de stratu quietudinis, in quo solius tui curam agere queris, propera, et ueni, ad implendam etiam proximi curam salutis, studium sedule predicationis officio impende. Nam et uerbis affabilibus tribuit fiduciam dum subiungit:

»Iam enim hiems transiit, imber abiit et recessit. Flores apparuerunt in terra nostra, tempus putationis aduenit.« Docet eam scilicet iam non timere omnino iniquorum hominum truculentiam, nec demonum formidare terrores, quia et Deum Patrem per assumpte carnis oblationem reconciliauit Ecclesie, et demonum exercitum subneruauit per crucem,  et post brumalem gelidamque asperitatem floridum uerni aduentus sui tempus ostendit, et quanta uel qualia gaudiorum esset premia ei per suam presentiam exhibiturus, futuram iam quasi factam narrauit. Unde et ei dicitur: »Exsurge, propera, amica mea, formosa mea, et ueni.« Amica enim fit agnoscendo Deum; formosa, Christi humilitatem seruando. Columba uero efficitur, nichil de terrenis cupiditatibus absque cibo uilissimo, indumentoque corporis requirendo, sed semper columbarum simplicitatem tenens, Spiritui sancto se sociat. uel amica dicitur per dilectionem, formosa uel speciosa per decorem uirtutum et lauacrum regenerationis, columba per infusionem Spiritus sancti. Sicut igitur superueniente uerno precursore estatis qui fugat hiemem,  quando omnis creatura rediuiua letatur, et uniuersa animalia secundum genus suum corporantur ad fetus, et ingrauidata cubilia construunt, et aues nidos componunt, et sese ad inuicem suis uocibus discretis aduocant et motibus, ubi iam reptilibus epulas preparat humus ne deesset pennigeris animantibus esca, ubi canora uox uolatilium dulcis modulamine resonat et pipat, et ad predandos flores apis pennis armata procedit: ita Dominus noster iehsu Christus, post horridam hiemem idololatrie et philosophicam doctrinam, uernum tempus per suam passionem, quod est pascha nostrum, transitus de morte ad uitam, faciem mundi martyrum, uel omnium sanctorum operum, et initia fidei credentium flore decorauit. Eo tempore de quietis stratu ad officium  predicationis, imo de conualle lacrymarum ad paradisi Dei montem sue mortis exemplo Ecclesiam uocat. Denique cum dixisset, »Surge, propera, amica mea, formosa mea, et ueni,« mox subiunxit, »iam enim hiems transiit,« id est potestas tenebrarum, que tristem reddebat mundum, sole iustitie Christo ueniente, transit de hoc mundo ad tartara. Iam frigus infidelitatiis et imber iniquitatis recesserunt, que totum orbem usque ad tempus Dominice incarnationis et resurrectionis tegebant. »Flores apparuerunt in terra nostra,« id est initia fidei et iustitie floruerunt in mundo crescente Ecclesia. »Tempus putationis aduenit,« id est amputatis inutilibus uane religionis, sarmentis future fidei preparantur corda hominum, estiuum namque tempus aduenit,  quando ex una stirpe corporis boni separantur a malis, ne uicinitate malorum depereant boni, ne perfidia incredulorum periclitentur credentes. Hoc utique tempus nuntiabatur uenire putationis, de quo Dominus dicit in Euangelio: »ueni enim separare filium a patre, et nurum a socru sua, et filiam a matre sua ,« et reliqua. uel hiems transiit, quia presentis uite tribulatio abscessit. Imber quoque abiit, quia cum ad contemplandum in sua substantia omnipotentem Deum ducimur, iam uerborum gutte necessarie non erunt, ut pluuia debeat predicationis infundi. Nam quod minus hic audire quis potest, ibi amplius uidebit: »Quia nunc uidemus per speculum in enigmate, tunc autem facie ad faciem,  et uidebimus eum sicuti est .« Tunc apparent flores in terra, quia cum de eterne beatitudinis uita quedam suauitatis primordia pregustare anima ceperit, quasi iam in floribus odoratur exiens, quod postquam egressa fuerit in fructu uberius habebit, unde et illuc subditur: »Tempus putationis aduenit.« In putatione quippe sarmenta sterilia reciduntur, ut ea que preualent uberius fructum ferant. Nostre itaque putationis tempus tunc adueniet, quando infructuosam ac noxiam corruptionis carnem deserimus. Qui fructus nobis erit uberrimus, uisio unius Dei. Ut tempus putationis est, uocatio e mundo anime celestium. Sequitur: »uox turturis audita est in terra nostra.« Dicamus opiniones diuersorum, ne forte ignorasse causari uideamur. uocem  turturis propter decorem castitatis beatam Mariam intelligi uolunt, cuius uox primum audita est in terra nostra dicendo ad angelum: »Quomodo fiet istud, quia uirum non cognosco?«  Et: »Ecce ancilla Domini, fiat mihi secundum uerbum tuum «. Et: »Ex hoc beatam me dicent omnes generationes «. Cui angelus respondit: »Spiritus sanctus superueniet in te, et uirtus Altissimi obumbrabit tibi.« Et: »Quod nascetur ex te sanctum uocabitur Filius Dei.« Et uere dignam, quam solam beatam omnes generationes dicunt, quam gloriosam inter omnes feminas non solum diuersarum gentium nationes, sed etiam celorum uirtutes admirantes collaudant, per uite ingressum enim, mortem fugatam, mundum reconciliatum gaudemus. Aliqui uero beatum Ioannem  Baptistam asserunt, cuius uox audita est dicentis: »Ego uox clamantis in deserto, parate uiam Domini .« Et: »Facite fructus dignos penitentie .« Quandiu enim preuaricationis hiems tempus triste, constrictumque ab omni germine bono, obtexerat faciem mundi, et sua ditione obtinebat diabolus terram, hec dulcissima uox turturis, siue per beatam Mariam, siue per Ioannem non est audita in terra. Sed ubi magnus ille sol iustitie, qui nobis indulgentia estatis ubertatem adducendo exortus est, cepit desiderio conseruande castitatis uox turturis in terra nostra audiri. Iusta enim ratione turturi castissime aui uirginitas comparatur, que in Ioanne uel Maria obtinet principatum.  Que semel uerbo Dei uel Spiritui sancto coniuncta, nunquam alium cogitat comparem, nec altera desideriorum sui amoris coniunctio est, nisi illi cui semel conglutinata probatur, tanquam turtur qui deserti dilecti habitacula diligit, et aduocans comparem dulci resonat uoce, et eo amisso alium non requirit, sed ad alium semper promissionis uocem et mentis emittit, cui promisit seruare dilectionis affectum. Quo mortuo, nunquam alio coniungi narratur; sed eum omnibus diebus uite, cui semel fuerit coniuncta, desiderando requirit. Sed sciendum est, licet ita sit uox turturis que audita est in terra nostra: illa est Domini Saluatoris, que dicit in Euangelio: »Penitentiam agite, appropinquabit enim regnum celorum .« uel per turturem rectissime  sancta Ecclesia intelligitur, uarietate uirtutum uelut plumis ornata.

»Ficus protulit grossos suos.« Propinquante igitur messe redemptionis humane et gloriosi Redemptoris aduentu, impietatis hieme et algore constricta nichil in se ficulnea, id est Synagoga, nisi amarissimum succum doctrine quem animarum cibum mentitur, intelligitur habuisse. Sed in Domini aduentu postquam turturis uox audita est dicentis, »Penitentiam agite,« et reliqua, ficus protulit grossos suos, id est precepta legis ceciderunt et ipsa per apostolos protulit grossos suos, qui de ea generati dulcissimus cibus doctrine animarum effecti sunt. Sed quia eis credere noluit, eterna sterilitate aruit, et omni decore nudata nichil in se nisi ignis eterni  alimentum conseruata est. A cuius peruerse oppressionis umbra liberata plebs, cepit, amotis malis doctoribus Phariseis, in Christo credendo florere, et suo exemplo aliarum gentium nationes ad florem credulitatis prouocare. De quibus sequenti uersiculo dicitur: »uinee florentes dederunt odorem suum.« Credendo namque in unum Deum omnipotentem floruerunt uinee, id est euangelicus populus. Seu uinee florentes, sancte conuersationes odorem longe lateque dederunt per orbem. Nam sicut hiemis tempore absque frondibus et floribus sine decore sunt uinee, ita fuisse absque decore iustitie et sanctitatis ornamento per orbem nationes quas nunc uineas appellauit, certissime comprobatur. Sequitur:

»Surge, propera, amica mea, speciosa mea, et  ueni, columba mea, in foraminibus petre, in cauerna macerie.« Iacebat ergo satis in humili loco et abdito Ecclesia multum a longe uocata, que nunc in toto mundo regnare probatur, conturbata uel oppressa de demonum tempestate. Sed ubi passiones Christi sacramenta sunt celebrata per apostolorum doctrinam, in quibus Christus loquitur, aduocatur ut surgat et ueniat ad deambulantem sponsum in uineis ad congaudendum, et in prouentum fructus iustitie predictarum nationum se exerat. Ac si ei dicatur: O sponsa et amica, cui tanta obtuli bona et pro qua tanta sustinui, surge et ueni, accingere ad certamen, unde eternam quietem accipias »in foraminibus petre, in cauerna macerie.« Quid sit petra Apostolus exponit: »Petra, inquit, erat Christus .« Quicunque ergo desiderat ab hostibus erie potestatis eripi, et illesus euadere, in foraminibus huius petre, fidem seruando semper ingrediatur, id est consideret uulnera clauorum et lancee que pro salute sponse sponsus suscepit, et in cauerna macerie, hoc est custodia uirtutum celestium. Habet enim ista petra multa foramina, id est aditus, per quos intratur ad Patrem regnum credentibus preparantem, hoc est mansuetudinis, humilitatis, patientie, contemptus diuitiarum, nullarum acceptio personarum, pernoctatio in oratione, misericordie magisterium, castitas immobilis, forma benignitatis, singulare speculum, indiuidue Trinitatis agnitio, in qua est nostra redemptio. Hec sunt procul dubio  foramina in quibus docetur anima ad gaudia regni celorum uenire. Potest foramen petre intelligi, protectio eiusdem Domini Iesu Christi, ad quam confugit Ecclesia, uelut columba ad foramen petre. Hinc Isaias ait: »Ingredere in petram, abscondere in fossa humo .« Cauerna macerie Spiritus sancti defensio, uel congregatio fidelium designari potest, quanquam foramina petre quatuor Euangeliorum assertiones ualeant intelligi, que eiusdem petre perforatum supradictis ictibus corpus testantur. Cauerna uero macerie apostolorum doctrine, de quibus ut uinee credentium plebi firmissimam maceriam ob infestationem malignorum spirituum Deum construxisse probatur. Nam sicut ipsi per Christum, ita et nos per apostolos agnoscentes diuina  mysteria, intra conspectum fidei quam ipsi confessi sunt continemur. Et quia »fides sine operibus otiosa est ,« recte subiungitur. »Ostende mihi faciem tuam. Sonet uox tua in auribus meis. uox enim tua dulcis, et facies tua decora.« Ac si aperte dicatur: Ostende mihi faciem tuam, precor, in publicum actionis procede, noli sub quietis torpore quiescere, et operibus ostende fidem tuam. Et sonet uox tua, id est predicationis, laudis et confessionis in auribus meis. Illius namque uox dulcis est Deo, qui dulce et suauiter ex dulcedine regni uerba Domini proximis enuntiare, et ipsi Domino laudes resonare nouit. Et illa fides decora est, que, operibus ornata, aduersa pati non timet. Sequitur:

»Capite nobis uulpes paruulas que demoliuntur  uineas; nam uinea nostra floruit.« Transacta uidelicet demonum tempestate, quam superius hiemem appellauit, inuitatur sponsa iam regis corpori iuncta per baptismi sacramenta in uineam, id est credentium sibi plebem ex gentibus, et inuenit eam producentem flores per bonum nature, ad confidendum Deo celi paratam. Sed calliditate insidiisque uulpium maturitatem fructus exspectantium ad demoliendam deuorandamque parata, que sunt peruersarum animarum hereseos mordacissima dogmata ait iehsu suis doctoribus: »Capite nobis uulpes paruulas que demo liuntur uineas,« id est conuincite hereticos et schismaticos prauos fide, et dolosos uerbo, qui dente praue doctrine rudes fidelium mentes lacerare solent. Nam uinea nostra floruit, id est sancte electorum anime  germinant fructum fidei et bonorum operum late longeque. uerum duplici ratione intelligitur quod ait nostra, id est siue suam dixerit et patris, siue Ecclesiam sibi coniunctam participem dicat. Quam cum flores tam Ecclesiam ex Iudeis, quam maxima ex gentibus uidisset proferre, ante preparat uenatores uel custodes qui uulpes capiant quam flores maturos fructus pariant. De quorum numero est unus qui dicebat: Corripientes omnem hominem in captiuitatem redigimus omnem scientiam extollentem se aduersus scientiam Dei. Nam siue demones uulpes intelligantur, siue heretici et peruersi doctores, per quos demones loquuntur blasphemias, utrumque conuenire manifestum est, per quos mentes  hominum in quibus habitat recta fides Ecclesie disterminantur. Quorum exterminium uel occultas insidias cauere sollicite debemus, et Deum ex toto corde diligere ut diligi ab eo mereamur: ideoque Ecclesia rectissime subiungit:

»Dilectus meus mihi, et ego illi.« Coniuncta itaque Ecclesia Christo uel anima uerbo Dei ut eam abundantiore gaudio cumulet per omnia, et in quibus ipse per letitiam pascitur, et quid ille delectetur in ea ostendit, et quid illa respondere debeat pro tantis beneficiis docetur. Sponsus uidelicet decoram faciem in ea desiderat, sicut superius innuit, que nulla peccati nigredine sit maculata, non turpium uerborum mendaciique absconsa, uel blasphemiarum raucedine uoce horrida, sed dulcedinem suis laudibus  resonantem reddit uicem, eadem Ecclesia ait: »Dilectus meus mihi, et ego illi.« Christus et ipsa, caput et corpus uelut unus homo, et tanquam membra caput, ita diligendo sequitur ipsum, propterea taliter loquitur. Nullus enim dilectus et adiutor Ecclesie, nisi Christus, et nullus Christi dilectus, nisi Ecclesia: quia nullus alius recte diligit Christum, nisi unica Ecclesia, et nulla alia ab eo diligitur, nisi ipsa. »Qui pascitur inter lilia, donec aspiret dies, et inclinentur umbre.« Id est, qui pascitur munditia fidei et candore uirtutum, donec uenturi seculi dies illius iudicii uerus adueniat, et oriatur lux et umbre, id est errores presentis seculi, qui nos impediunt, iustitie sole transeant et inclinentur cum suis amatoribus in chaos inferni.

 »Reuertere: Similis esto, dilecte mi, capree hinnuloque ceruorum super montes Bethel.« uox est ista supradicte Ecclesie ad Christum: Obsecro, mi dilecte, ut sepius tue uisitationis aduentu reuertaris ad me, quia carnem quam de patriarcharum origine sumpsisti, resurgens a mortuis, super omnem celestium montium ascendisti, ut laborem peregrinationes mee speculatione eterna releues. Capream hoc in loco sicut superius prelibauimus carnem dicunt Christi, propter similitudinem carnis peccati. Hinnulus ceruorum dicitur ipse, quia de stirpe patriarcharum genitus, qui post resurrectionem suam ad celos remeans, superexaltatus est super montes Bethel, que domus Dei dicitur, id est supernam patriam angelorum. Unde Psalmista ad eum loquens  ait: »Domine, Dominus noster, quam admirabile est nomen tuum in uniuersa terra! Quam eleuata est magnificentia tua super celos!«  Nec moralis siquidem admittendus est sensus. Unusquisque enim credentium Deo, ipse se fecit montem Dei per sanctam conuersationem, aut montem diaboli peruerse uiuendo. Bethel enim domus Dei interpretatur, ut prefati sumus. Quicunque ergo ita exhibuerit uitam suam, ut in eo delectetur Spiritus sanctus inhabitare, mons efficitur Dei qui est Ecclesia Dei. Super hec ergo, si quando offensus peccatis populi prolongauerit, reuertitur, similis efficitur cursu uel consuetudine capree hinnuloque ceruorum, quarum natura est, uoce ante se in montibus resonante post tergum  emissa dum obuiam sibi opinantur occurrere, ad locum unde abscesserant, uelociori cursu reuerti. Et hec causa ut exasperata ab hostibus consuetam nolit derelinquere sedem. Sic et Christus Dominus noster, quamuis prouocatus, quamuis exasperatus peccatis hominum, ieiuniis et precibus reuocatus, ad pietatis consuetam reuertitur sedem. Et si aliquando prouocari uidetur, ut studia inquirendo eum merito augeantur, non debet quis diffidere nec ab inquirendo cessare. Unde sequitur:



CAPUT III.

»In lectulo meo per noctem quesiui quem diligit anima mea. Quesiui illum et non inueni.« »ueni, sicut in quibusdam codicibus additur, et uocaui  eum, et non respondit mihi.« Hec ergo quamuis prenuntiata sint et consummata in Domini sepultura uideantur, dum mulieres ad sepulcrum Domini peruigilant, cum apostoli intolerabiliter lugent, sed amplius ad superiora respiciunt que subnectuntur; ac si Ecclesia uel unaqueque sancta anima apertius dicat: Iamdudum multo studio quesiui illum, sed quia adhuc illecebris carnis mee subdita fui, et tenebris profunde ignorantie obcecata, non inueni lumen ueritatis, id est Dominum. Aliter in lectulo suo dilectum suum Ecclesia uel anima sancta querit, quando ab omni perturbatione seculi tranquilla in quiete cordis Dominum suum cogitat. Quem querens ob hoc minime inuenit, ut amore illius accensa ardentius querens. Per noctem  querimus, quia et si iam mens in illo uigilet, tamen adhuc caligat oculus. »uocaui eum et non respondit mihi.« Quicunque solum hominem credit Christum, non inueniet eum. Et quicunque deitatem non credit in Christo, non inueniet eum. Et quicunque deitatem non credit in Christo, uocat quidem in noctibus peruersorum sensuum suorum Dominum Dei Filium, sed non respondet ei sicut non respondit regi Sauli a quo recesserat Deus. Sine causa igitur laborem impendit querendo, qui equalem hominibus absque peccato et ceternam Patri, non fuerit utraque natura confessus Deum, qui redemit, et hominem per quem redemit perditos Deus, de quo Psalmista dicit: »Frater non redemit, redimet homo .«

 »Surgam, et circuibo ciuitatem, per uicos et plateas queram quem diligit anima mea. Quesiui illum, et non inueni.« Proposui in animo meo de lectulo carnalium uoluptatum surgere, et terras ac maria circuire, et philosophorum adire mysteria, sed nec sic inueni illum. Potest et aliter intelligi. Ciuitas hoc in loco sancta electorum Ecclesia intelligitur, seu diuina Scriptura. uicos uero atque plateas, libros legis et prophatarum uocat, in quibus Ecclesia seu anima electa dilectum suum, id est Christum dum ardenter querit inuenit, quem in libris philosophorum non reperit.

»Inuenerunt me uigiles qui custodiunt ciuitatem. Num quem diligit anima mea uidistis?«  uigiles qui custodiunt ciuitatem, id est Ecclesiam,  apostoli uel ceteri doctores sunt qui sollicitam gentilitatem cum ueritatis indagine inuenerunt. De quibus dicitur: »Nisi Dominus custodierit ciuitatem, in uanum uigilant qui custodiunt eam .«

»Paululum cum pertransissem, inueni quem diligit anima mea.« Id est dum me illorum magisterio tradidi mox lumen ueritatis quod quesiui, inueni. Aliter: Querentes autem nos uigiles inueniunt qui custodiunt ciuitatem quia sancti Patres, qui Ecclesie statum custodiunt, bonis nostris studiis occurrunt, ut suo uel uerbo uel scripto doceant. Quos cum paululum pertransimus, inuenimus quem diligimus, quia Redemptor noster, et si humilitate homo inter homines, diuinitate tamen super homines  fuit. Quia nisi qui fidei passibus et pura mente omnes sanctos transierit, et Christum excellentiorem omnibus sanctis crediderit, inuenire nequaquam poterit. »Tenui manum eius nec dimittam, donec introducam illum in domum patris mei, et in cubiculum genitricis mee.« Teneo illum firma fide, donec in fine seculi per officium predicationis introducam illum in domum et in cubiculum Synagoge, que me genuit in Domino, »et fiet unum ouile et unus pastor .« Sequitur :

»Adiuro uos, filie Hierusalem, per capreas ceruosque camporum, ne suscitetis, neque euigilare faciatis dilectam, donec ipsa uelit.« Ubicunque igitur in hoc cantico similia uerba reperiuntur credentium diuersis temporibus, diuersorum  populorum persone introducuntur. Hic namque plebis illius persona uidetur induci, que post Christi ascensionem fatigata desiderio, querendo quem diligebat anima eius, Ecclesia uidelicet ex gentibus, que, paululum munita sibi tranquillitatis pace, in securitatis somno requiescere cupiebat, et ideo repetit hunc uersum sponsus, ne minorem eum Ecclesie ex gentibus congregate, quam Iudeis habere sollicitudinem putares, sed ut sit de una utriusque una sponsa, et illa dilectissima, quem uersiculum iam superius exposuimus. Filie Hierusalem anime sunt electorum, que superne illius Hierusalem uisionem scilicet pacis speculantur. Capree uel cerui Patres Noui ac ueteris Testamenti intelliguntur, quorum in altitudine contemplationis pascua sunt.

 »Que est ista que ascendit per desertum?« Hanc opinor gentem per desertum ascendentem, quam doctor gentium Paulus ab Hierusalem usque ad Illyricum congregatam, et unguentis doctrine delibutam, mysteriorumque sacramentorum aromatibus aspersam, usque ad pacifici regis lectulum perducit, de quo in sequentibus legitur. Unde miratur Synagoga quomodo gentium populus nullo circumcisionis mysterio emundatus, nulla prophetarum admonitione eruditus, subito ab infimis uoluptatibus per desertum gentilitatis et idololatrie ad alta uirtutum culmina et sponsi amplexus ascendisset. uere desertus locus erat, ubi nomen Christi non fuerat nominatum. »Sicut uirgula fumi, ex aromatibus  myrrhe et thuris, et uniuersi pulueris pigmentarii.« Id est igni amoris succensa, uel cum omni nisu uirtutum ad celestia tendens. Per myrrham mortificatio carnalium uoluptatum, per thus paritas orationum, et in diuersis pulueribus pigmentarii omnium uirtutum odor. Moraliter uero sancta electorum Ecclesia cum ab hoc mundo in sanctis precibus ardenti amore se erigit, per desertum quod deseruit ascendit. Fumus de incenso nascitur. Et per Psalmistam dicitur: »Dirigatur oratio mea sicut incensum in conspectu tuo, Domine .« Fumus excutere lacrymas solet. Itaque fumus ex aromatibus est compunctio orationis concepta ex uirtutibus amoris. Que tamen oratio fumi uirgula dicitur, quia dum sola celestia postulat, sic recta  progreditur ut ad terrena atque temporalia appetenda minime reflectatur. Et notandum quod non uirga, sed uirgula nuncupatur, quia interdum in compunctionis ardore, tante subtilitatis est uis amoris, ut hanc nec ipse animus comprehendere qui illuminatus meruit habere. Bene hoc dicitur myrrhe et thuris. Thus enim ex lege Domini in sacrificio incenditur. Per myrrham uero corpora mortua condiuntur, ne a uermibus corrumpantur. Myrrhe ergo et thuris sacrificium offerunt, qui et carnem afficiunt, ne eis corruptionis uitia dominentur, et redolentem in conspectu Domini amoris sui hostiam incendunt, seque ipsos Deo in sanctis uirtutibus exhibent. Unde et illic subditur: »Et uniuersi pulueris pigmentarii.« Puluis pigmentarii  uirtus bone operationis. Et notandum quod uirtutes bene operantium non pigmenta, sed pulueres dicuntur. Cum enim quelibet bona agimus, pigmenta offerimus. Cum uero bona ipsa etiam que agimus retractamus, et ne quid in his sinistrum sit iudicio retractionis attendimus, quasi ex pigmentis puluerem facimus, ut orationem nostram Domino per discretionem et amorem subtilius incendamus.

»En lectulum Salomonis sexaginta ambiunt ex fortissimis Isrel.« Salomon qui interpretatur pacificus, Dominum Iesum Christum designat. Lectulus Salomonis quieta est mens sanctorum, in quibus ipse uelut in lectulo requiescit. Sexaginta fortes predicatores sunt sancti, et fortissimi bellatores, qui mundo corde digni sunt Deum uidere.  Senarius enim numerus propter sex dies quibus Deus mundum fecit et sex mundi etates perfectus est. Denarius uero numerus ad decalogium legis pertinet. Qui per senarium multiplicatus fuerit, sexaginta complent. Sexies deni, sexaginta sunt.

»Omnes tenentes gladios, et ad bella doctissimi, uniuscuiusque ensis super femur suum propter timores nocturnos.« Tenent enim gladium spiritus, quod est uerbum Dei, qui quod ore docent operibus complent. Ensis autem est custodia uigilans, cordis concupiscentias premens, ne uerbum predicationis immunditia uite maculet. Nocturne uero timores sunt insidie diaboli et tentationes occulte. Neque enim credendum est Salomonem tante  magnitudinis regem, qui sic immensis diuitiis affluebat, ut pondus auri eius estimari non posset, et argentum in diebus illius pretium non haberet, quod de lignis Libani ferculum sibi fecerit, ut sequitur:

»Ferculum sibi fecit rex Salomon de lignis Libani.« Ferculum Salomonis est sancta Ecclesia, que credentes ad eterne beatitudinis epulas leuat, que de fortibus animo quasi lignis imputribilibus constructa est.

»Columnas eius fecit argenteas.« Columne argentee sunt doctores eloquii luce fulgentes: »Reclinatorium aureum.« Reclinatorium aureum est spes perpetue quietis fidelibus promissa, siue fulgor claritatis intime, in qua electorum anime reclinantur in requiem. Est autem columnis argenteis reclinatorium  aureum, quia per hoc quod a sanctis predicatoribus lucere dicitur, mentes audientium fulgorem claritatis in qua reclinentur inueniunt. Per hoc enim quod luculenter et aperte audiunt, in illo quod clarescit in corde requiescunt. Columne ergo argentee et reclinatorium aureum factum est, quia per lucem sermonis inuenitur apud animum claritas quietis. Ille iam quippe fulget qui interius mentem irradiat, ut per intentionem ibi requiescat, ubi predicationis gratia non queratur. Sed adhuc quod clarum ostenditur intus, qualis sit ascensus adiungit, cum de eodem ferculo protinus subdit: »Ascensum purpureum.« Quid est ascensus purpureus, nisi martyrum sanguis, et passio Redemptoris nostri? Quia non ascenditur ad epulas uite, nisi per mysterium  passionis Christi. Et bene ascensus purpureus subditur. uera quippe purpura, quia de sanguine tingitur, non immerito in colore sanguinis uidetur. Et quia maxima multitudo fidelium in exordio nascentis Ecclesie per martyrii sanguinem peruenit ad regnum. Rex noster ascensum purpureum fecit in ferculo, quia ad clarum quod intus aspicitur per tribulationem sanguinis peruenitur. Quid ergo nos miseri atque ab omni fortitudine destituti, quid acturi sumus? Ecce in hoc ferculo columne esse non possumus, quia in nobis nec fortitudo operis, nec lumen emicat predicationis. Reclinatorium non habemus, quia necdum sicut oportet per intellectum spiritualem requiem eterne caritatis aspicimus. Ascensus purpureus non sumus, quia pro Redemptore  nostro fundere sanguinem non ualemus. Quid ergo de nobis agendum est? que spes erit, si nullus ad regnum peruenit, nisi qui summis preditus uirtutibus fuerit? Sed adest quoque nostra consolatio: Amemus inquantum possumus Deum, diligamus et proximum, et simul quoque ad Dei ferculum pertinemus: quia sicut scriptum est, media caritate constrauit. Habet quippe caritatem, et ibi sine dubio preuenis, ubi et columna argentea erigitur, et ascensus purpureus tenetur: nam quia hoc propter nostram infirmitatem dicitur, aperte monstratur cum illic subditur: »Media caritate constrauit propter filias Hierusalem.« Filias dicunt, non filios, id est infirmos: per filios Hierusalem infirmantium  mentes significat, quibus inter sanctos predicatores et martyres, per precepta caritatis in celestia locum constituit, quia et qui in uirtutibus infirmantur, si ipsa bona que possunt facere cum caritate non negligunt, a Dei edificatione alieni non sunt. Omnis enim qui caritatem habet Dei et proximi, ad hanc requiem et ad has epulas letus peruenit: hec omnia ornamenta Ecclesie prestitit Christus ob nimiam caritatem qua dilexit nos, et tradidit semetipsum pro nobis.

»Egredimini et uidete, filie Hierusalem, regem Salomonem.« Ad hanc itaque letitiam, et ad huius mysterii contemplanda secreta, non infirme, sed perfecte anime conuocantur, que in rege Salomone dominium intelligunt, quibus dicitur: Egredimini  mente et actu de turbulenta mundi conuersatione, ut regem ualeatis uidere. »In diademate, quo coronauit eum mater sua.« uidete Dominum Christum in humanitate, quam de uirgine matre susceptam in maiestatis paterne dextera collocauit. »In die desponsationis illius.« Id est in tempore incarnationis illius, quo ad copulandam sibi Ecclesiam sponsam ex uirginali utero processit. »Et in die letitie cordis eius.« Id est redemptionis humani generis, que fuit dies letitie Christo. Aliter: Admonet ut semper ante oculos cordis habeant sancte anime regem Salomonem, hoc est pacificum nostrum, qui est Christus. In diademate, id est in illa spinea corona, qua coronauit eum mater sua, Synagoga scilicet Iudeorum, ex qua secundum carnem  genitus est in die desponsationis eius, quo sibi desponsauit Ecclesiam. Que maior letitia esse potuit Christo, quam cum per eius passionem redemptio facta est humani generis?



CAPUT Iu.

»Quam pulchra es, amica mea, quam pulchra es!« Abrasa scilicet omni uitiorum consuetudine carnis, et a multorum deorum turpium cultu, ad unum uerum Deum conuerse Ecclesie geminam eius pulchritudinem laudat. Pulchram dixit Ecclesiam, et pulchram repetit, quia hanc et predicatione et actione uidit esse laudabilem. »Oculi tui columbarum.« Sensus tui, inquit, spiritualium sunt rerum contemplatione excellentes ac uerecundi. Seu oculi, sancti  doctores decus populi intelliguntur. »Absque eo quod intrinsecus latet.« Magna est quippe gloria aperti operis, sed longe inoptabilior eterne retributionis, que necdum uideri potest. »Capilli tui sicut greges caprarum, que ascenderunt de monte Galaad.« Possunt in capillis fideles populi accipi, qui maximum decus sua numerositate prebent Ecclesie. Galaad aceruus testimonii interpretatur, qui bene conuenit adunate multitudini sanctorum. Possunt per capillos specialiter ipsi qui ex circumcisione crediderunt designari hi ascenderunt de monte Galaad, quia per testimonia sacrarum Scripturarum uenerunt ad fidem.

»Dentes tui sicut greges tonsarum, que ascenderunt  de lauacro.« In capillis fragiliores, uidentibus uero perfectiores quique sanctarumque Scripturarum expositores, et ad regendam Ecclesiam apti designantur, qui lacte doctrine non indigent, solidum cibum mandendo aliis impertiunt. Qui ascenderunt de lauacro, id est fonte sacri baptismatis, qui et tonsi et loti sunt, hoc est, nudati rebus renuntiantes seculo, et uite lauacro mundati. »Omnes gemellis fetibus.« Id est gemina caritate, uel fide et opere fecundi. »Et sterilis non est inter eas:« non est qui fetus boni operis non agat.

»Sicut uitta coccinea labia tua, et eloquium tuum dulce.« Coccum color est sanguinis uitta coccinea  cruorem designat beatorum martyrum. uel uitta coccinea doctrina ueritatis  intelligitur. Labia sponse, id est Ecclesie, cocco assimilantur, quia Dominici sanguinis pretium quo redempta est predicare non cessat, et in predicatione ab ardore sancte caritatis flammescit, et auditores suos in dilectione Dei ardentes efficit. »Sicut fragmen mali punici, ita gene tue, absque eo quod intrinsecus latet.« In genis uerecundia, in malo punico passio Christi exprimitur. Habet ergo ruborem in genis sponsa mali punici, cum sacramentum Dominice crucis uerbis fatetur, et factis probat. Aliter: Illi enim faciem Ecclesie decoram faciunt, qui, comitante uerecundia, castitatem seruant. uel certe gene Ecclesie sunt sancti martyres, qui imitantes Christi passionem, roseo sanguinis sui uelut fragmen mali punici decore perfusi sunt.

 »Sicut turris Dauid collum tuum, que edificata est cum propugnaculis suis.« Turris Dauid sancta Ecclesia est, siue perfectio uel doctrina sanctorum, que non a se, sed a Christo est. Collum ipsi sunt predicatores, quorum et constantia eadem ciuitas firma est, et undique inexpugnabilis. Propugnacula autem eiusdem ciuitatis Scripturarum sacrarum munimina sunt, uel patrum precedentium exempla. »Mille clypei pendent ex ea.« Quia quot in diuinis libris precepta sunt, tot sunt nostri pectoris munimina, quibus contra insidias omnes defendimur. »Omnis armatura fortium.« Omnis instructio est, uel operationis, uel doctrine celestis, per quam non solum euadimus, sed etiam superamus. Dicamus prout papa Gregorius more suo mirabiliter intonat.  In collo etenim guttur in gutture uox est. Quid per collum sancte Ecclesie, nisi sacra eloquio designantur? In qua mille clypei dependere memorantur: per hunc perfectum numerum numerus uniuersus ostenditur, quia uniuersa nostra munitio in sacro eloquio continetur. Ibi quippe sunt precepta Dei, ibi exempla iustorum. Si enim torpet animus a Conditoris suo desiderio, audiat quod dicitur: »Diliges Dominum Deum tuum ,« et reliqua. In odio fortasse labitur proximi, audiat quod dicitur: »Diliges proximum tuum sicut teipsum .« Res alienas concupiscit, audiat quod illic scriptum est: »Non concupisces rem proximi tui .« De iniuria que a proximi ore uel facto  illata est ad iram mens accenditur, audiat quod dicitur: »Non queras ultionem, nec memor eris iniurie ciuium tuorum .« In carnis concupiscentia male sauciata mens accenditur, ne sequatur oculus mentem, audiat quod dictum est: »Qui uiderit mulierem ad concupiscendum eam, iam mechatus est eam in corde suo .« Contra inimicum forsitan quisque animum suum relaxare disponit in odio, audiat quod illic scriptum est: »Diligite inimicos uestros ,«et reliqua. Sed is qui aliena iam non rapit, adhuc forsitan inordinate retinet, audiat quod illic dicitur: »uendite que possidetis, et date eleemosynam .« Infirmantis animus qui perfrui desiderat Deo simul et seculo, audiat quod illic scriptum est: »Nemo  potest duobus dominis seruire .« Alius non ad necessitatem stipendii, sed ad uoluntatem desiderii possessa retinet, audiat quod illic dicitur: »Qui non renuntiauerit omnibus que possidet, non potest esse meus discipulus .« In collo Ecclesie, id est in sacri eloquii predicatione, que pro sui munitione et altitudine turri Dauid similis dicitur, mille clypei dependent, quia quot illic precepta sunt, tot etiam pectoris nostri munimina, sicut dictum est: Ad seruandam itaque innocentiam etiam lesi a proximo perdurare in humilitate festinamus. Abel ante oculos ueniat, qui et occisus dicitur a fratre, et non legitur reluctatus. Sic de ceteris sanctorum exemplis sentiendum. Quia ergo in uoce sacri eloquii cuiuslibet si querimus munimina  uirtutis inuenimus. Mille clypei dependent ex ea, omnis armatura fortium. Ecce enim contra ereas potestates, si festinamus fortes existere in hac turri armaturam nostre mentis inuenimus, ut inde precepta Conditoris, inde sumamus exempla precedentium patrum, per quam contra aduersarios nostros inexpugnabiliter armemur. Et notandum quia edificata cum propugnaculis suis dicitur. Hic quippe agunt propugnacula quod clypei, quia utraque pugnantem muniunt. Sed hoc inter utraque distat, quia clypeos pro nostro munimine ubicunque uolumus mouemus, propugnaculo autem defendi possumus, sed hoc mouere non possumus. Clypeus in manu est: nam propugnaculum non tenetur. Quid ergo inter propugnacula et clypeos distat, nisi quod in sacro  eloquio patrum precedentium et miracula legimus, que operari non ualemus, et uirtutes bonorum operum audimus, quibus operando muniri possumus?

»Duo ubera tua sicut duo hinnuli capree gemelli, qui pascuntur in liliis donec aspiret dies et inclinentur umbre.« Duo ubera Ecclesie, duo Testamenta. Duo hinnuli, duo populi sunt ex circumcisione uenientes et gentilitate, quia inde nutriuntur. Quique per humilitatem paruulos se intelligunt et peccatores, et cum caritate currentes omnia mundi transeunt obstacula. Qui pascuntur in liliis, hoc est candidissimis sanctorum exemplis uel doctrinis. De quibus superius tanquam ex armatura fortium disputatum legimus. Donec aspiret dies eternus, et transeant  umbre uite presentis. Et hinc iam superius disputauimus. »uadam ad montem myrrhe et ad collem thuris.« Per myrrham mortificatio carnis, per thus deuotio orationis exprimitur. Quasi diceret sponsus: Frequentabo eos, et pia propitius illustratione glorificabo quos per passiones siue orationes in uirtutibus sublimes esse inuenio. Aliter: uox est imperfectorum, qui cum ad montem myrrhe et collem thuris ascendunt, quando illorum qui per mortificationem carnis et purissimas orationes placuerunt, imitatores esse desiderant.

»Tota pulchra es, amica mea, et macula non est in te.« Hoc est quod ait Apostolus : »Ut exhiberet sibi gloriosam Ecclesiam non habentem maculam« male operationis, »nec rugam« induplicate  fidei.

»ueni de Libano, sponsa mea, ueni de Libano, ueni.« Libanus candor interpretatur, id est anima bonis actibus candidata, quam tertio hortatur sponsus ut ueniat. Primo adueniens in carne per bona opera, secundo absoluta carne ad percipiendam uitam eternam, tertio recepto corpore ad perfruenda post resurrectionem gaudia perfecta. »Coronaberis, de capite Amana, de uertice Sanir et Hermon, de cubilibus leonum, de montibus pardorum.« Leones propter superbiam, pardi propter crudelitatem maligni spiritus, montium uero nomine superba infidelium corda, ubi immundi spiritus sedem habent, designantur. Dum sancti predicatores tales ad uitam salutis conuertunt, coronantur de capite et uertice  montium, id est principibus iniquorum: quia de labore certaminis crescit corona glorie. Aliter: Libanus, ut dictum est, candidatio interpretatur. Nisi enim quis per candorem sacri baptismatis remissionem peccatorum acceperit, ad Christum uenire non potest. Sanir interpretatur enim lucerna: Amana, iniquitas: Hermon uero consecratio. Que omnia referuntur ad Christum, qui quos post iniquitatem illuminat, consecrat, ipsosque coronat. De cubilibus leonum ueniunt, qui de regum principumque huius seculi domibus ad fidem currunt. De montibus, inquit, pardorum, qui relicta elatione superbie uel diuersorum philosophorum traditione, simplices et humiles pergunt ad Christum.

»uulnerasti cor meum, soror mea, sponsa, uulnerasti  cor meum.« In uulneratione cordis magnitudo amoris Christi in Ecclesia intelligitur. »In uno oculorum tuorum, et in uno crine colli tui.« Id est in unitate sancta doctorum, et in uno crine colli tui, id est in unitate pia subiecte plebis, id est crinium. Item: In illo itaque oculo Ecclesie Christo complacuit, quo non temporalia, sed eterna conspexit. Unde Psalmista: »Unam petii a Domino, hanc requiram: ut inhabitem in domo Domini omnibus diebus uite mee« . »Et in uno crine colli,« qui non ornari uisibilibus studuit, sed eternis. Que Ecclesia, soror Christi pariter et sponsa est. Sponsa scilicet per fidem, soror per dilectionem.

 »Quam pulchre sunt mamme tue, soror mea, sponsa.« In mammarum nomine, sancti doctores propter consolationem infirmorum et paruulorum sustentationem exprimuntur. Suauitas gratie pulchrior est austeritate legis. »Et odor unguentorum tuorum super omnia aromata.« Fama suauissima diffusa per orbem totum fidei latior est, quam ueteris legis, et patrum in ea que in sola Iudea coangustantur. Quid per aromata, nisi ueteris Testamenti dona, que odori Ecclesie, id est gratie Spiritus sancti, seu uirtutibus comparantur pulcherrimis. Perseuerat semper sponsus uices reddendo Ecclesie, sicut eum Ecclesia laudauerat superius. Ideo ait: »uulnerasti cor meum, soror mea,« et reliqua.

»Fauus distillans labia tua, sponsa.« Quid per  ceram, nisi litteram? et per mel, nisi sensus spiritualis? Mel in cera est spiritualis diuinorum eloquiorum sensus in littera. Mel ceram distillat, quia multiplices sensus pene singule pariunt sententie. Labia sponse sunt doctores, qui multifarios sensus sacris litteris inesse pandunt. »Mel et lac sub lingua tua.« In lacte eruditio paruulorum, in melle fortior doctrina perfectorum signatur. Sub lingua, id est in meditatione cordis. Non est necesse subnectere, quid inde Paulus apostolus loquatur: »Et odor uestimentorum tuorum sicut odor thuris.« uestimenta Ecclesie bona sunt eius opera, que odori thuris comparantur: quia cuncta que sancta pro Domino agit Ecclesia, orationum pro ea uicem reddunt. Intelliguntur etenim uestimenta Ecclesie ipsius predicatores,  puras ad Dominum mundasque mittentes orationes.

»Hortus conclusus, soror mea, sponsa, hortus conclusus, fons signatus.« Superius in prefatione succinctim disputare decreuimus. Hortus conclusus Ecclesia est: conclusus, quia Domini protectione munita, in sancta consistit fide; hortus, quia multifaria spiritualium operum germina gignit, siue propter filios per baptismum spirituales dicitur. Fons est, quia doctrina salutari redundat. Signatus dicitur sermone fidei.

»Emissiones tue paradisus malorum punicorum cum pomorum fructibus.« Per irrigationem sacri baptismatis, sancta Ecclesia paradisum ex se mittit, quia homines quos per sanctum generat baptismum,  ad celestem paradisum dirigere cupit. Mala punica sancti dicuntur martyres; pomorum fructus bonorum operum suauitates intelliguntur. Quia uero non solum imperium, sed aduentus instat, festinantius iam hinc sententias libri decerpere disposuimus, quam superius protelare cepissemus, ne modum libelli excedere uideremur, sicuti fassi sumus.

»Cyprus cum nardo, nardus cum croco, fistula et cinnamomum.« Cyprus arbor aromatica est, significans celestis gratie benedictionem. Nardus Dominice passionis typum tenet. Crocus caritatis feruorem exprimit. Coniungitur cyprus nardo, cum diuina gratia coufortat nos Christo compati. Item nardus cum croco coniungitur, cum per caritatem  Christi mortem libenter suscipimus. Fistula, que et cassa dicitur, arbor aromatica est, sed modica, et ideo humiles spiritu designat. Item cinnamomum, qui seipsos decipiunt, signat, et ipsa est arbor breuis, sed odorifera et dulcis. Sic humilitas magnam habet apud eum laudem et dulcedinem. »Cum uniuersis lignis Libani.« Sicut fistula et cinnamomum humiles sanctorum cogitationes, sic et ligna Libani sublimes eorum actiones designant: »quia non potest arbor bona fructus malos facere .« »Myrrha et ale cum omnibus primis unguentis.« Myrrha et ale arbores sunt aromatice, que mortificationes uitiorum et penitentiam carnis exprimunt. Cum omnibus primis unguentis, id est carismatibus uirtutum excellentioribus. Et  pulchra est coniunctio harum arborum cum unguentis, quia dum carnem a lasciuia refrenamus, consequens est ut maiora Spiritus dona percipiamus.

»Fons hortorum, puteus aquarum uiuentium, que fluunt impetu de Libano.« Utrumque est Ecclesia, et fons est hortorum, quia spirituales gignit fructus, et puteus aquarum uiuentium, propter occulta mysteria, que sanctis per reuelationem sancti Spiritus solis panduntur. Aquarum uiuentium, propter eloquia diuina, que de inuisibilibus diuine gratie procedunt thesauris. Que impetu fluunt de Libano, id est de ipsa Ecclesia, que et candida est per munditiam fidei, et alta per uirtutum gloriam. Aliter: Per fontem hortorum Christus intelligitur, irrigans Ecclesiam suam. Puteus aquarum Spiritus  intelligitur sanctus, a quo dicuntur diuersa dona procedere: que uiuentes uocantur, quia quos replent uiuentes faciunt. Que fluunt de Libano, quia Spiritus sanctus a Filio procedit. Potest per fontem, qui aperte currit, Christus intelligi secundum humanitatem, per puteum qui occultam habet aquam atque profundissimam, idem ipsum secundum diuinitatem. De quo impetu aque fluunt, ut ipse in Euangelio testatur: »Qui credit in me, flumina de uentre eius fluent aque uiue .«

»Surge, Aquilo, et ueni, Auster, perfla hortum meum, et fluent aromata illius.« uox est ista sponsi: In aquilone enim aduersa mundi, in austro blandimenta designantur, quia gemina expugnatione probatur Ecclesia. Surge, permittentis est uox,  non imperantis. In aromatibus, uirtutes conscientie miro odore disposite intelliguntur. Aliter: Per aquilonem, qui fertur esse frigidus et terram congelare, ne fructus pariat, diabolus intelligitur. Cui ab horto, id est ab Ecclesia precipitur recedere. Per austrum uero, qui uentus est calidus, et terram a frigoribus absoluere dicitur, sanctus intimatur Spiritus. Qui flando, id est suis sanctam illustrando Ecclesiam donis, facit illam id diuersis germinare uirtutibus. Bene ait: »Surge, Aquilo, et ueni, Auster,« et reliqua. Quia nimirum dum sanctam Ecclesiam donorum suorum uirtutibus Spiritus ueritatis impleuerit, ab ea longe lateque odores boni operis spargit.



CAPUT u.


»ueniat dilectus meus in hortum suum, et comedat fructum pomorum suorum.« Id est ueniat Christus in Ecclesiam suam, et eam ipse conseruet ubique immaculatam, et fidei fructu fecundet, et libenter inspiciat, gratanterque accipiat opera sanctorum suorum. »ueni in hortum meum, soror mea, sponsa.« Hec uox non est imperantis, sed indicantis preteriti temporis. Ac si diceret: ueni, inquit, sepissime in Ecclesiam meam et uenio ut corrigam, adiuuem et confirmem, sicuti poposcisti. »Messui myrrham meam cum aromatibus meis.« Per myrrham passio uel mortificatio, per aromata omnes uirtutes exprimuntur. Metit myrrham cum aromatibus, quoniam martyres cum ceteris electis ad maturitatem  premiorum perducit. »Comedi fauum cum melle meo, et bibi uinum meum cum lacte meo.« In fauo et uino predicatores, in melle et lacte auditores intelliguntur, et utrisque internus iudex est qui probat et remunerat. »Comedite, amici, et bibite, et inebriamini, karissimi. Ego dormio, et cor meum uigilat.« uox est Christi ad Ecclesiam. Ac si aperte dicat: Amici faciendo que precipio. Charissimi, integra caritate amplectendo. Obsecro itaque factis sanctorum, quasi epulis precipuis, precordia uestra replete. Cui respondit Ecclesia: »Ego dormio et cor meum uigilat,« id est, donante gratia Dei, in pace presentis uite eum colo: et quo tranquillius ab incursibus internis uaco, eo altius uideo quam bonus est Deus. Moraliter uigilanti corde dormit  quis, qui per hoc quod interius contemplando proficit, ab inquieto foris opere quiescit. Sed inter hec sciendum est, quia quandiu in hac mortali carne uiuitur, nullus ita in contemplationis uirtute proficit, ut in ipso iam incircumscripto luminis radio mentis oculos infigat. Neque enim omnipotens Deus iam in sua claritate conspicitur, sed quiddam sub illa speculatur anima, unde refota proficiat, et post ad uisionis eius gloriam pertingat. Potest et hec uox ad apostolos intelligi: »Comedite et bibite.« Ac si diceret: Sit nobis letitia uel refectio de conuersione populorum, in uestram transeuntium unitatem.

»uox dilecti mei pulsantis: Aperi mihi, soror mea, amica mea, columba mea, immaculata mea.« Pulsat Dominus, quando que bona sunt per  sanctam docet doctrinam. uel ostium cordis nostri pulsat, cum nos ad profectum uirtutum excitat. Aperit enim Ecclesia, cum intima cordis sui illi patefacit. Soror uocatur, quia coheres per sanguinem Christi. Amica, quia est arcanis illius conscia siue per dilectionem, quia seruat que iubentur. Columba, quia Spiritus sancti dono illustrata. Immaculata, quia sola aspectu Dei digna. »Quia caput meum plenum est rore, et cincinni capitis mei guttis noctium.« Caput Christi, Deus. Cincinni sunt fidelium collectiones. In rore et guttis noctium, frigescens caritas in multis ostenditur, quam in Deum et proximos habere debuerunt. Ideo necessario excitat Dominus fideles quosque ad predicationis  studium. Cui prouocanti ad laborem docendi respondit Ecclesia:

»Exspoliaui me tunica mea, quomodo induar illa?« Ac si aperte dicat: Deserui negotia secularia tui causa, quomodo repetam illa? »Laui pedes meos, quomodo inquinabo illos?« Id est iam secrete compunctionis fletibus ablui cogitationes terrenas, quomodo mundi sordibus iterum polluar? Quia predicationis officium sine occupatione seculari uix potest esse. Aliter: Sacerdotes in Ecclesia, qui in ipsa congregatione fidelium, sacramenta uisibilia ministrant, uelut quidam cincinni in ornamento describuntur. Sed quia plerumque mortalitatis huius uicus, uel tenebrarum operibus obfuscantur, uelut guttis noctium pregrauati, Christo quasi adherere  uidentur. Sed quia eumdem Christum non sincere annuntiant, propterea pro talibus ingemiscens subsequitur. »Spoliaui me tunica mea, quomodo induar illa? Laui pedes meos, quomodo inquinabo illos?« hoc est, ueniens ad fidem iam ueterem hominem secundum pristinam conuersationem deposui, et indui nouum, et si quid contagii, dum in terrenis ambularem, pedibus meis accessit, Christo lauante, ablutum est, et nunc ministros sacramentorum per quos ordinari debeam, carnalibus infectos uitiis conspicio. Nunquid equum est rursum per eorum exempla male uiuendo inquinari a pristinis me patiar malis?

»Dilectus meus misit manum suam per foramen.« Manum quippe suam dilectus per foramen mittit,  cum nos Dominus occulta inuisibiliter compunctione ad opus uirtutum accendit, atque per arctam et angustam uiam ad regna celorum transire docet, nobisque in memoriam reuocat quomodo et quanta de sinu patris descendens pro nobis esset passus. »Et uenter meus intremuit ad tactum eius.« Hec recolens intima conscientia sponsa, tota expauescens, pigritiam quietis accusans ad laborem predicationis festinat. Moraliter: Dilectus manum suam per foramen mittit, quando uirtute sua Dominus nostrum animum per subtilem intellectum pulsat. Et uenter in tactu illius contremiscit, quia infirmitas nostra per hoc quod celestis gaudii intellectu tangitur, ipsa sua exsultatione turbatur, et fit in mente pauor in letitia, quia iam sentit quod de celesti  gaudio diligat, et adhuc metuit ne non percipiat, quod uix tenuiter sentit. Quid igitur restat, nisi quod sequitur:

»Surrexi ut aperirem dilecto meo: Manus mee distillauerunt myrrham, et digiti mei pleni myrrha probatissima.« uox est sponse. Surgere est ad Christum corde euigilare. Aperire est uerbum Dei predicare, uel puram confusionem proferre. In manibus opera, in digitis discretio signatur, siue martyres. In myrrha mortificatio carnis, siue passiones. Que tunc probatissima est cum solummodo pro caritate Dei et proximi, uel continentia fit, uel passiones fiunt

»Pessulum ostii mei aperui dilecto meo.« Ecclesia  pessulum sponso aperuit: quia templum sui pectoris diuina uisitatione et inhabitatione dignum facit. »At ille declinauerat atque transierat.« Quia nulli in hac uita plena uisio Dei, sicut in futuro conceditur, ideo transire dicitur, quia in futuro se uidendum et perfruendum plenius ostendit. »Anima mea liquefacta est, ut dilectus locutus est.« Perseuerat Ecclesia in admiratione sui stuporis. Quanto suauius, inquit, uocem atque propinquitatem dilecti mei accepi, tanto sublimius quidquid in me erat frigidum, caritate incaluit, et quidquid rigidum, liquefuit. »Quesiui illum et non inueni.« Quia donum compunctionis et dulcedinis intime non arbitrio est uolenti, sed in miseratione dantis. Ideo non semper habent illud equaliter, quia non ita se offert Deus  in exsilio laborantibus, quomodo in patria regnantibus.

»Inuenerunt me custodes qui circumeunt ciuitatem, percusserunt me et uulnerauerunt me, tulerunt pallium meum mihi custodes murorum.« Custodes ciuitatis, id est Ecclesie sancti doctores sunt, qui sedula predicatione circumeunt corda singulorum, et spiculis celestis amoris uulnerant, et ut magis ardeant inflammescunt, et uetuste conuersationis tegmen eis subtrahunt. Possunt et per custodes ciuitatis seculi huius intelligi potestates, qui rem publicam uelut quamdam ciuitatem regere noscuntur. Hi enim electam Ecclesiam in primordiis Christo credentem comprehendentes, plagis et suppliciis illam deuastauerunt, sacerdotesque et ministros  illius interimentes, quasi quoddam pallium ornamenti sui tulerunt.

»Adiuro uos, filie Hierusalem, si inueneritis dilectum meum, ut nuntietis ei quia amore langueo.« Que sunt filie Hierusalem, crebro dictum est: merito languet sponsa, cum gladio uerbi Dei percussa, actionis terrene exuit amictum. Et filias Hierusalem, id est Deo dignas animas adiurat, ut sui amoris magnitudinem ad Deum referant, et ad eius uidendam gloriam supernum sibi poscant auxilium.

»Qualis est dilectus tuus ex dilecto, o pulcherrima mulierum, qualis est dilectus tuus ex dilecto, quia sic adiurasti nos?« uox sanctorum predicatorum  interrogantium et fidem Ecclesie ex eius responsione inquirentium, id est obsecro te, quia sic adiurasti me, ut amorem quo te languescere dicis mihi ostendas, et qualis sit dilectus tuus ex dilecto, id est Filius ex Patre, Deus ex Deo, et ex ea qua possit parte diligi et non timeri, manifestes. quoniam »perfecta caritas foras mittit timorem.«

»Dilectus meus candidus, et rubicundus, electus ex millibus.« Dilectus Ecclesie, Christus candidus est, quia sine peccato. Aliter: Candidus dicitur, secundum id quod »in principio erat uerbum, et uerbum erat apud Deum, et Deus erat uerbum.« Rubicundus, quia »uerbum caro factum est et habitauit in nobis.« uel candidus in uirginitate, rubicundus  in sanguine passionis. Electus ex millibus, quia solus mediator Dei et hominum.

»Caput eius aurum optimum.« Caput Christi Deus. Sicut inter metalla nichil melius auro, ita nec in creaturis quidquam comparabitur Creatori, quia solus bonus est et optimus. »Come eius sicut elate palmarum, nigre quasi coruus.« Come Christi caterue sunt sanctorum, que Deo fideli famulatu adherent. Elate palme, iuxta illud Apostoli: »Conuersatio nostra in celis est :« Nigre propter despectionem apud homines, uel quia peccatores se esse testantur. Possunt et elate ob uictoriam: nigre ob pressuras dici: Laudauit sponsus pulchritudinem sponse, idcirco reddit sponsa uices et laudat eum.

 »Oculi eius sicut columbe super riuulos aquarum.« Id est sancti doctores per quos Ecclesia uidet que recta sunt: Qui bene columbe propter simplicitatem et innocentiam comparantur, et riuulis aquarum propter carismata diuina. »Que lacte sunt lote, et resident iuxta fluenta plenissima.« Lacte lotas dicit, id est gratia dulcissima mundatas, siue per baptismum purificatas. Fluenta plenissima omnium donorum spiritualium est abundantia. Potest in riuulis ueteris legis eruditio, et in fluentis plenissima perfectio euangelice doctrine designari, quia sancti predicatores de thesauris suis proferunt noua et uetera .

»Gene illius sicut areole aromatum, consite a pigmentariis.« In genis Saluatoris nostri eius modesta  pietas, simul et seueritas exprimitur. Areole aromatum uirtutes et dulcedo et fama glorie eius designatur. Consite a pigmentariis, id est prophetis, apostolis, futura incarnationis eius arcana, et illius facta narrantes. Aliter: Sicut in oculis apostoli, ita in genis illius Ecclesie intelliguntur, que ab apostolis in primordiis crediderunt, et ex sancta conuersatione ad donum uirtutum uelut areola aromatum ex se perduxerunt, que a piis scilicet predicatoribus consite, id est erudite sunt, »Labia illius lilia distillantia myrrham primam.« Labia illius uerba doctrine. Labia, quia claritate celestis regni promittunt. Distillantia myrrham primam, quia per contemptum uoluptatum presentium ad hanc perueniendum esse predicant. Aliter: Labia  Christi doctores sunt illius, mente uel etiam carne uirgines. Et in hoc passionem et mortem ipsius predicantes, ut pro illo qui pro nobis mortuus est non recusemus suscipere mortem.

»Manus illius tornatiles auree,« etc. Manus opera sunt illius, quia que uerbis docuit factis impleuit. Tornatiles auree, quia in se omnem regulam iustitie tenent, ut ipse dicit: »Sic enim decet nos implere omnem iustitiam .« Auree dicuntur, quia omnia que in homine gessit, diuinitatis gloria impleuit. Plene hyacinthis, quia ad spem nos celestium atque amorem excitat, quia hyacinthus etherei coloris gemma est. Possunt etiam in manibus Christi illi deputari, qui ea que bona sunt operari  non desinunt, quia ad omne opus bonum ob spem regni celorum semper persistunt, et prompti sunt ad perficiendum.

»uenter illius eburneus, distinctus sapphiris.« uenter ergo dilecti fragilitatem humanitatis eius designat. Ebur, decorem castitatis; sapphirus, sublimitatem uirtutum celestium. Distinctus sapphiris, quia partim humana fragilitas esurie, tentatione, fatigatione, morte: partim diuina celsitudo miraculis, resurrectione et ascensionis gloria intelligitur. Possunt per uentrem hi in corpore Christi intelligi, qui credentes in fide bonum parturiunt opus. Intelligitur uenter eburneus, fons sacri baptismatis, uel eburneus, propter perseuerantiam castitatis, ex quo omnes credentes in fide nascuntur, et perseuerant in castitate fidei et mentis.

 »Crura illius columne marmoree, que fundate sunt super bases aureas.« Crurum uocabulo itinera incarnationis Christi insinuantur, que columnis marmoreis propter firmitatem et rectitudinem comparantur. Que fundate sunt super bases aureas, quia quidquid per eum, uel de eo gestum est, omnia diuine promissionis consilio ante tempora secularia disposita sunt. Aliter: Crura que totum corpus baiulant, illi sunt qui donum Ecclesie, uelut donum columne sustinent. Denique et in tabernaculo et in templo columne argentee fabricate sunt, in significatione doctorum, qui fabricam Ecclesie sustentant. Fundati super bases aureas, hoc est precedentium patrum predicationem, et per libros legis et Euangelii roborati. »Species eius ut Libani.«  Ut Libanus celsitudine et gratia arborum alios montes, sic nimirum Dominus Christus omnes sanctos meritorum celsitudine, et gratia uirtutum antecellit. »Electus ut cedrus.« Sicut cedrus alias arbores que in Libano nascuntur superat dignitate sua, ita Christus omnes qui in Ecclesia ad uitam nascuntur, sua transcendit gloria.

»Guttur illius suauissimum, et totus desiderabilis.« In gutture interna dulcedo uerborum illius memoratur, quam qui sapit non esurit. Possunt et in gutture illi intelligi qui mysteria Christi exponunt, et in lege ipsius quotidie meditantur, qui uerbum predicationis ex ore depromunt. Et totus desiderabilis: O homo, quid amplius queris? Totus desiderabilis, quia totus Deus et totus homo est, in quem  desiderant angeli prospicere. Deus in maiestate Patris, homo in uirginitate matris: in illa Creator, in hac Saluator. »Talis est dilectus meus, et ipse est amicus meus, filie Hierusalem.« Gratulando exsultans loquitur Ecclesia propter reconciliationem, et cognita mysteria sui sponsi, ac si gratulabunda dicat, et familiarius effecta: Quanto deuotius quisque diligit Deum, tanto familiarius habet amicum eum, et talem necesse est, inquit, ut intelligas eum, si uis illum habere amicum tuum.

»Quo abiit dilectus tuus, o pulcherrima mulierum, quo declinauit dilectus tuus? Et queremus eum tecum.« Hec uox adolescentularum est que  loquuntur ad sponsam. Pro decore enim carminis uariantur persone loquentium, sed tamen Christi Ecclesiam, que uocabulo sponse exprimitur, designat hec pulcherrima mulierum. Pulchre sunt singule sanctorum ecclesie, sed pulcherrima est uniuersitas totius sancte Ecclesie per totum orbem. Aliter: Recte enim sancta Ecclesia pulcherrima mulierum appellatur, quia uirgo et incorrupta est, cui Apostolus loquens, ait: »Despondi enim uos uni uiro uirginem castam exhibere Christo .« Dicuntur itaque mulieres plebes hereticorum Iudeorum, hypocritarumque, sed corrupta fide et opere. Sed sola Ecclesia non solum fonte baptismatis et uarietate uirtutum pulcherrima est, sed fide et opere, non habens maculam aut rugam. Aiunt enim  adolescentule: Quo declinauit dilectus tuus? queremus eum tecum, id est qui aliquando corporali specie in terra uersatus est, dic quo declinauit ille, ut illum sequamur tecum.



CAPUT uI.

»Dilectus meus descendit in hortum suum ad areolam aromatum,« et reliqua. Quasi dixisset: Illuc ascendit, unde descendit. In hortum, id est Ecclesiam suam, ut eam fonte gratie sue, quasi areolam aromatum irrigaret, ut uirtutum floribus germinaret. Aliter: Dilectus Ecclesie, Christus, descendit in hortum suum, quando uisitauit priorem populum suum. Areolam aromatis ipsam sanctam Mariam uirginem, de qua secundum carnem natus  est, dicit: »Ut pascatur in hortis, et lilia colligat.« Id est, ut regnet in gentibus seu in Ecclesiis delectetur, ut ex eis uirgines quasque uel sanctos assumat. Aliter: »Ut pascatur in hortis et lilia colligat.« Pascitur in hortis, dum piis sanctorum laboribus delectatur. Lilia colligit, dum ad perfectorum meritorum candorem peruenientes ad celestia regna perducit.

»Ego dilecto meo, et dilectus meus mihi, qui pascitur inter lilia.« Hec loquitur Ecclesia ex fiducia amoris sui. Ego dilecto meo locum habitationis preparo in me, et ipse mihi apud se. Ego regnum illius, et ipse rex meus. Ego corpus eius, et ipse caput meum: qui semper inter sancta desideria castarum mentium, siue corporum pascitur, id est  delectatur. Hactenus sancte Ecclesie uox est querentis ac laudantis, nunc quid quesitus respondeat, subinfertur.

»Pulchra es, amica mea, suauis et decora sicut Hierusalem, terribilis ut castrorum acies ordinata.« Pulchra es, sancta Ecclesia, per iustitiam: amica, quia semper pacifica, quia enim Hierusalem pacis uisio interpretatur, cuius nomine patria celestis exprimitur. Sancta Ecclesia suauis et decora ut Hierusalem dicitur, quia eius uita et desiderium uisioni iam pacis intime comparantur, ut in eo quod auctorem suum diligit, quod eius speciem uidere concupiscit, de quo scriptum est : »In quem desiderant angeli prospicere,« per ipsa iam  amoris sui desideria angelis similis dicatur. Que quanto Deo amabilis efficitur, tanto agit ut malignis spiritibus terribilis fiat. Qualiter autem sit terribilis, subiuncta comparatione ostenditur, id est ut castrorum acies ordinata. Scimus et constat quia castrorum acies tunc hostibus terribilis est, quando ita fuerit constipata ac densata, ut in nullo loco interrupta uideatur. Nam si ita disponitur, ut locus uacuus per quem possit ingredi dimittatur, profecto iam suis hostibus terribilis non est. Et nos ergo cum contra malignos spiritus spiritualis certaminis aciem ponimus, summopere necesse est ut per caritatem semper uniti atque constricti, et nunquam interrupti per discordiam inueniamur: quia quelibet in nobis bona opera fuerint, si caritas desit? Per malum  discordie, locus aperitur in acie, unde ad feriendum nos ualeat hostis intrare. Antiquus uero inimicus castitatem in nobis si sine caritate fuerit non timet, quia ipse nec carne premitur, ut in eius luxuriam dissoluatur. Abstinentiam non timet, quia ipse cibo non utitur, qui necessitate corporis non urgetur. Distributiones terrenarum rerum non timet, si eisdem opera caritatis desint, quia diuitiarum subsidiis nec ipse eget. ualde hoc in nobis caritatem ueram, id est amorem humilem quem nobis uicissim impendimus timet. Et nimis concordie nostre inuidet, quia hanc nos timemus in terra quam ipse nolens tenere amisit in celo. Bene ergo dicitur terribilis, et reliqua: quia electorum multitudine eo maligni spiritus pertimescunt, quo eos per caritatis concordiam  unitos contra se et conglobatos aspiciunt.

»Auerte oculos tuos a me, quia ipsi me auolare fecerunt.« Id est oculis mentis tue noli querere in tue peregrinationis itinere me perfecte cognoscere, quod fieri non potest, quia quo intentius me agnoscere queris, eo certius me incomprehensibilem esse intelligis. Et ne queras in uia premium, quod tibi in patria reseruatur. Aliter uero sentitur, ac si diceret: Nonne semper in corpore conspiciendum requiras, quem semper per fidem melius cernis? Idcirco etenim in celum ascendi, ut semper tibi localis appaream. »Capilli tui sicut greges caprarum, que ascenderunt de monte Galaad.« Qui uersiculi prius expositi sunt, sed repetitio firmitatis  indicium est. In capillis populi, in dentibus doctores, in gemellis fetibus precepta caritatis intelliguntur.

»Sicut cortex mali Punici, sic gene tue absque oculis tuis.« Gene Ecclesie spirituales sunt patres, ut superius diximus, qui uirtutibus sunt mirabiles et moribus uenerabiles, et in Christi cruce gloriari non erubescentes. Et.hec magna sunt ualde que uidentur in ea, sed multo maiora que non uidentur, et in futurum reseruantur. Unde Propheta: »Omnis gloria eius filie regis ab intus. .«

»Sexaginta sunt regine, et octoginta concubine, et adolescentularum non est numerus« Regine sunt que amore sponsi, et celestis premii intuitu per predicationem ueritatis et fidei,  et sacri baptismatis fontem, sobolem eterno regi spiritualem generant. Senarius numerus ad perfectionem presentis uite pertinet, propter sex dies in quibus licet bona operari. Concubine uero simplices in Ecclesia significant, qui suscepto uerbi semine, non spiritaliter, sed carnaliter sapiunt, siue qui carnali solummodo quodammodo Christum predicando uel baptizando docent. Adolescentule sunt anime nuper in Christo renate, quarum summa propter multitudinem ciuium celestium numerum transcendit. Possunt itaque in adolescentulis illi intelligi, qui semper que sancta sunt audire cupiunt, non tamen audita operibus implere satagunt.

»Una est columba mea, perfecta mea; una est matri sue, electa genitricis sue.« Sancta uidelicet  Ecclesia uniuersalis per totum orbem una est matri sue, id est celesti Ierusalem, que est mater omnium nostrum, unde ad nos gratia Spiritus sancti descendit per quam renascimur Deo. Una uero dicitur, quia, expulsis cunctis reprobis, ipsa tantummodo sociabitur Christo. »uiderunt eam filie Sion et beatissimam predicauerunt regine, et concubine laudauerunt eam.« Quas prius dixit adolescentulas, nunc filias nominat. Regine et concubine idem sunt que et ante, que omnes catholicam laudant Ecclesiam.

»Que est ista que ascendit quasi aurora consurgens, pulchra ut luna, electa ut sol, terribilis ut castrorum acies ordinata?« uox est ista Synagoge admirantis pulchritudinem Ecclesie ex gentibus,  eo quod sine iudiciis legis et instructione prophetarum ad predicationem Euangelii tam subito tanta perfectione uirtutum excreuerit, sicut superius admirata iam fuerat. Ait namque.: »Que est ista que ascendit sicut aurora consurgens,« etc. Progreditur Ecclesia quasi aurora, quia iam ueri luminis in ea sol ortus mundo post tenebras longe ignorantie monstratur, uel quando relinquens post se tenebrarum opera caste et sobrie uiuit, et ad perfectum diem tendit: »Pulchra ut luna,« quia a sole iustitie illustrata, noctem mundi illuminat. »Electa ut sol,« quia imaginem sui Conditoris in omni iustitie sanctitate et ueritate portat. Aliter: »Pulchra ut luna,« per uirtutem in presenti seculo et decorem. »Electa ut sol,« in futura beatitudine. uel »pulchra  ut luna,« in coniugatis: »electa ut sol,« in uirginibus: terribilis ereis potestatibus, et per potestatem ligandi et soluendi. Ordinata in unitate fidei, spei, et caritatis, et in mysteriorum dispositione.

»Descendi in hortum nucum, ut uiderem poma conuallium.« Hortus etenim nucum est Ecclesia presens, ubi nostras conscientias alterutrum minime uidemus, sed fracta per tentationem testa carnis uel corporis, apparebit interne dulcedinis gustus. Poma conuallis, fructus humilitatis: descendit enim sancta Ecclesia per doctores sanctos, ut uideat qui proficiant ad fructus bonorum, quiue adhuc indigeant doctrine irrigatione. Potest et hortus nucum canon Noui ac ueteris Testamenti designari: in quo  sub tegmine littere uelut sub cortice spiritualis latet sensus, »Ut inspicerem si floruissent uinee.« Id est, si plebs fidelis in studio uirtutum floruisset. »Et germinassent mala Punica.« Si qui ad exemplum Dominice passionis preparati essent suum fundere sanguinem.

»Nesciui: anima mea conturbauit me propter quadrigas Amminadab.« uox Synagoge: Nesciui dona gratie spiritualis in te esse sponsa, sed anima mea conturbauit me, propter inductionem Noui Testamenti et Euangelice quadrige. Amminadab quippe interpretatur populi mei spontaneus, id est Christus, qui per totum uehitur orbem. Cui Ecclesia consolando mox respondit:

»Reuertere, reuertere, Sunamitis; reuertere, reuertere,  ut intueamur te.« Id est, Noli turbata esse, sed reuertere ad cognitionem tui Redemptoris, qui tibi potius in prophetis et lege promissus est. Reuertere puritate fidei, reuertere operum perfectione. O Sunamitis, id est captiua, iam a uinculo infidelitatis reuertere ad tuum Redemptorem, ut salueris!



CAPUT uII.

»Quid uidebis in Sunamite, nisi castrorum choros?« Hoc est: Tu doles Synagogam obduratam, prope est tempus quod choros bellantium aduersus malignos spiritus, et laudantium Deum in ea uidebis. Potest et aliter intelligi nesciui. Anima mea conturbauit me, propter quadrigas Amminadab. Quid nesciuit Christus, nisi peccatum? Nesciuit  illos etiam quibus in iudicio dicturus est: »Amen, dico uobis, nescio uos .« Quadrigas Amminadab, euangelistas dicit. Amminadab quippe interpretatur populi spontaneus, id est plebs Ecclesie fidelis. Sunamitis ista Ecclesiam significat, cuius figuram Sunamitis illa in libro Regum gestauit. Qui ob hoc qui Christi sanguine decoratur, coccinea in Latino sonat cui frequenter a sanctis predicatoribus dicitur »Reuertere:« ut etiamsi per aduersa deliquerit, in desperationem non decidat, sed a peccandi consuetudine cum spe indulgentie resipiscat. »Quam pulchri sunt gressus tui in calceamentis, filia principis!« Nunc laudes Ecclesie ab ipso sponso proferuntur, et primo operum constantia, et mortificatio uoluptatum laudantur in ea quam et filiam  principis, id est Christi, ob gratiam baptismatis et nobilitatem uirtutum nominat. »Iuncture femorum tuorum sicut monilia que fabricata sunt manu artificis.« Duorum concordia populorum speciali prole fecundantium, in iunctura femorum designatur, que sicut monilia fabricata sunt manu artificis, id est ineffabili largitate Conditoris nostri: in monilibus bona opera exprimuntur.

»Umbilicus tuus sicut crater tornatilis, nunquam indigens poculis.« Umbilicus tuus fragilitas nostre infirmitatis. Crater fit tornatilis, cum conscientia mortalitatis nostre admoniti, calicem salutaris uerbi prompta mente propinare satagimus. Item in umbilico intelliguntur qui non extremo, sed in medio  Ecclesie corpore commorantur. In his ergo reperiuntur que sunt uasa utilia: in eo tornatilis, quia ad obediendum uel ad omne opus bonum semper parati. In eo nunquam indigens poculis, quantum sancti Spiritus gratia ex toto repleti. »uenter tuus sicut aceruus tritici uallatus liliis.« Hi namque qui semper sanctarum Scripturarum alimenta percipiunt, et ea que sunt salutaria infra se congerunt, atque aliis doctrinam suam uelut triticum erogantes predicare non desinunt, in uentri similitudinem deputantur. Aceruus tritici uallatus liliis est, cum abundantia boni operis sola perpetue lucis spe colligitur. In uentre memoria, in tritico multiplicatio boni operis, in liliis castitas spei exprimitur.

 »Duo ubera tua, sicut duo hinnuli gemelli capree.« De hoc uersu dictum est superius, sed repetitio firmitatis indicium est. Duo ubera doctores sunt utriusque populi. Hinnuli gemelli propter unam concordiam: item duo ubera Ecclesie duo sunt Testamenta duobus populis ex traduce peccati uenientibus coaptata. Hi enim tanquam hinnuli in Christo renascuntur atque ex his duobus Testamentis lac sapientie sugentes.

»Collum tuum sicut turris eburnea.« In collo doctores designantur, qui turri eburnee propter firmitatem et pulchritudinem comparantur, quia ciuitati Dei robur prestant et decus. Potest et in collo notitia sacrarum Scripturarum designari, que idcirco turris eburnea appellatur, quia qui uerbo Dei insistunt,  quotidiano profectu per nitorem iustitie in excelsiora proficiunt. »Oculi tui sicut piscine in Hesebon, que sunt in porta filie multitudinis.« Oculi Ecclesie doctores sunt propter prouidentiam, sicut collum propter nutrimentum. Et recte piscine comparantur, quia fluenta doctrine suis auditoribus prebere non cessant. Hesebon cingulum meroris interpretatur, quia sancti pro uana letitia carnis, cingulo abstinentie constringuntur. Et bene in portis filie multitudinis, ob abundantiam populorum concurrentium per portam fidei in Ecclesiam. Potest et per portam Christus intelligi. »Nasus tuus sicut turris Libani.« In naso uerbi Dei dispensatores, causa discretionis designantur, qui odorem iustitie qui est in Christo percipientes, suis porrigunt auditoribus, atque intellectu  discretionis inter odorem uirtutum et uitiorum fetores ex alto discernunt. Turri assimilantur, qui per sapientiam eminentissimum locum tenent in Ecclesia. »Que respicit contra Damascum,« id est sanguinarios et impios, quia Damascus sanguinem bibens interpretatur, significat carnales et crudeles, contra quos sancti doctores in turri Libani, id est firmitate Ecclesie semper uigilant.

»Caput tuum ut Carmelus, et come capitis tui sicut purpura regis uincta canalibus.« In capite mens, in comis cogitationes designantur: et sicut capite membra, ita mente cogitationes reguntur, ut in Carmelo, id est sublimitate uirtutum et passione Christi que nomine purpure exprimitur, uersentur.  Canales precordia sunt sanctorum, in quibus alligantur tales cogitationes. Aliter: Caput Ecclesie Christus, quo sublimius nichil est. Coma capitis eminentiores quique sancti, beati scilicet martyres, consimilati purpura, regalibus ornamentis, et salutaribus copulati doctrinis.

»Quam pulchra es et decora, carissima in deliciis.« Pulchra dicitur Ecclesia, fide et opere. Decora ornamentis uirtutum. Charissima per dilectionem. »In deliciis,« id est in spiritualibus uirtutibus.

»Statura tua assimilata est palme, et ubera tua botris.« Id est rectitudo bone operationis, semper ad uictoriam tendit. Uberibus doctores Ecclesie, propter lac prime eruditionis comparantur, et botris equantur, propter mysteria dulcissime eternitatis.

 »Dixi: Ascendam in palmam, apprehendam fructus eius.« Apte enim uictoriosissima crux palme comparatur, in quam Christus ascendens apprehendit fructum eius. Illi enim in palmam ascendunt qui in cruce Christi proficiunt. De quo Apostolus ait: »Qui enim sunt Christi, carnem suam crucifixerunt cum uitiis et concupiscentiis .«---»Et erunt ubera tua sicut botri uinee,« id est dona que largitus est sancte Ecclesie, que ex illo tempore botros uinee germinauit, id est sanctos doctores, qui maiore scientia et gratia post crucem et resurrectionem Saluatoris abundabant. Possunt et ubera predicatores Ecclesie qui renascentes in fide nutriunt, intelligi. »Et odor oris tui sicut odor malorum.  Guttur tuum sicut uinum optimum ad potandum.« In gutture uox presentis doctrine, in odore fama absentis designatur. Et ideo uino illa propter flagrantiam uirtutum, hec malis, propter suauitatem absentis fame, comparantur: »Dignum dilecto meo.« Rapuit enim sponsa uerbum ex ore sponsi, quia ille uino optimo eam comparauit, et subiecit. Dignum dilecto meo, id est tanta est sublimitas euangelice predicationis, ut ipse dilectus meus primus per incarnationem apparens, mundo iter celeste aperuit: possunt in gutture illi intelligi qui per euangelicam predicationem corda auditorum inebriant: unde Christus potatur, cum ex ea Christiani, qui membra ipsius sunt, incomparabili dulcedine satiantur. »Labiisque  et dentibus illius ad ruminandum,« id est apostolis et predicatoribus quibus maxime dedit ad meditandum.

»Ego dilecto meo,« et non alteri cui totam curam seruitutis et dilectionis impendo. »Et ad me conuersio eius,« id est, me solam diligit, et adiuuat me, ne deficiam in uia. Cui dilecto ex uoce Ecclesie per Psalmistam dicitur: »Adhesit anima mea post te, me suscepit dextera tua .«

»ueni, dilecte mi, egrediamur in agrum, commoremur in uillis; mane surgamus ad uineas, uideamus si floruit uinea, si flores fructus parturiunt, si floruerunt mala Punica.« Quia nullatenus Ecclesia, uel ad bonum operandum egrediendo procedere, uel in exercitio bone operationis persistendo  commorari, uel saltem ad propositum bene agendi assurgere, uel animos auditorum suorum quantum profecerint discernere sufficit, nisi Dei gratia adiuta qui dixit: »Ecce ego uobiscum sum omnibus diebus, usque ad consummationem seculi .« Egreditur Christus cum Ecclesia in agrum, quando per sanctos doctores uisitat mundum. Commoratur in uillis, per fidem scilicet in populis ex gentibus credentibus, circumquaque diffusis. Mane consurgit ad uineas, ut anime que per fidem iam meruerunt colligi, in matutinis Christum resurrexisse cognoscant, nec ultra de sui corporis resurrectione dubitent. uideamus si floruisset uinea, si Ecclesia flores fide et parturiat, si flores fructus parturiunt, id est si sancti fideles quod corde crediderunt ore  pronuntiant. Si floruerunt mala Punica, si illi qui in Christo crediderunt in tanta dilectione proficiunt, ut etiam pro ipso occidi delectentur. His enim singulis sponsa dilecti sui penitentiam querit. »Ibi tibi dabo ubera mea,« id est paruulorum meorum pedagogos. Quia in his omnibus proficiunt sancti doctores, in hac sancta confessione sociabuntur tibi doctores mei. Et quia parati sunt ut patiantur pro te, regnabunt apud te.

»Mandragore dederunt odorem suum in portis nostris.« Mandragore duo sunt genera, masculus et femina. Femina rubea, masculus albus: utrisque una uis ad medicamenta. Mandragore dicte, eo quod habeant mala suaueolentia, in magnitudinem mali, unde et eam Latini malum terre uocant: hanc  pete appellant, quod habeat radicem formam hominis assimilantem; que datur in uino ad bibendum, quorum corpus propter curam secandum est, ut soporati dolorem non sentiant. Mandragore propter multimoda medicaminum genera sanctorum uirtutibus comparantur, que more medicorum ad salutem animarum a uitiorum infirmitatibus sanentur, ostenduntur. Porte Ecclesie doctores sunt sancti, et in huiusmodi portis mandragore dant odorem, cum spirituales quique ex se uirtutum palmam longe lateque spargunt. »Omnia poma, noua et uetera, dilecte mi, seruaui tibi.« Poma noua et uetera, precepta siue promissa sunt Noui Testamenti et ueteris, que omnia ad eius gratiam refert Ecclesia, siue Patres Noui Testamenti et ueteris possunt  intelligi, quia una eademque Ecclesia est.



CAPUT uIII.

»Quis mihi dat fratrem meum sugentem ubera mea?« uox ista est antiquorum uirorum optantium aduentum Christi in carne et illum in Synagoga nasci ac nutriri, iuxta humane conditionis naturam. »Ut inueniam te foris et deosculer.« Intus erat dilectus, dum »in principio erat uerbum,« foris, dum »uerbum caro factum est.« »Et deosculer,« facie ad faciem uideam, et ore ad os loquar. De quo osculo in exordio libri satis arbitror dictum. »Et iam me nemo despiciat.« Ante aduentum Christi intra angustias Iudee tantum fuit Ecclesia, post  ascensionem in toto mundo dilatata fuit, et uenerabilis effecta. Prius dictum fuerat, »Notus in Iudea Deus,« nunc autem dicitur: »Exaltare super celos, Deus, et super omnem terram gloria tua.« Potest et aliter intelligi. Sugit ubera matris Christus, cum historiis prisce legis Christianus populus reficitur. Matrem quippe Ecclesie, id est corpus Christi Synagoga dicunt, cui in primordio eloquia diuina credita sunt, et qui in ueteri Testamento sub figura tegebatur, per Euangelium in nouo in ueritate reperitur.

»Apprehendam te,« id est prompta ac fideli deuotione uenientem accipiam. »Et ducam te in domum matris mee.« Peracta carnis dispensatione, redeuntem letis ducam luminibus in domum matris,  id est celestis Hierusalem, que est mater nostra. »Ibi me docebis,« id est facies me potiora sperare dona, quam in lege habuissem. »Et dabo tibi poculum ex uino condito,« id est feruentem amorem uariis uirtutum pigmentis odoratum uel ornatum. »Et mustum malorum granatorum meorum,« id est gloriosorum martyrum sanctorum triumphum, qui feruentissima caritate per ferrum flammasque ad te transire non dubitant. Aliter: Ducit Ecclesia Christum in domum matris celestis Hierusalem, quando cum omnibus bonis que per suam gratiam consecuta est, etiam ipsa perduci meretur. Ibique docetur, »ut iam non in enigmate per specula, sed facie ad faciem uideat,« quando optimos et dulcissimos protulerit martyrium fructus, uelut mustum malorum  granatorum.

»Leua eius sub capite meo, et dextera illius amplexabitur me.« In leua incarnationis Christi dona; in dextera, futura sanctorum cum Christo gaudia exprimuntur. uel in leua presens uita, quam sancti sub mentis capite ponunt, quia despiciunt. In dextera beatitudo, quam sancti ob nimium desiderium amplexabuntur. De hoc uersu superius latius abundeque disputatum est.

»Que est ista que ascendit de deserto deliciis affluens?« uerum et hinc iam disseruimus, sed quia repetitio uersuum, firmitatis, ut sepe diximus, indicium est, nunc tangamus breuiter. uox Synagoge uel prophete admirantis, quomodo Ecclesia de deserto gentilitatis in sponsis subito amplexus ascendisset:  cui per prophetam dicitur: »Pro eo quod fuisti derelicta, et odio habita ,« etc. Et in psalmo: »Errauerunt in solitudine in inaquoso .« Deliciis affluens, id est omnium donorum pulchritudine. »Innixa super dilectum meum.« Quia omnia que habet, ad gratiam ipsius refert stabilita in eo fide, spe et caritate, quem mihi soli committendam credebant. »Suscitaui te sub arbore malo.« Respondit sponsa pro Synagoga. Ipse sponsus sub arbore crucis a perpetua morte liberaui te, ut apostolos et ceteros electos ex Iudea. »Ibi corrupta est mater tua, ibi uiolata est genitrix tua.« Id est, maior pars plebis Christum negando et Barrabam eligendo, ad crucem reprobata est.

 »Pone me ut signaculum super cor tuum, et sicut signaculum super brachium tuum.« Signaculum in brachio uel digito, ob memoriam cuilibet rei ligamus. Per »cor,« cogitatio, et per »brachium,« operatio designatur. Id est: Si me uelis habere sponsum, intus sit caritas fide non ficta, et foris operatio deuota, et sic recipies fidem meam, ut eam immaculatam custodias. Et quia per crucem meam signaculum accepisti, thesaurum iustitie quem in te contuli, a nullo fure auferri pertimescas, ut tam cogitatione quam etiam operatione ad illud signum recurras, et sicut ego te intantum dilexi, ut mori uoluissem pro te, ita econtrario sancti tui mortem non recusent pro me. »Quia fortis est ut mors dilectio, dura sicut infernus emulatio.« Fortis  est usque ad mortem dilectio mea in te, o Synagoga, sed tua emulatio dura in me fuit sicut infernus: sed uerte emulationem in dilectionem, et eris mihi sponsa, et soror, et amica. »Lampades eius, lampades ignis, atque flammarum.« Dilectionis lampades corda sunt fidelium, in quibus caritas inhabitat, semper splendida et nitore caritatis munda atque igne Spiritus sancti ardentia, flammarumque bone operationis enitentia globo.

»Aque multe non potuerunt exstinguere caritatem, nec flumina obruent illam.« Aquas multas et flumina, tentationum dicit incursus, que uisibiliter seu inuisibiliter animas fidelium impugnant, quibus caritas non cedit. »Si dederit homo omnem substantiam domus sue pro dilectione, quasi nichil  despicient eam.« Sicut uero totius substantie diuitias pro dilectionis Christi magnitudine dantes, quasi nichil despiciebant eum, id est mundum. Alio uero modo ex superioribus pendet sententie sensus. Cum enim dixisset, »aque multe« uel flumina »non potuerunt exstinguere caritatem,« subiunxit: »Si dederit omnem substantiam domus sue,« etc., ut illuc intelligatur quod Apostolus ait: »Et si distribuero in cibos pauperum omnes facultates meas, et si tradidero corpus meum ita ut ardeam, caritatem autem non habeam, nichil mihi prodest .«

»Soror mea paruula est, et ubera non habet. Quid faciemus sorori nostre, in die quando alloquenda est?« Prima nascentis Ecclesie de gentibus tempora designat, quoniam adhuc et parua fuit numero,  et minus idonea predicare uerbum, ut Apostolus loquitur: »Non potui loqui uobis quasi spiritalibus, sed quasi carnalibus, tanquam paruulis in Christo, lac potum uobis dedi non escam .« Quasi uox sponsi uel apostolorum, de ipsa ad Synagogam dixisset: »Quid faciemus sorori nostre, in die quando alloquenda est?« Ac si aperte dicat: Parua quidem est Ecclesia gentium, et nec Dei uerbi mysterium sufficit subire. Quid ergo tibi uidetur, o Synagoga, de sorore nostra faciendum, quando alloquenda est, id est per uerbi mysterium ducenda in fidem? Synagoga tacente, ipse sponsus, siue apostoli quid fieri debeat, respondit.

»Si murus est, edificemus super eam propugnacula  argentea.« Ac si diceret: Si aliquos habet in se fortes in fide, uel claros ingenio, uel philosophia instructos, addamus illis propugnacula argentea, id est scientiam diuinarum Scripturarum, ut eo facilius possint protegere infirmos atque indoctos. »Si ostium est, compingamus illud tabulis cedrinis.« Id est, si sint simplices, tamen docendi studio inhiantes, et uelut ostium quod aperitur et clauditur, »tempus tacendi uel loquendi« intelligunt: proponamus illis priorum exempla iustorum, quo certius et efficacius docendi officium implere possint. Cedri uirtutes sanctorum, et tabule latitudinem designant caritatis. Et ut cum Apostolo dicere ualeant: »Mihi autem absit gloriari, nisi in cruce Domini nostri Iesu Christi per quem mihi  mundus crucifixus est, et ego mundo .« Ad hec namque ipsa respondit Ecclesia:

»Ego murus, et ubera mea sicut turris, ex quo facta sum coram te quasi pacem reperiens.« Ego de uiuis compacta sum lapidibus, et glutino caritatis adunata, et super fundamentum immobile edificata, et doctores mei fortissimi uelut turris, qui et paruulos nutrire sciunt, et omnia maligna expellere; et accidit mihi ex eo tempore quo Christus me reconciliauit, pacem per eum reperiri.

»uinea fuit pacifico in ea que habet populus, tradidit eam custodibus.« De quo Apostolus ait: »Ipse est pax nostra, qui fecit utraque unum .« Et de quo propheta: »Multiplicabitur eius  imperium, et pacis non erit finis .« uinea, id est catholica Ecclesia, fructu abundans fidei fuit pacifico, id est Christo qui omnia pacificauit in celis et in terris, in ea congregatione qua multos populos possidet ex toto orbe, non in Iudea solum, tradidit eam custodibus, sed et prophetis uel apostolis siue euangelicis dogmatibus, uel angelicis dignitatibus. »uir affert pro fructu eius mille argenteos.« Id est Christus appendens regnum celorum pro sanctis laboribus uel eleemosynis eius. Potest et aliter intelligi: »uir affert pro fructu eius mille argenteos,« id est pro retributione eterna. Huius uinee uir affert mille argenteos, id est pro acquisitione celestis regni, qui est fructus uiole, cuncta que mundis reliquit. Millenarius numerus pro perfectione accipitur illius, qui omnia reliquit. Unde et argentei pro omni  pecunia accipiuntur.

»uinea mea coram me est.« uox sponsi, quia post resurrectionem futuram sancti omnes semper cum Domino erunt, sicut ipse ait: »uolo, Pater, ut ubi ego sum et illi sint mecum .« Aliter, ac si diceret sponsus: uerum etsi te aliis commendem custodibus, tamen te semper habeo in mea presentia, uidens et remunerans laboris in omnibus deuotionem. »Mille tui pacifici.« »Mille tui,« subauditur argentei. Quasi dixisset: Qui amore meo cuncta sua dimittit, in pace habere seruata cognoscat, significans simpliciores in Ecclesia qui omnem substantiam millenario signatam numero pro caritate Dei amittunt: »Et ducenti his custodiunt fructus  eius.« Id est. argentei his qui custodiunt fructus eius, qui sunt doctores sancti, qui omnia mundi dimittunt et in uerbo predicationis laborare non cessant, hi duplici remuneratione, que centenario designatur numero, donantur apud me. Potest et aliter intelligi: Duodecim quippe si per centenarium numerum multiplicantur, mille ducentos efficiunt. Qui numerus utique apostolis uel apostolicis uiris congruit. Hi pacifici, id est Christi discipuli, merito appellantur, a quibus sancta regitur Ecclesia:

»Que habitas in hortis, amici auscultant te, fac me audire uocem tuam.« In hortis enim Ecclesia habitat, que iam uiriditate spei et bonorum repleta est operum. Ac si aperte dicat: Quia locutio finienda est, hoc ultimum uale a me auditum semper habita  in portis uirtutum, et scito quod amici, id est angelici spiritus, et anime sanctorum separate considerant, et de tuo gaudent profectu. Item amici auscultant, quia omnes electi, ut ad celestem patriam reuiuiscant, uerba uite audire desiderant: »Fac me audire uocem tuam,« id est uerbum predicationis et uox laudis, quantum uales semper audiatur a me. Ad hec sponsa respondit:

»Fuge, dilecte mi, et assimilare capree, hinnuloque ceruorum, super monte aromatum.« Ac si aperte dicat: Quoniam in carne apparens precepta ac dona uite mihi deferens, nunc his peractis reuerte in sinum Patris: O mi dilecte, »assimilare capree, hinnuloque ceruorum supra montes aromatum,« id est, et hoc mihi sit solatium, quia continua uisione  nequeo te cernere, saltem crebra uisitatione me consolari memento. Christus similis capree, propter similitudinem carnis peccati, qui de patriarcharum stirpe uelut exterius genitus. Hinnulus propter uarietatem uirtutum dicitur, qui cum qua carne ad celos ascendit, cum ipsa uersatus est in terris. Montes aromatum, angeli intelliguntur, super quos exaltatus est homo assumptus, sicut Psalmista ait: »Ascendit Deus in iubilatione, et Dominus in uoce tube .« Hinc uerum dicit: »Ascendens Christus in altum, captiuam duxit captiuitatem, dedit dona hominibus .« Hinc Lucas ait: »Et Dominus iehsu postquam locutus est eis ascendit in celum, et sedet a dextris Dei .«

Iam enim tandem aliquando Deo fauente liber finem  postulat, quem calcetenus ipso adminiculante recta ut credimus indagine, ueraque iuxta sensum doctorum, nostrique fragilitatem sensus perduximus, et imperialibus decretis atque Augustalibus, o Cesar Auguste, quanquam pauide parere studuimus. Quem supplex supplicando supplico excellentie culminis uestri, ut subtili inuestigatione lustrare nobilitas uestra non pigeat, et summo studio sanctorum doctorum opuscula pariter uestra solertia perlegere studeat. Si enim Theodosius imperator in imperio natus et educatus tante excellentie exstitit, ut singularem totius orbis monarchiam obtineret, Prisciani grammatici Romane eloquentie decoris librum,  disertitudine mira disertissimum calcetenus teneris digitulis, propriisque articulis describere curaret, atque ex eius pretio, distractoque commercio, despectis imperialibus dapibus uiuere semper consueuerat, et tanto studio uiguit, ut iugi meditatione et propria descriptione legem Romanam diuinitus describeret, et mores Romanorum distortos, mucrone quodammodo legis normam rectitudinis corrigeret, atque a sua duritia cerceret, adeo ut, aliis expletis, angelica salpix nocturna uisione, celitus ei intonuit et per oroma somnii gratulando uocem extulit, dicens: Liber, inquit, legis non recedat de ore tuo, meditare in eo die ac nocte, quanto magis, o mitissime princeps, propriis studiis sanctarum Scripturarum auctoritatem iugi meditatione percurrere,  et altitudinem diuine legis uelut quodammodo montem appetere, ut doctrina spirituali instructus, et te sagaciter ad altiora uirtutum prouehere, et alios ad tramitem rectitudinis prouocare ualeas. Quod profecto plenius penetrare, et quodammodo montem diuine Scripture subire, nisi solerti studio et puritate cordis, et pudicitia corporis nequiueris. Scriptura etenim sacra, ut sepe prefatus tractator ait, mons est de quo in nostris cordibus Dominus uenit. De quo propheta dicit: »Deus a Libano ueniet, et sanctus de monte umbroso et condenso.« Iste mons condensus est per sententias, et umbrosus per allegorias. Sed sciendum quia cum uox in monte sonat, uestimenta lauare precipimur, et ab omni inquinatione carnis mundare, si ad montem festinemus accedere.  Scriptum quippe est: »Quia si bestia tetigerit montem, lapidabitur .« Bestia tangit montem, quando quis luxurie aut irrationabilibus motibus deditus, Scripture sacre celsitudini appropinquat, et non eam secundum quod debet intelligit, sed irrationabiliter ad sue uoluptatis intelligentiam flectit. Sed iste talis absurdus uel sensu piger, si circa hunc montem uisus fuerit, atrocissimis sententiis, ueluti lapidibus necatur. Ardet enim iste mons, quia sacra Scriptura quem spiritualiter replet, amoris igne succendit. Unde per Moysen dicitur: »In dextera eius ignea lex .« Quia in electorum mentibus, qui ad dexteram iudicis statuendi sunt, flagrant precepta diuina, et caritatis ardore succensa sunt, idcirco Augustale decus, et Francorum  gloria gentis rationabilibus mentibus et castimoniis corporis stude montem istum subire et feruore caritatis succensus legendo penetrare, ut pro merito intelligentie, et aliorum quos corrigere uestra sagax prudentia studuerit, profecto montes aromatum, id est celsitudines angelorum tandem Domino fauente adire, atque eorum suffragiis orationum ad dexteram iudicis cum sanctis imperatoribus et consulibus collocari merearis, pariterque a Domino audire: »Euge, serue bone, fidelis, quia super pauca fuisti fidelis, supra multa te constituam, intra in gaudium Domini tui .« Amen.




ANNO DOMINI DCCCLu.
LEO PAPA Iu.





NOTITIA HISTORICA.




 Leonis uirtutes. In monasterio uiuit. E monasterio a papa euocatur.

LEO Iu [, sedit annos octo, menses tres, dies quinque. Hic adeo catholicus atque apostolicus uir multe patientie multeque humilitatis exstitit, largus, pius, innocens, siue benignus, amator iustitie, et plebis feruentissimus gubernator, diuinarum quoque Scripturarum indeficiens perscrutator, uigiliis et orationibus semper intentus. In cuius etiam beatissimo pectore, iuxta illud quod in sancto Euangelio legitur , et serpentis astutia, et simplicitas inhabitat columbe. Erat enim totius sanctitatis decore repletus, amator religiosorum hominum, Deoque in omnibus assidue famulantium, nutritor pauperum, et contemptor sui. Hic primum a parentibus ob studia litterarum in monasterium beati Martini confessoris Christi, quod foris muros huius ciuitatis Romane iuxta ecclesiam beati Petri apostoli situm  est, quousque sacras litteras plenius disceret, sponte concessit. Ubi non solum litteras didicit, uerum etiam in studio sancte conuersationis, non quasi puer, sicut tunc erat, sed uelut perfectus monachus mansit. Cuius etiam pie conuersationis exemplo alii sub eodem monachico degentes ritu omnipotenti Domino plus deuote seruiebant. Eratque cum illis quasi unus ex illis. Et quoniam ciuitas supra montem posita abscondi non potest , sic neque huius rumor sanctissimi uiri diu occultus existere potuit. Fama illius, siue sanctitatis opinio, huc illuc luce clarius diuulgata est, atque multorum relatione fidelium ad aures pontificalis quondam beatissimi Patris et pape Gregorii mox festino relatu occurrit, cui cum tante fuisset castitatis digneque conuersationis magisterium enarratum, illico eum ex monasterio, quo pie degebat, exire iubens, ad sancte matris Ecclesie gremium perduxit, atque ut suo semper seruitio familiariter permaneret, in Lateranensi patriarchio  esse precepit.



Fit subdiaconus et postea presbyter.

Subdiaconum quoque eum ob sue famam uite laudabilis fecit. Qui tamen quamuis locum putaret, uel ordinem, tamen uitam moresque suos plusquam prius in summi Creatoris nostri seruitio regulariter constrinxit, bonisque multiplicauit operibus. Defuncto autem huius sacratissime sedis papa Gregorio, tunc Sergius, archipresbyter sancte Romane Ecclesie,  presul effectus, hunc, de quo superius nonnulla retulimus, Leonem uidelicet beatissimum papam presbyterum consecrauit, eique titulum sanctorum quatuor Coronatorum largitus est.

In quo dum bonis polleret moribus, ibique indigentibus necessaria ministraret, peregrinos ac pauperes, minusque habentes non solum uerbo, imo etiam corporalibus alimoniis refoueret, is qui tunc preerat Sergius Romane sedis antistes ex presenti uita subtractus est, sub cuius etiam tempore ecclesie beatissimorum principum Petri et Pauli a Saracenis funditus depredate sunt.

Quia igitur calamitate siue miseria omnis Romanorum uigor elanguit atque contritus est, hoc facto uniuersa concio Romanorum ex duobus casibus, uel periculis, uidelicet de repentina morte pontificis, et deuastatione, que facta fuerat in ecclesiis sanctis, cunctorumque finibus Romanorum, fatebatur se nullatenus euadere mortis periculum posse. Cumque  pari deuotione, communique consilio uniuersi Romani proceres de futuro cogitarent pontifice, ut quis esset qui tam sanctum et inuiolabilem locum omnipotentis Dei timore regere, uel gubernare potuisset, confestim fama beatissimi presulis simul et meritum ab omnibus patefacta est, totamque per urbem diffusa: necdum enim is qui obierat pontifex ad sepulturam debitam fuerat deportatus.



Consensu unanimi omnium eligitur in papam.

Et ecce omnes a nouissimo usque ad primum una uoce, una simulque concordia Leonem uenerabilem presbyterum sibi futurum pontificem flagitabant. Et quod nullum super se alium habere uellent presulem, nisi hunc, de quo crebro dictum est, multis coniurationibus ac uocibus fatebantur. Quorum incunctanter omnium credimus corda ad hunc expetendum non aliud, nisi amor diuinus, et diuine uirtutis inflammauit et uniuit clementia.



 Cogitur ad papatum. Mos antiquus osculandi pedem pontifici. Romani non audent sine facultate imperatoris eligere papam.

Tunc omnes, ut superius adnotatum est, pergentes cum gaudio multeque auiditatis letitia ad ecclesiam, in qua degebat, beatorum quatuor Coronatorum, eum coactum inuitumque exinde abstrahentes cum hymnis laudibusque precipuis et ad Lateranense patriarchium perduxerunt: cuius, morem  obseruantes antiquum, omnes osculati sunt pedes. Quanta autem in eius pontificali electione concordia uel unanimitas fuerit, nullus breuiter enarrare hominum potest. Quid autem electionis sue tempore apostolorum suffragiis suisque sanctis interuenientibus precibus de Saracenis illis, qui tam nefarium scelus commiserunt, diuina uirtus peregerit, hoc inconueniens aut reprehensibile non est, siue ob futurorum siue timorem, siue memoriam, presentibus litteris adnotare. Omnes enim cum uellent, iniquitatis ac depredationis scelere perpetrato, ad Africanam ex qua uenerant regionem reuertere, uasto maris pelagi ui uentorum procellarumque, sicut certa relatione cognouimus, Deo permittente, demersi sunt. Antiquumque illud Aegyptiorum miraculum ecce nouiter apostolorum meruit oratio obtinere. Romani quoque, ut diximus, noui electione pontificis congaudentes, ceperunt iterum non mediocriter contristari, eo quod sine imperiali  non audebant auctoritate futurum consecrare pontificem,  periculumque Romane urbis maxime metuebant, ne iterum, ut olim, aliis ab hostibus fuisset obsessa. Hoc timore et futuro casu perterriti, eum sine permissu principis presulem consecrauerunt, fidem quoque illius siue honorem post Deum per omnia et in omnibus conseruantes.



Dona a Leone oblata ecclesiis S. Petri, SS. Coronatorum, S. Andree et S. Anastasii.

Iam quia humanus estimare non sufficit arbiter, nec os referre preualet, quante bonitatis ac pietatis hic beatissimus exstiterit pontifex, redeamus ad ea que fretus Dei amore sanctorum ecclesiis obtulit, et a primo pontificatus sui exordio enarremus. Hic uero insignis et preclarus antistes superno amore exardescens obtulit in basilica beati Petri apostoli coronam ex argento purissimo unam, pensantem libras uiginti et quatuor. Gabathas interrasiles duas pensantes libras duas. uela septem, duo quidem de  fundato, et alia duo de stauraci, et tria de spanisco. Obtulit uero ibidem ad splendorem et gloriam ipsius uenerande basilice cortinam Alexandrinam mire pulchritudinis unam, habentem historiam pauonum portantium desuper homines, et aliam historiam aquilarum, rotarumque et auium cum arboribus. Ipse uero egregius et prudentissimus papa obtulit in basilica sanctorum quatuor Coronatorum, in qua sacerdotii sui solertissime functus est officium, canistra de argento purissimo tria pensantia libras . . . . .

Aquamanile similiter de argento mundissimo par  unum canthara cum thymiamaterio, id est pensat. libras . . . . . uela de fundato, que ad nitorem ipsius in arcu uidentur ecclesie pendere, duodecim. Item uela serica alba triginta et quatuor. Fecit uero in eadem basilica ad splendorem sacri altaris uestem holosericam habentem periclysin de chrysoclauo. Et aliam uestem albam cum rosis habentem rotas septem, et in medio tubulam de chrysoclauo cum effigie hominis gerentis in capite gemmas prasinas quinque. Item uestem albam de chrysoclauo cum rotis sex. Fecit autem in iam dicta basilica ad honorem et gloriam sacri altaris uela habentia cruces et hammadias de chrysoclauo et gemmis ac bullis aureis triginta tres. uelum acupictile habens hominis effigiem sedentis super pauonem unum. Item uela habentia historiam sancte Dei genitricis tria. Item uel alia fundata quatuordecim, et alia cum ueste de blattin duo.

Ipse quidem eximius et beatissimus papa fecit in basilica sancte Dei genitricis, que ponitur in uico  qui nuncupatur Sardorum, uestem de fundato habentem historiam sancte Dei genitricis de chrysoclauo cum prophetis. Ipse uero a Deo amabilis et prudentissimus papa sedilia in ingressu marmoribus patriarchii construxit, que nullus pontificum ut perficeret arbitratus est. Nam et solarium quod beate memorie Leo III papa construxerat, cum pre nimia uetustate fractis trabibus in ruinis cerneretur euersum, nouiter pulchrius in meliorem speciem restaurauit.

Hic quidem insignis et pius antistes in basilica beati Pauli apostoli superno fretus amore uespertinas publice a cuncto clero et schola constituit die natalis eius psalli laudes. Huius beati tempore presulis terremotus in urbe Roma per indictionem factus est decimam, ita ut omnia elementa concussa uiderentur ab omnibus. Ipse iam sepefatus et solertissimus pontifex secundum antiquam consuetudinem canonica auctoritate decreuit atque constituit,  ut dum sacra missarum solemnia in ecclesia celebrantur, nullus ex laicis in presbyterio stare, uel sedere, aut ingredi presumat, nisi tantum sacra plebs, que in administratione sacri officii constituta uidetur.

Ipse quidem beatissimus pontifex post cedem et depredationem seue gentis Agarenorum, quam in sanctorum apostolorum ecclesiis peregerunt, ad restaurationem ipsarum quotidie animum pretendebat, quatenus omnia, que ab impiis manibus ablata fuerant, repararet, sperans eterne future retributionis mercedem. Quamobrem obtulit in basilica  beati Petri apostoli butronem de argento purissimo cum gabathis argenteis pendentibus in catenulis septem. Fecit autem ad illuminationem ipsius basilice rete eneum cum canistris argenteis decem et septem. Nam et pharum mire magnitudinis ad splendorem et gloriam sepius memorate ecclesie repararauit. In qua etiam obtulit coronam de argento mundissimo pensantem libras . . . uela de fundato, que in ambitu sacri altaris pulchriora pendent uiginti quinque. Item uela leonum habentia historias, que ante uestibulum sacre confessionis cernuntur pendere decem. Et alia uela de fundato, que inter ipsius uenerande basilice leuaque coruscant quadraginta et sex. Item uela de fundato, que in arcu ad ornatum et decorationem presbyterii pendent triginta et tria. uerum etiam et alia uela de fundato, que in diuersis eiusdem basilice locis ipse almificus papa constituit pendere decem octo. Et alia item uela, que ante ianuas sacre basilice pendent quatuor.

 Hic uero insignis et prudentissimus presul superno fretus amore fecit in basilica sanctorum martyrum quatuor Coronatorum uestem de chrysoclauo habentem historiam resurrectionis Domini Iesu Christi, atque effigies predictorum martyrum: et ipsius almifici presulis animus tantum diuino fulgebat amore, ut ea que pridem ex beati Petri apostoli ecclesia ab impiis manibus innumerabilia fuerant bona ablata, suo precipuo tempore libente uoluerit pectore omnia nouiter instaurare.

Idcirco ad decus et honorem ipsius predicte ecclesie fecit coronas ex argento purissimo miro compositas opere duas pendentes in catenulis argenteis cum gemmis et bullis deauratis, pensantes una libras centum triginta duas, et alia centum et triginta, habentes una clamacterios argenteos subter pendentes triginta et septem. Et aliam simili modo habentem quadraginta. Et quia diuino semper erat munere perornatus, dignamque de omnibus curam et sollicitudinem  habere studebat feliciter, fecit in oratorio sancti Andree apostoli ad sanctum Petrum uela maiora de fundato duo, et alia minora quinque, ornata in circuitu de blattin.

Ipse uero a Deo protectus uenerabilis et preclarus pontifex fecit in monasterio sancti Anastasii pro eterna anime sue redemptione uestem sericam de fundato unam habentem historiam aquilarum.

Similiter et uela de fundato duo compta in circuitu de blattin. Simili modo fecit in monasterio sancte Praxedis uestem de fundato unam.

Hic quoque predictus presul a die qua diuina fretus potentia sacram apostoli Petri sedem omni benignitate conscendit, mox de priscis uel antiquis sacri palatii usibus, atque ordinibus, qui sub predecessorum suorum pontificum tempora erupti, atque diuersa consuetudine fuerant deleti, ideo ad sue memoriam sanctitatis uniuersos reducere, uel in meliorem statum, quam nuper fuerant, omnia libenti  animo ordinare auide conatus est.

Nam et accubitum, quod domnus Leo bone memorie tertius papa a fundamentis construxerat, et omnia ornamenta que ibi parauerat, pre nimia uetustate et obliuione antecessorum pontificum delata sunt. Et in die natalis Domini nostri Iesu Christi secundum carnem tam domnus Gregorius, quam et domnus Sergius sancte recordationis ibidem minime epulabantur. Isdem uero beatissimus et summus presul Leo quartus cum gaudio et nimia dilectione omnia ornamenta, siue alimenta, que inde deleta fuerant, nouiter reparauit, et ad usum pristinum magnifice reuocauit.



Crux a Carolo Magno oblata.

Necnon et crucem ex auro purissimo gemmis ornatam, quam Carolus pie memorie imperator Francorum et Romanorum in basilica Saluatoris Domini nostri Iesu Christi, que Constantiniana nuncupatur,  temporibus domni Leonis sancte recordationis tertii pape obtulerat, que mos erat, ut in litaniis ante sacratissimum pontificem ipsa precederet, et sic permansit usque ad tempus sancte recordationis domni Paschalis pape, unde diabolica suggestione a malis extorta est, et a latronibus nocte furtim ablata. Et nullus deinceps precessorum pontificum, tam domnus Paschalis, quam domnus Eugenius, siue domnus ualentinus, siue domnus Gregorius, necnon et domnus Sergius recordatus fuit, ut eam restauraret, et ad usum sancte Dei Romane Ecclesie repararet. Sed isdem prefatus et magnificus presul fecit ex auro purissimo, et mire magnitudinis margaritis et gemmis hyacinthinis et prasinis utiliter ornauit, et ad usum pristinum sancte Dei genitricis Romane ecclesie mirifice decorauit.

Hic uero precipuus et insignis presul diuinarum Scripturarum in scientia et eruditione probatissimus exstitit predicator, qui fama tante beatitudinis atque sanctitatis claruit, ut in conspectu uniuersi  istius in Christo fundate Ecclesie populi miracula operaretur. In primo quidem pontificatus sui anno iuxta. basilicam beate Lucie martyris, que in Orfea [Plat. Ortea] sita est, in quibusdam terris abditisque cauernis diri generis serpens, qui basiliscus Grece, Latine regulus dicitur, ortus est, qui flatu suo ac uisione omnes qui ad easdem properabant cauernas celeriter necabat, mortisque tradebat periculo: ita ut omnes stupor ac timor inuaderet, serpentis uirtutes mirantes, et cladem.



Leo papa basiliscum fugat.

Ipse uero beatissimus et preclarus pontifex hanc populi necem audiens atque perniciem, ad orationes se conuertit, cum ieiuniis Dominum deprecari non cessans, ut ab huiusmodi omnes interitu liberaret. Dum hec agerentur, preclarus et celeberrimus dies aduenit, in quo beate Dei genitricis semperque uirginis Marie assumptio celebratur. Tunc prefatus  et uniuersalis papa a patriarchio cum hymnis et canticis spiritualibus sancta precedente icona ad basilicam sancti Adriani martyris, sicut mos est, propriis pedibus cum omni clero perrexit. De qua regressus cum omni fidelium cetu ad basilicam beate genitricis Dei et Domini nostri Iesu Christi, que ad presepe dicitur, cum Dei laudibus magna comitante caterua populi properabat. Qui cum peruenisset ad locum in quo ipse seuissimus basiliscus tetris, ut iam superius diximus, iacebat cauernis, omnem clerum et populum stare precepit, atque iuxta easdem cauernas properans, super foramen ipsius, ubi pestiferi flatus egrediebatur serpentis, intrepidus stetit, et oculos ad celum pariter tetendit et palmas, Christumque qui est super omnia Deus, profusis lacrymis deprecatus est, ut ab eodem loco diri serpentis genus sua potentia effugaret. Et data super populum oratione, Dei laudes ad basilicam, quam superius memorauimus, profectus est exhibere. Ab  eodem uero die ipse pestifer basiliscus ita effugatus, atque ab ipsis proiectus est antris, ut ultra in illis locis nulla lesionis eius macula appareret. Et aliud miraculum ipse almificus papa perfecit, quod enarrare breuiter inchemus.



Idem oratione et signo crucis incendium exstinguit.

In ipso quod superius memorauimus pontificii sui exordio Saxonum uicum ualidus ignis inuasit, qui flammarum uirtute cuncta comburere cepit ualidius, ubi populorum multa congregata sunt agmina, que huius incendii flammas uolebant exstinguere: sed uentorum flatibus altius extendebatur ignis in acre, cuncta comburens, atque comminuens, ita ut propius beati Petri principis apostolorum basilice proueniret, Saxonum, Longobardorum domos, ac porticum concremans atque diripiens.

Quo audito ipse beatissimus pontifex anxius illuc celeri cursu profectus est, et obuius ante ignis impetum  se preparauit, ac Dominum deprecari cepit, ut ipsius incendii flammas exstingueret, et crucis propriis faciens signaculum digitis, amplius ignis extendere flammas non potuit, sed beati uirtutem ferre non ualens pontificis, exstinctas flammas redegit in cinerem.



Dona eiusdem in ecclesia S. Petri, SS. Coronatorum, etc.

Ipse uero a Deo amabilis et prudentissimus papa fecit in basilica beati Petri apostoli uela de fundato in circuitu compta de blattin numero quadraginta quinque. Fecit autem isdem egregius pontifex in monasterio sancti Martini, quod beati Petri basilice coheret, ad laudem et gloriam ipsius beati Martini oraculi mire pulchritudinis uestem perfecit, habentem historiam superius memorati sancti iacentis in lectulo cum effigie Saluatoris Domini nostri Iesu Christi. Simul effigiem sancte martyris Agathe habentis  ad pedes effigiem ipsius almi pontificis, habentem gemmas hyacinthinas decem et septem. Item in eodem oratorio fecit uela quatuor, et unum quidem habens rotas de chrysoclauo tres.

Fecit idem in basilica sanctorum quatuor fratrum uestem de fundato unam habentem historiam ipsorum sanctorum martyrum, et effigiem ipsius almi presulis habentem gemmas duodecim, similiter et uela de fundato quatuor.

Hic uero uenerabilis et preclarus pontifex fecit in basilica beati Petri apostoli nutritoris sui canistrum interrasile de agento purissimo pensans libras . . . . . Ubi supra obtulit coronas de argento mundissimo pensantes libras . . . . Hic uero beatissimus et preclarus papa superno fretus amore obtulit beato Petro apostolo ad splendorem et gloriam ipsius sanctissime basilice lucernam bimyxem de argento purissimo pensantem libras quadraginta quinque.

Isdem beatissimus presul fecit in ecclesia beati Siluestri confessoris atque pontificis, qui ponitur in  monte Soracte, uestem de fundato unam habentem angulos quatuor, duos quidem Tyrios, et duos fundatos. Fecit etiam isdem sanctissimus et beatissimus presul in ecclesia beati Petri principis apostolorum uela que pendent in arcu presbyterii ex auro texta habentia historiam beati Petri apostoli numero decem et octo. Necnon in oratorio beati Leonis confessoris atque pontificis, quod est situm infra predictam ecclesiam, uestem de fundato unam habentem historiam Aquilarum. Obtulit quoque ubi supra coronam de argento unam pensantem libras . . . . .

Iam etiam fecit ibi uela de fundato ornata ex utraque parte de blattin numero uiginti. Obtulit etiam beato Petro apostolo calices de argento, qui sedent super circuitu altaris numero sexdecim pensantes libras . . . . . uerum etiam et calicem pendentilem cum catenulis et delphinis pensantem libras . . . . Item sanctissimus et coangelicus prefatus presul post depredationem Saracenorum istius ecclesie fecit  super corpus beati Petri apostoli imagines argenteas, totasque numero tres, et unam quidem in medio habentem effigiem Saluatoris Domini nostri Iesu Christi cum gemmis in capite per crucem ornatam hyacinthinis et prasinis. Item aliam quamdam positam ad dextram partem Saluatoris, et habentem uultum beati petri apostoli, et beate Petronille. Aliam quamdam positam ad partem leuam depictam uultum habentem beati Andree apostoli, simul et uultum predicti summi presulis pensantem libras centum et quatuor. Fecit ubi supra phara erea, que sedent super uestibulum sacri altaris numero duodecim.



Restituit monasteria. Predicauit populo. Octauam assumptionis beate uirginis celebrari iussit.

Sepe uero hic beatissimus papa omnia sanctorum que destructa fuerant loca reedificare magnopere cupiebat. Nam monasterium Corsarum, quod iuxta  basilicam beati Sixti martyris atque pontificis situm est, quod quorumdam malorum hominum fuerat operibus desolatum, et ad secularem habitationem perductum, pro salute ac futura retributione anime sue perfectius restaurauit. In quo etiam ancillarum Dei congregationem, muniuit ad persoluendum Dei, omnipotentis quotidie laudes, muneribus auxit, diuitiis perornauit, et omnia sacris preceptis, que exinde ablata fuerant, restaurans, suis sanctis digitis plenius ea confirmauit. Is sepius memoratus et beatissimus papa predicationis sue alloquio multos ad cognitionem ueritatis perduxit, et salutiferas omnibus operationes quotidie demonstrauit.

Nam octauam assumptionis beate Dei genitricis diem, que minime Rome antea colebatur, uigiliis sacris, matutinisque cum omni clero pernoctans laudibus in basilica eiusdem semper uirginis domine nostre, que foris muros iuxta basilicam beati Laurentii martyris sita est, celebrari precepit.

In quam etiam magna populi multitudo conuenerat,  noue festiuitatis cupiens celebrare solemnitatem. Hoc ipse magnanimus cum uideret antistes, in omnes qui aderant huic celebritati plures argenteos erogauit. Fecit uero idem beatissimus in eiusdem Dei genitricis semperque uirginis Marie ecclesia uestem de fundato unam. Necnon fecit ibidem uela numero quadraginta quinque. Et infra in ipsius ecclesie oratorium, quod uocitatur beate Barbare, obtulit uestem de fundato unam.



Dona oblata ecclesiis.

Ipse a Deo precipuus antistes et in oratorio sancte Eugenie fecit uestem de fundato unam.

Et hic solertissimus, Deo opitulante, sanctissimusque et in omnibus preclarus atque precipuus pontifex magno animo et pura uoluntate donauit in ecclesia beati protomartyris Stephani, que ponitur foris muros iuxta ecclesiam beati Laurentii martyris, uestem de fundato unam. Et infra huius menia  ecclesie in oratorio beati Leonis martyris fecit uestem de fundato unam. Et ipse mitissimus pontifex, atque acutus in omnibus bonis, obtulit in ecclesia beate Dei genitricis semperque uirginis Marie domine nostre, que ponitur infra predictum monasterium, quod uocatur Corsarum, fecit uestem de fundato unam. Ubi supra obtulit in oratorio sancti Cesarii uestem de fundato unam.

Fecit isdem benignissimus crucem auream nouiter, et ipsa crux, ut mos antiquitus est, subdiaconi manibus ferebatur ante equum predecessorum pontificum, quam, Deo iuuante, in auro et argento ac gemmis melius renouauit. Obtulit uero in ecclesia beate Nymphe martyris que esse uidetur in ciuitate Portuensi, uestem de fundato unam. Similiter fecit in ecclesia beatorum martyrum Cosme et Damiani, que in Silua candida esse uidetur, uestem de fundato unam. Necnon ubi supra obtulit uela de fundato tria ornata in circuitu de blattin. Hic uero beatissimus  papa sacratissimorum martyrum sepulcra deuota mente ardentique assidue pectore uisitabat: quos uigiliis sacrisque orationibus cuncto pro orthodoxe fidei populo exorabat.



Monasterium construit.

Die autem quadam cum ad sepulcrum beati Laurentii martyris peruenisset, et solito more orationem expleret, diligentius inquirere cepit, ac dicere: Quanti quotidianas hic monachi Deo omnipotenti referunt laudes? Tunc omnes, qui aderant, beato pontifici protulerunt, quod a quibusdam pontificibus duo monasteria ibidem fuissent constructa, sed pro magna paupertatis inopia in desolationes reducta sunt. Mox autem ipse almificus pontifex superno nutu compunctus monasterium, quod nunc sancti uocatur Stephani et Cassiani, restaurans, muneribus ac diuitiis locum plenissime perornauit. In quo etiam sancte conuersationis plures Grecos genere instituit  monachos, qui Deo omnipotenti, eidemque martyri die noctuque laudes persoluerent.

Ipse quidam a Deo protectus et uenerabilis presul intra basilicam beati Petri apostoli oraculum mire pulchritudinis summique decoris construxit, quod pulchris marmoribus circumdans splendide compsit, absidamque eius ex musiuo, aureo superinducto colore, glorifice decorauit. In quo etiam uenerabile corpus beati Leonis confessoris atque pontificis recondens, sacrum desuper construxit altare, et ciborium cum cruce exaurata, ad laudem et gloriam Christi nominis, hoc fretus amore perfecit, ut sibi dignum in ethere conquireret locum.



Dona ecclesiis oblata.

Patratis itaque omnibus atque perfectis operibus, quorum iam sigillatim superius nomina scripta uel memorata sunt, confestim isdem pastor et pater egregius quamuis uniuersarum proficuam ecclesiarum  Dei curam dignamque sollicitudinem gereret, et ad omne opus bonum pre omnibus intentus existeret, ex intimo cordis sui longa trahens suspiria, cum quotidie beatissimi apostolorum pricipis Petri sacratissimum altare cerneret uiolatum et ad tantam inhonestatem. a Saracenis perfidis Deoque contrariis et uilitatem perductum, etiam et  ipse undique Christianum populum ad iam fati principis sacratissima, orationis causa uel gratia, limina destinari cerneret, et ob hoc uota sua, ut olim perficere non pleniter satagebat. Ideo omnipotentis Domini fretus auxilio, atque consilio et uirtute munitus, aureis simulque argenteis tabulis non tantum confessionem sacram, uerum etiam frontem sepedicti altaris satis decenter et honorifice perornauit, ut presens per omnia opus ibidem dedicatum luce clarius manifestat. Quamobrem uenerandi altaris frontem precipuam tabulis ex auro optimo nouiter exornauit, et eam gemmis quamplurimis  ualde optimis ac pretiosis totam circumdedit, et in meliorem ut prius statum decoremque perduxit. In quibus scilicet aureis, ut dictum est, tabulis non solum Redemptoris nostri forma depicta prefulget, uerum et eius resurrectio ueneranda, atque iudicium sacre ac salutifere crucis.

Petri quoque Paulique pariter uultus atque Andree in prenominatis tabulis similiter splendent, atque coruscant: inter quos sanctissimi quarti Leonis presulis, necnon et specialis filii sui domini imperatoris Lotharii, propter futuram memoriam, siue mercedem, persone Deo care per cuncta secula uenerande, depicte sunt. Fecit denique tabulam de smalto, opus ducentas sexdecim auri obryzi pensans libras. Confessionem uero crebro dicti altaris tabulis ex argento paratis purissimo, simili modo tota animi deuotione ad antiquum decus et statum perduxit. In quibus Saluatorem in throno sedentem conspicimus, pretiosas in capite  gemmas habentem et a dextris illius cherubim, a leua quoque eius uultus apostolorum ceterorumque depictos. Imo et rugas fecit sacre confessionis ex argento constructas, uultus habentes beatissimi Petri et Pauli, pensantes libras ducentas et octo.

Ipse uero a Deo amabilis et prudentissimus pontifex fecit in basilica beati Petri apostoli uela ex auro texta pendentia in arcubus compte in circuitu de blattin numero undecim. Necnon in oratorio sancti Leonis pontificis intra ecclesiam beati Petri apostoli fecit uestem sericam albam sigillatam cum gammadiis et periclysi de blattin unam, et uela similiter alba maiora duo, minora octo. Et in monasterio sancti Cesarii, quod ponitur in palatio, fecit uestem de fundato unam, et uela octo.

Ipse uero a Deo protectus et uenerabilis pontifex propter retributionem et mercedem anime sue fecit in cemeterio beate Agathe martyris, quod ponitur  foris portam beati Pancratii martyris uestem de fundato unam, et uela octo.

Quisnam dicere ualeat, uel narrare sufficere possit, quanta ipse a Deo protectus et solertissimus papa sanctis locis deuota obtulit mente dona? Nam in oratorio, quod Pauli dicitur pape, mire pulchritudinis obtulit uestem Aquilarum habentem historiam cum cruce de chrysoclauo et gammadiis unam. Fecit autem in oratorio sanctorum Processi et Martiniani splendoris non modici uestem cum rotis et hominibus, et historiam cum cruce, similiter de chrysoclauo et gammadiis unam.

Aliam uero uestem fulgide uisionis in basilica S. Petronille perfecit, habentem rotam aquilamque cum cruce de chrysoclauo et gammadiis unam.

Obtulit uero in oratorio sancte Dei genitricis semper uirginis domine nostre Marie, quod in Mediana consistit, uestem similiter cum rotis aquilisque et cruce de chrysoclauo cum gammadiis unam. Fecit quidem in oratorio sancti Adriani uestem cum rotis  hominumque effigiebus cum cruce similiter de chrysoclauo et gammadiis unam. Ipse uero sepius memoratus et beatissimus papa obtulit in basilica sancti Sebastiani martyris, que in Frascata consistit, uestem pretiosissime claritatis cum cruce de chrysoclauo et gammadiis unam.



Muros Urbis reparat.

Qui summus et precipuus presul fecit in basilica beati Petri apostoli cortinam holosericam cum historiis multis claritatis immense ad decorem et gloriam ipsius sacratissime basilice unam. Cum uero hec, et que scripta sunt, Leo uir beatissimus quartusque presul Domino solatiante amoris ac desiderii gratia per diuersa piorum loca sanctorum perfectius contulisset, tunc de Romane urbis statu ac restauratione murorum, qui longo iam senio atque uetustate nimia fracti dirutique funditus uidebantur, cepit cum Iesu Christi Domini tractare consultu,  ne, si diu sub hac negligentia siue obliuione consisterent, aut, Domino permittente, facilius ab hostibus aut capi, aut forsan expugnari potuissent. Ideo, ne hoc in futurum malum fieret, omnes prenominate muros ciuitatis Romane, duodecima instante indictione, renouare, atque ad priorem cultum decusque reduci, tota mentis alacritate curauit. Et non solum muros quos diximus celeri fieri agilitate precepit, sed et portas, quibus omnes sepe clauditur ciuitas, nouo cultu lignisque preualidis ob inimicorum metum siue terrorem reedificari festinantius iussit. Que denique omnia, ut cito fierent, et ad effectum decoremque essent perducta, prefatus uir apostolicus indesinenter non solum equo residens, uerum etiam suis pedibus propriis per muros uel portas cum suis fidelibus discurrebat, quatenus in restauratione eorum mora nulla aut dilatio fuisset exorta. Quapropter, ut ante iam dictum est, inter curas maximam de Romana urbe curam ac sollicitudinem  uenerandus pontifex gerens undique ad meliorem nouumque cultum cuncta nouiter deduxit, quindecim ab ipso solo turres, quas funditus dirutas per circuitum urbis reperit, nouis fabricis restaurari precepit.

Quarum denique duas iuxta Portuensem portam ita prudenter ac sapienter uenerabilis presul ad ipsam oram Tiberis, id est iuxta littus fluminis edificari disposuit, ut nullus prius hominum uel cogitare uel considerare ualebat. Et quia per hunc locum non solum naues, uerum etiam homines ante facile ingrediebantur, nunc autem uix unquam per eum parue nauicule introire ualebant, et hoc propter futurum hostium Saracenorum periculum et salutem Romane urbis factum est.

Ipsas igitur turres non solum lapidibus, sed etiam ferreis muniri curauit catenis, quatenus, nisi necessitas fuerit, per eumdem locum nulla ualeat nauis transire. Quod nouiter opus constructum, et Romane  urbis defensionem prestat, et uidentibus non modicum, sed grande miraculum, quia cum magna sapientia, subtili prudentia et honestate patratum est.



Corpora sanctorum Urbi intulit. Ecclesiam exstruxit. Dona ecclesiis collata.

Ipse quoque a Deo protectus et beatissimus papa multa corpora sanctorum, que diu occulta iacuerant, summo studio summoque cordis affectu ad honorem omnipotentis Dei infra huius alme Urbis menia mirifice congregauit. Nam et corpora sanctorum quatuor Coronatorum solerti cura inquirens reperit. Pro quorum desiderabili amore basilicam, que sanctorum fuerat nomini consecrata, quam ipse, dum ad pontificii deductus est apicem, prudentissimo moderamine rexit, que per olitana curricula temporum quassata uetustatis defectu, et pene ruinis confracta diuturna antiquitate uidebatur et conuulsa, superne  uirtutis annuente clementia in splendidiorem pulchrioremque statum a fundamentis construxit, et ad laudem omnipotentis Dei eorum sacratissima corpora cum Claudio, Nicostrato, Symphoriano, atque Castorico et Simplicio, necnon Seuero, Seueriano, Carpophoro et uictorino, quatuor fratribus. Item Marius, Audifax et Abacum, cum Felicissimo, et Agapito, Hippolyto cum suis familiis [famulis] numero decem et octo. Aquilino, Aquila et Prisca, Narcisio et Marcellino, Felice, Symmetrioque, Candido atque Paulino, Anastasio et Felice, Diogene, et Liberali, Festo et Marcello, atque Exuperanti, Pudentiana et Benedicto, Felice et uenantio, necnon capite sancti Prothi, sancteque Cecilie, sancti Alexandri, sanctique Sixti, et sancti Sebastiani, atque sacratissime uirginis Praxedis pariter sub sacro altari recondens collocauit, et alia multa, quorum nomina Deo sunt cognita. Super quod etiam ad gloriam Creatoris miro opere mireque pulchritudinis fecit ciborium ex argento purissimo,  aureo superinducto colore, cum gemmis prasinis, et hyacinthinis pensans libras trecentas tredecim et semis.

Insuper obtulit in eadem Ecclesia uela rubea, que pendent in circuitu altaris numero quatuor.

Idem quoque sanctissimus presul fecit in oratorio predicte beate, Barbare, quod constructum est intra ecclesiam sanctorum quatuor Coronatorum coronam de argento pensantem libras duodecim. Necnon in eodem oratorio obtulit gabathas de argento decem pensantes libras . . . uerum etiam in suprascripto oratorio fecit uestes de fundato tres habentes in medio cruces cum gammadiis et uela duodecim.

Predictus etiam uenerabilis pontifex fecit in basilica beati Stephani pontificis, uia Latina, milliario tertio, uestem de fundato unam cum cruce in medio, uela sex. Ubi obtulit patenam et calicem sanctum modicum de argento pensantia libram unam et semis. Obtulit etiam beatissimus presul in ecclesia  beati principis apostolorum thuribulum de argento exaurato, apostolatus legens nomen domini Leonis quarti pape, pensans libras quatuor.

Ubi etiam in oratorio beati Gregorii confessoris atque pontificis fecit uestem de fundato cum gammadiis et crucem ex argento texto unam. Similiter ibi ipse in oratorio beati Pastoris martyris uestem pari modo fecit unam. Necnon et in oratorio beate Dei genitricis, que ponitur ad ambonem, eodem modo fecit uestem unam, et in oratorio sancte superexaltate crucis fecit uestem simili modo unam. Necnon et in oratorio, quod ponitur ad fontem, fecit similiter uestem unam et uela de quadruplo.

Ipse uero uenerabilis et preclarus pontifex fecit in ecclesia sanctorum quatuor Coronatorum super altare maiore uestem de fundato cum cruce in medio, et gammadias, et in gyro listam de fundato unam. Ubi supra in oratorio sancte Barbare similiter fecit uestem de fundato unam. Et in oratorio  sancti Sixti eodem fecit uestem unam. Et in oratorio sancti Nicolai similiter fecit uestem cum aquila una. Necnon et in ecclesia eadem fecit cortinam lineam cum cruce in medio, et in gyro listam de fundato mire magnitudinis. Piis moribus, his sacrisque perornatus operibus, papa obtulit in sepius memorata, quam fretus amore fundauerat, aula, patenam ex argento purissimo aureo superinductam colore, cum crucis tropheo, saluatorisque effigie, sancteque Dei genitricis et sanctorum apostolorum pulchro schemate decoratam pensantem libras septem. Similiter calicem sanctum auroque perfusum euangelistarum habentem iconam et crucem, pensantia libras quatuor.

Necnon ex argento purissimo cantharum exauratum, in quo signaculum in circuitu depressum cernitur crucis, cum prophetarum effigiebus, beatissimique Stephani primi martyris icona. uerum tamen et thuribulum ex argento mundissimo apostolicum unum.

 Gabathas ad nitorem ipsius uenerande basilice exauratas quatuor pensantes pondus duarum et semis librarum.

His omnibus ita gestis confessionem cum sacro altari argenteis tabulis pensantibus libras nonaginta et tres decorauit sanctorumque effigiebus perornauit.

Super quod etiam obtulit regnum de argento purissimo cum pretiosissimis gemmis, habens in medio crucem, quod usque nunc super eodem pendere altari conspicitur. Ubi etiam obtulit uela de fundato quadraginta et tria.



Dona monasteriis collata.

Ipse uero sepius memoratus et preclarus antistes superno inflammatus amore, obtulit in monasterio sancti Siluestri, sanctique Benedicti et sancte Scholastice, quod nuncupatur Sub lacu, uestes de fundato tres, et uela similiter de fundato septem. Fecit etiam idem beatissimus preses post depredationem  Saracenorum in ecclesia beati Petri apostoli crucifixum mire magnitudinis constructum cum gemmis hyacinthinis de argento purissimo, exauratum, pensantem libras septuaginta, et alias gemmas albas septem, maiorem unam.

Ea item, que inter cetera per sanctissimi presulis assiduas preces ac lacrymas a Domino exauditas duodecima insistente indictione mirabiliter acta uel gesta sunt, non inutiliter agemus, si ob eternam memoriam huic operi clarius inserere studeamus, ut quante sanctitatis in hac erumnosa uita uir iste exstiterit, presentes ac futuri facilius cognoscant.



Saracenorum impugnatio.

Denique post nefandam, et lugubrem, omnique plenam miseria Saracenorum depredationem, quam in primo ecclesiarum omnium capite, sancta scilicet Romana Ecclesia, hortatu diabolico peregerunt, uoluerunt iterum ipsi Satane filii similia in Romanos fines et Ecclesiam beatissimi apostoli Petri, ut olim,  damna inferre et deinde uictores ad loca, quibus egressi fuerunt, remeare: sed cura ac studio summi prefulgente atque uigilante pastoris hec minime perficere potuerunt. Tamen ut fideles in Domino amplius fideliores iure existant, et illius signa, ac ueneran la miracula ex uete ibus nouiter emanasse non dubitent, a principio recensendum est quid de eis diuina eodem tempore misericordia mirabiliter egit quantisque miseriis atque calamitatibus gens illa pestifera merito protrita dilapsa est. Quamobrem pristinum reminiscentes lucrum, uel predam quam fecerant, multiplicata iterum peruersorum hominum manu, multisque cum nauibus ad urbem expugnandam Romanam duodecima indictione uigente uenire crudeliter decreuerunt.

Multisque etiam diebus in loco qui Tozarum dicitur iuxta insulam Sardiniam demorati sunt. A qua digressi ad Romanum portum, Deo illos non adiuuante, uenire conati sunt.



Conspirant Neapolitani et alii contra Saracenos.


Quorum iniquus ac nefandus aduentus Romanos non mediocriter terruit. Sed quia Ecclesiam suam Deus omnipotens semper inuiolatam custodiuit, et deinceps custodire non desinit, excitauit tunc inter ceteros omnium Neapolitanorum, Amalphitanorum, Caietanorumque corda, ut una cum Romanis contra eos insurgere ac dimicare fortiter debuissent. Mox etenim a locis propriis egressi ante Saracenos inutiles, ipse cum suis nauibus coniunxerunt [id est peruenerunt] suumque repentinum aduentum beatissimo Leoni quarto pontifici notum fecerunt: et quod se ob nullam rem uenisse aliam sunt professi, nisi ut de paganis, Domino auxiliante, uictores existerent. Tunc demum uenerabilis papa aliquantos ex eis prius ad se Romam uenire precepit, uolens specialiter scire ab eis si eorum pacificus esset aduentus uel non, sicuti et factum est.



Ostie papa cantat missam.

 Inter quos tunc filius Sergii magistri militum, qui erat ordinatus super exercitum nomine Cesarius, aduenit: quos benigne in palatio Lateranensi suscipiens, causam pro qua uenerunt inquisiuit. Illi autem ob aliud non uenisse testati sunt, nisi ob hoc quod superius legitur exaratum. Quorum pius apostolicus credulus uerbis cum magno armatorum procinctu, mox ad ciuitatem Ostiam properauit, omnesque Neapolitanos grandi atque eximia deuotione suscepit. Qui ut summum presulem conspexerunt, pedes eius humo prostrati uenerabiliter sunt osculati, gratiasque omnipotenti altithrono retulerunt, qui ad se confortandos talem dirigere decreuit antistitem. Qui ut meliores de Belial filiis uictores existerent, summopere deprecati sunt, ut de suis sacris manibus corpus Dominicum percipere meruissent. Quibus ore suo missam in ecclesia beate Auree decantauit, atque uniuersi ex illius, ut dictum est, manibus communionem sumpserunt. Et antequam  hec fierent, usque ad prefatam ecclesiam cum hymnis ac litaniis canticisque precipuis, simul cum ipsis Neapolitanis, Christo auxiliante, profectus est. In qua etiam flexis genibus Altissimum deprecatus est, quatenus orationibus suis ipse Christianorum hostes in manus resistentium tradere dignaretur.



Oratio contra Saracenos composita.

Super quos etiam multis cum lacrymis hanc orationem obtulit, dicens: Deus, cuius dextra beatum Petrum apostolum ambulantem in fluctibus ne mergeretur erexit, et coapostolum eius Paulum tertio naufragantem de profundo pelagi liberauit, exaudi nos propitius, et concede, ut amborum meritis horum fidelium uestrorum brachia contra inimicos sancte Ecclesie tue dimicantia omnipotenti dextera tua corroborentur, et conualescant, ut de recepto triumpho nomen sanctum tuum in cunctis gentibus appareat gloriosum. Per Dominum nostrum, etc.



uento classes Saracenorum disperguntur. Saraceni misere disperguntur et pereunt.


Die uero altera postquam a iam dicta ciuitate uenerabilis reuersus est presul, ipsi scelerum socii, siue participes, iuxta littus maris Ostiensis multis cum nauibus apparuerunt. Contra quos Neapolitani impetum facientes dimicare fortiter uoluerunt, etiam aliquantos uulnerauerunt ex illis, et deinde triumphum accepissent, si unum non citius impedimentum accidisset: nam dum adinuicem attentius dimicarent, subito tam ualidus ac supereminens excitatus est uentus, qualem quis his temporibus meminisse non ualeat, qui utrasque naues confestim diuisit. Tum Saracenorum naues primo ueniebant usque ad oram maris, deinde uento flante marique eleuato procellis dispergebantur, et iterum post aliquantulum confractis uiribus reuertebantur. Deus enim omnipotens, ut pro certo credimus, hunc  ex thesauro suo produxerat uentum, qui eos ad nocendum foras minime permisit exire. Super his nouis mysticisque miraculis, que nobis licet non meritis diuinitas ostendere ac demonstrare nostris dignata est temporibus, semper glorificanda et collaudanda est ueri Dei nostri clementia, qui eos ad locum quem desiderabant tantum permisit aspicere, et tamen, ne capere possent, uirtutis sue potentia longius expulit, multosque postea non tantum per intercessiones et merita beatissimorum Petri ac Pauli principum non tantum maris profunditas, uerum etiam fames et gladius indesinenter exstinxit.



Saraceni quidam in ruinis relicti.

Ex quibus per quasdam insulas nostras fame laborantes plurimi a nostris hominibus interfecti sunt. Ceteros autem causa ueritatis ac testimonii uiuos comprehendentes Romam duxerunt. Quorum Romani proceres, ne multiplicatus numerus uideretur, multos prope portum nostrum Romanum in ligno  suspendi iusserunt. Aliquantos etiam nos ferro constrictos uiuere iussimus, pro hac solummodo causa, ut spem nostram, quam in Deo habemus, et illius ineffabilem pietatem, necnon et propriam tyrannidem luce clarius scire ualuissent. Et post hec, ne otiose, aut sine angustia apud nos uiuerent aliquando ad murum, quem circa ecclesiam beatissimi apostoli Petri habebamus inceptum, aliquando per diuersa artificum opera, quidquid necessarium uidebatur, per eos onera iubebamus deferri.



Dona ecclesiis oblata.

Pro his igitur beneficiis, ut iam enarratum est, beatus pontifex obtulit in basilica beati Petri principis apostolorum post depredationem gentis Agarenorum, arcus de argento mundissimo numero tredecim. Ex quibus duos posuit a parte dextra atque sinistra in presbyterio mire magnitudinis pensantes libras . . .

 Isdem quoque beatissimus presul fecit in ecclesia beati Petri principis apostolorum uestem unam auro textam habentem historiam, qualiter beatus Petrus predicauit ad sanctam Romanam ecclesiam, cum gemmis albis, id est margaritis septem, et cum gemmis prasinis undecim, necnon et gemmis hyacinthinis uiginti et septem.

Fecit et in ecclesia beati Andree apostoli ciborium super altare ex marmore, necnon et calicem de argento cum coronis pendentibus in eodem ciborio numero duodecim pensant. libras . . . . Fecit etiam ibi ipsum campanile, et posuit campanam cum malleo ereo, et cruce, exaurato. Necnon et in Ecclesia beati Petri apostoli obtulit thuribulum ex auro purissimo ex diuersis gemmis ornatum. Et in ecclesia beate Dei genitricis semperque uirginis Marie domine nostre, que ponitur ad sanctum Laurentium foris murum, fecit uestem unam, habentem historiam resurrectionis Domini nostri Iesu Christi, et imaginem almifici predicti presulis.

 Fecit etiam in ecclesia sanctorum quatuor Coronatorum canistra de argento undecim, pensantia libras uiginti quatuor. Obtulit et in ecclesia beati Petri apostoli crucem ex auro purissimo ex diuersis gemmis hyacinthinis, albis et smaragdis mire magnitudinis ornatum, que stat parte dextra iuxta altare maius. In qua etiam nouiter renouauit uirgam, et deargentauit eam, in qua predicta crux continetur, pensantem libras argenti undecim et semis, legente de nomine domini Leonis quarti Pape.

Obtulit et in ecclesia beati Stephani protomartyris uestem ex auro texto cum gemmis hyacinthinis quatuor. Isdem predictus almificus et summus presul nimio amore ductus, et bonis moribus affectus, fecit in ecclesia beati Christi martyris Laurentii sita foris murum ciuitatis Romane uestem de serico mundo cum aquilis, habentem tabulas auro textas tres, ex utraque parte habentes martyrium predicti martyris depictum, et imaginem predicti presulis.

 Necnon fecit in ecclesia sanctorum martyrum quatuor Coronatorum imagines de argento exauratas tres, unam quidem habentem uultum Saluatoris, et alias duas habentes uultus sanctorum Claudii et Nicostrati, pensantes libras quinquaginta et duas et semis. Et in eadem ecclesia obtulit coronam de argento unam, pensantem libras uiginti quinque.

Et in pergula eiusdem ecclesie, que est ante altare maius, suspendit lilium de argento habens mala de crystallo, et ranunculum. Fecit etiam, ubi supra, canistra de argento septem pensantia libras duodecim.

Fecit ipse mitissimus in ede propria, quam ipse a fundamentis fieri disposuit, et ex iure parentum suorum ipsi accessisse uidebatur, monasterium ancillarum Dei in honorem sanctorum Simitrii et Cesarii, ubi et dona largitus est, patenam et calicem sanctum de argento exauratum habentes diuersas gemmas pensantes libras . . . . Ubi supra obtulit thymiamateria  cum canthara una pensantia libras . . . . . . . Necnon et ipse uero almificus pontifex obtulit in suprascripto monasterio canistra de argento mundissimo tria, et gabathas saxiscas, pensantia in unum libras duodecim et semis. Ibidem fecit propter retributionem et mercedem anime sue uestes de fundato tres, habentes unam tabulam acupictilem interclusam. Fecit autem ibidem regnum ex auro mundissimo cum gemmis prasinis et hyacinthinis, quod pendent super altare, pensans libras . . . .

Ipse uero a Deo protectus et uenerabilis pontifex superno amore exardescens obtulit in basilica sancte Dei genitricis semperque uirginis Marie domine nostre, que ponitur foris muros istius ciuitatis Romane, iuxta beatum Laurentium, uestem de fundato unam, habentem in medio tabulam exauratam, cum effigie natiuitatis Domini nostri Iesu Christi; et ipsius almifici pontificis. Et in ecclesia beati Laurentii martyris, que ponitur foris muros obtulit thuribulum argenteum cum cooperculo suo exauratum,  habens catenulas et bullas per gyrum, pensans libras sex.

At uero in ecclesia beate Dei genitricis semperque uirginis Marie domine nostre trans Tiberim absidam, que pre nimia uetustate ruitura eminebat, prenominatus presul restaurauit. Et in ecclesia beati Petri principis apostolorum, propter honorem ac uigorem ipsius ecclesie, fecit butronem ex argento purissimo, qui pendet in presbyterio ante altare maius, pensantem libras centum quadraginta et nouem.

Simul etiam fecit in ecclesia beati Sebastiani martyris, que ponitur in Frascata, canistrum de argento mundissimo, pensans libras duas, legente nomen almifici presulis, et beati Sebastiani.

His denique decentius consummatis atque peractis post flebilem et iniquam Saracenorum depredationem, catholicus et per omnia laudabilis presul, ad decorem et laudem ecclesie apostolorum principis  apostoli Petri, fecit mire magnitudinis ac pulchritudinis super illius uenerandum altare ciborium, et columnas, ac lilia exaurata ex argento purissimo, pensantia libras mille sexcentas et sex. Nam et super ciborium obtulit coronas quatuor et calices sexdecim ex auro mundissimo pensantia libras . . . . .

Et de argento, ut supra, ad honorem et gloriam ipsius ciborium fecit, calicesque, et coronas numero quadraginta sex, pensantia libras uiginti duas et uncias septem. Necnon et super columnas ipsius ciborii propter amplam pulchritudinem ex argento purissimo fecit cophinos numero quatuor, pensantes libras quadraginta et duas. Fecit etiam ibidem ante altaris circuitum uela alba holoserica sigillata numero quatuordecim, listas habentia de fundato.

Obtulit inibi et alia uela linea numero quatuordecim listam habentia per circuitum de serico albo sigillato. Ubi supra fecit arcus duos ex argento purissimo, pensantes libras quinquaginta. Fecit in oratorio  sancti Siluestri infra palatium Lateranense, uestem de fundato unam, habentem in medio tabulam de chrysoclauo modicam, et uela de fundato quatuor. Fecit et in ecclesia Ierusalem uestem de fundato unam, et uela similiter de fundato quatuor. Fecit etiam et in diaconia sancte Marie uirginis; que ponitur in Cyro regnum ex argento intrinsecus bullis aureis circumdatum. uerum etiam et in ecclesia sancte Dei genitricis semperque uirginis Marie domine nostre, que ponitur in Frascata, obtulit uestem de fundato unam, habentem in medio tabulam modicam exauratam interclusam, et uela de fundato quatuor. Necnon et in ecclesia sancte genitricis Dei Marie, que ponitur in Morenico Narrano, fecit uestem de fundato unam, et uela similiter de fundato quatuor.

Pari modo obtulit et in ecclesia beati Petri apostoli, que ponitur in Maruli, et fecit uestem de fundato unam, habentem in medio tabulam exauratam  modicam interclusam, et uela de fundato quatuor.

Ipse uero a Deo protectus et uenerabilis pontifex obtulit in basilica beate Dei genitricis semperque uirginis Marie domine nostre, que ponitur ad sanctum Laurentium foris muros, et fecit cortinam lineam unam habentem in gyro listam de fundato, et in medio crucem similiter de fundato. Et in ecclesia sanctorum Cosme et Damiani, que in Silua candida esse uidetur, obtulit uestem rubram unam habentem in gyro listam de argento et crucem in medio, et uela cum aquilis quatuor. Obtulit etiam in ecclesia beati Petri principis apostolorum coronam ex argento, cum historiis aforis circumdatam, et exauratam, pensantem libras septem. Ipse quoque a Deo protectus et beatissimus papa superno fretus amore obtulit in basilica beati Petri apostoli ante confessionem sacri altaris a dextris, seu a sinistris, ad decorem ipsius basilice, angelos sex ex argento mundissimo pensantes libras sexaginta quatuor. Et super  illud ciborium fecit oleas que pendent in circuitu altaris habentis tabulas quatuor exauratas, necnon et gammadias numero quatuor. Ubi supra fecit arcus quatuor, qui stant in presbyterio ex argento mundissimo pensantes libras centum.

Ipse uero beatissimus pontifex obtulit in monasterio sanctorum Cosme et Damiani, quod ponitur in loco qui uocatur Sublacus, milliario ab urbe Roma plus minus quadragesimo, uestem de fundato unam, et uela de fundato similiter tria. Fecit etiam isdem predictus presul in ecclesia beati Christi martyris Geruasii et Protasii, que ponitur intra ciuitatem que uocatur Fundana, uestem de fundato habentem in medio crucem ex auro texto unam, et uelum de fundato unum. Obtulit etiam isdem predictus presul in ecclesia beati Christi martyris Cesarii, que ponitur intra ciuitatem que uocatur Terracina, uestem de fundato unam, habentem in medio crucem cum gammadiis, et periclysin de blattin, legente de nomine  domni Leonis Iu pape, et uela similiter de fundato numero quinque. Necnon obtulit in basilica beati Petri apostoli arcus ex argento mundissimo numero quatuor, pensantes libras octuaginta et quatuor.

Fecit autem in basilica beate Rufine martyris in Silua candida, uestem de fundato, habentem in medio crucem de periclysi, et in circuitu de blattin, legente de nomine domni Leonis Iu pape.

Fecit etiam isdem beatissimus presul in ecclesia beati Clementis martyris atque pontificis gabathas de argento purissimo numero sex: tres quidem filopares signo Christi, et duas etiam similitudines palmarum, et unam interrasilem, que est saxisca, pensantes simul libras quatuor. Isdem beatissimus et preclarus pontifex fecit in basilica beati Petri apostoli nutritoris sui arcus cum columnis, et liliis de argento purissimo tres pensantes insimul libras centum et duas. Ipse quidem uenerabilis pontifex fecit in basilica sancti Cesarii, que ponitur in Terracina,  uestem de quadruplo, ornatam in circuitu de blattin, habente in medio crucem de chrysoclauo, legente de nomine domni Leonis Iu pape. Necnon et in basilica beati Petri apostoli fecit arcus de argento purissimo cum columnis et liliis numero tres pensantes libras sexaginta.

Fecit in ecclesia sancte Dei genitricis Marie, que ponitur in ciuitate Portuensi, uestem de spanisco unam ornatam in circuitu de fundato, et in medio crucem de argento. Similiter uela de spanisco ornata in circuitu de fundato numero tria. Sed et tabulas de argento exauratas, in gradu ante confessionem beati Petri apostoli, numero quatuor, et agnos duos qui pensant libras insimul quadraginta et quatuor. Obtulit ubi supra coronas porphyreticas mire magnitudinis ornatas ex auro purissimo cum delphinis duodecim, legente de nomine ipsius almifici presulis, pensantibus auri libras tres et semis.

Necnon et arcus de argento purissimo numero  decem, qui pensant simul in unum libras centum octuaginta et unam. Et uela linea, que pendent in arcubus ubi supra, ornata in circuitu de fundato, numero quadraginta octo.

Dicere nunc post uniuersa, que retro scripta sunt, libet; eterneque memorie presentibus litteris enodare, que quanta permaximus ac uenerabilis presul solerti pioque studio pro defensione uniuerse matris Ecclesie, zelo scilicet compunctus diuino, infra paucorum spatia temporum perhoneste ac nobiliter dedicauit.



Lotharius imperator iuuat papam in Leonina urbe exstruenda.

Quamobrem, dum uniuersa Romanorum nobilitas, pro illa qua iamdudum depredationem nefandi ac maleuoli Saraceni intulerant, in nimia lamentatione consisteret, ne deinceps  peiora ualuissent committere, isdem amabilis pontifex magnam  pro Romanis omnibus cepit habere angustiam: et quomodo uel ordine ab eorum cordibus tantum potuisset rancorem siue timorem auferre anxius cogitare. Cumque in his diuturnis crebro laboribus desudaret, Deo reuelante, huiusmodi protinus consilium sumpsit, ut hoc ipsum suo dilecto at speciali filio domno Lothario luce clarius indicaret Augusto, quatenus per illius, Domino annuente, adiutorium atque consilium, ciuitatem illam, quam predecessor eius Leo papa III erga Ecclesiam prenominati apostoli edificare ceperat, et cuius multis iam in locis fundamenta posuerat  si uita comes adesset, desideratum opus, Christo solatiante, ad effectum posset perducere. Hoc denique piissimus ac serenissimus Cesar agnoscens, magna est illico letitia et exsultatione repletus, rogansque iam fatum summopere presulem,  patremque per omnia spiritalem, ut quantocius tanti operis fabricam sedulo labore perficeret. Ad quam ipse cum suis fratribus non modicas argenti libras direxit, ut, sicut dictum est, tam proficuum opus indeliberatum minime remaneret. Ex quo nuntio preoptato presul precipuus ultra modum hilaris est effectus. Cepit autem ex tunc de predicto negotio ualde esse sollicitus: conuocansque cunctos sancte Dei fideles Ecclesie petens ab eis ore suo consilium, qualiter tanta murorum cito ualuisset fabrica consummari. Tunc omnibus ita uisum est, ut de singulis ciuitatibus, massisque uniuersis publicis, ac monasteriis per uices suas generaliter aduenire fecisset, sicut et factum est.



Quarto anno absoluitur. Leoniana dicitur noua ciuitas. Nudis pedibus papa cum toto clero muros circuit.

Quamobrem secundo presulatus illius anno prefata ciuitas edificandi cepit exordium. Et in sexto consecrationis sue, utpote magnis ac mirabilibus  omnis est fabricis ciuitas undique consummata. Cumque post multos labores atque certamina beatissimi presulis, totum ut desiderabat murorum opus completum deliberatumque fuisset, cepit omnipotenti Deo multimodas, siue innumeras gratias agere, qui suas quotidianas preces pro noua edificatione murorum exaudire et adimplere dignatus est. Nam quantam qualemque curam, uel studium, simulque sollicitudinem pius ac laudabilis pastor, quousque construeretur, diebus singulis ac noctibus habuit, nullius hominis lingua breuiter enarrare potest, et quia nichil aliud post debita sacrorum mandatorum officia agebat, preter id quod superius exaratum est, reuera non frigus, neque flatus uentorum, uel pluuia, aut eris grandis uel modica conturbatio, pigrum in eundo de die in diem quolibet modo facere potuit. Sed modo huc, modo illuc per diuersas murorum fabricas uigil ac sollicitus discurrebat, ut suum bonum propositum ac desiderium per apostolorum  pia Petri Paulique suffragia, Redemptor noster omnipotens prospere adimplere decreuisset, atque modo omnes conspicimus. Tunc demum consummatis, simulque perfectis, ut crebro retulimus, noue ciuitatis uniuersis operibus, papa beatissimus, et per omnia et in omnibus semper laudabilis, ut predicta ciuitas, que a proprio conditoris sui nomine Leoniana uocabatur, perpetualiter firma ac roborata consisteret, iussit cum magna animi deuotione, cordisque letitia, ut omnes cum eo episcopi pariter ac sacerdotes incole urbis, et uniuersi ordines clericorum sancte catholice et apostolice Romane Ecclesie, post litanias et psalterium decantatum, cum hymnis et canticis spiritualibus, per totum murorum ambitum nudis pedibus cinerem portantes in capite circuirent, et inter cetera ab episcopis cardinalibus aquam fieri benedictam precepit, ut inter orationum officia, aquam ipsam transeuntes per murum, sanctificationis gratia iactare omnimodis studuissent: qui quod ab eo iussum fuerat humiliter peregerunt.



Orationes tres super portas fecit.


Ipse autem uenerabilis pontifex ore suo tres super eumdem murum orationes multis cum lacrymis ac suspiriis dedit, rogans ac petens ut sepedicta ciuitas, et Christi conseruaretur in euum auxilio, et sanctorum omnium angelorumque presidio ab uniuerso inimicorum secura et imperterrita perduraret incursu. Primam itaque orationem fecit super portam que respicit ad sanctum Peregrinum, cuius finis et principium tale est: Deus, qui apostolo tuo Petro collatis clauibus regni celestis, ligandi atque soluendi pontificium tradidisti, concede, ut intercessionis eius auxilio a peccatorum nostrorum nexibus liberemur, et hanc ciuitatem, quam nouiter, te adiuuante, fundauimus, fac ab ira tua in perpetuum manere securam, et de hostibus, quorum causa constructa est, nouos ac multiplices habere triumphos. Per Dominum, etc.

Secundam quoque isdem pius papa dedit orationem  super posterulam, ubi mirum in modum castellum preeminet, que [quod] uocitatur S. Angeli. Cuius orationis talis est textus: Deus, qui ab ipso christianitatis exordio hanc sanctam catholicam et apostolicam Romanam Ecclesiam ab hostibus custodire et conseruare dignatus es, iniquitatis nostre chirographum propitiatus emunda, et ciuitatem hanc, quam tuo sancto nomini per apostolorum tuorum Petri et Pauli suffragia nouiter dedicauimus, ab omnibus inimicorum insidiis securam semper atque imperterritam manere permitte. Per Dominum nostrum, etc.

Tertiam uero orationem cecinit super posterulam aliam, que respicit ad scholam Saxonum, atque ex eorum uocabulo Saxonum posterula appellatur: et ipsa oratio tertia hunc specialiter continet modum: Presta, quesumus, omnipotens et misericors Deus, ut ad te toto corde clamantes, intercedente beato Petro apostolo tuo, pietatis indulgentiam consequamur, et pro hac ciuitate quam ego famulus tuus Leo Iu episcopus,  te auxiliante, nouo opere edificaui, meoque nomine Leoninam uocaui, iubeas ut semper illesa maneat, ac secura apud clementiam maiestatis tue iugiter perseueret. Per Dominum, etc.

In qua scilicet ciuitate, iuxta promissum sui desiderii, quod Deo uouerat, magnam siue Romanis, siue diuersis nationibus, ut in summe solemnitatis die, rogam distribuit.



Papa Romam multis donis afficit.

Deinde cum ceteris, ut prefatum est, sacerdotibus et omnibus Romanorum proceribus ad ecclesiam beati Petri apostoli cum orationibus diuinisque laudibus tendens, missam pro salute populi et ciuitatis incolumitate, ac stabilitate perpetua, honorifice decantauit. Is itaque sacris peractis officiis, cunctos nobiles Rome multiplicibus donis, non tantum in auro, argentoue, sed et sericis palliis honorauit atque ditauit. Fuitque die illo magna cunctis letitia,  uidelicet die septimo et uigesimo mensis Iunii, pridie sancti Leonis pape uigilia sanctorum apostolorum Petri et Pauli. Siquidem ante beatissimorum Petri et Pauli uigilias per totam Romanam urbem infinita gaudia et exsultationes innumere celebrate sunt. Unde magis dignum est atque conueniens, ut pro tanto presule tantoque pastore cunctipotentem Dominum toto corde puroque animo iugiter imploremus  in nostris orationibus, quatenus et hic diutissime uigeat, et illic cum sanctis omnibus pro suis innumeris certaminibus ac laboribus perpetualiter eterna mereatur premia possidere.



Dona ecclesiis data.

Ipse uero beatissimus papa fecit in ecclesia sancti Sinzigii [Forte Sisinii], que ponitur in ciuitate Blerana,  uestem de fundato unam, habentem in medio tabulas de chrysoclauo cum effigie Saluatoris, habente in capite gemmas prasinas tres, et sancti Sinzigii, et beatissimi presulis, et uela de fundato quatuor. Et in ecclesia sanctorum quatuor Coronatorum fecit cerostata ex argento purissimo duo pensantia libras quinque et uncias sex et gabathas de argento numero quatuor pensantes libras . . . . .

Fecit in ecclesia sancte Dei genitricis Marie, que ponitur ad beatum Laurentium foris muros, uela de fundato numero uiginti septem. Item fecit predictus presul in ecclesia beati Clementis martyris atque pontificis regnum, quod pendet super altare maius ex auro purissimo sculptile sine gemmis, habens in medio crucem de auro cum gemmis fixis in eadem cruce, uitreas quinque, et que pendent item uitreas etiam numero quatuor pensantes libras quinquaginta. Obtulit et in ecclesia beati Hippolyti martyris, que ponitur in insula Portuensi que nuncupatur  Arsis, uestem de fundato habentem gammadias ex argento textas unam, uela de fundato numero quatuor. Necnon et in ecclesia beate Dei genitricis Marie domine nostre, que ponitur infra ciuitatem que uocatur Anagnia, obtulit uestem de fundato cum gammadiis auro textis unam, et uela de fundato quatuor.



Papa cogitat de urbe Portuensi munienda. Corsi exsules ad papam perfugiunt.

uerum, ne post hec que superius ueraci testimonio certisque schematibus dilucidata atque conscripta sunt, silentio, quod minime conuenit, cetera transeamus, libet alia beatissimi pape opera, potenti Iesu Christi opitulante clementia facta, quamuis plurima, tamen luce clarius indicare. Nam cum in bonis Deoque dignis operibus mens simul et animus summi antistitis indeficiens desudaret, cepit de ciuitate Portuensi permaximum habere certamen, ut  quo modo uel ordine tam suis quamque etiam futuris temporibus ab hostibus ac Satane filiis secura et libera manere potuisset. Cumque diu hoc tacitus in corde suo pontificali haberet consilium, tunc Pater omnipotens et excelsus, qui semper in iustis piisque cogitationibus fideles suos adiuuare non desinit, Corsorum animos excitauit, qui timore Saracenorum perterriti a propriis finibus exsules existebant, et huc siue illuc sine solo proprio uagantes incidebant, ut ad sedem Romanam causa refugii ac salutis uenire quantocius debuissent: sicuti et factum est. uenientes uero illi ad sacratissima apostolorum principis limina, ter beatissimo domno nostro Leoni Iu pape illico presentati sunt.

Qui cum ab eis suisque proceribus prudenter satis sciscitatus fuisset, qualis tunc eis imminebat necessitas, pro qua uenerant, ipsi autem necessitates suas, calamitates, atque angustias per ordinem quasi uno ore coram prefato exposuissent, se habitaturos  cunctis diebus in suo successorumque pontificum obsequio ac seruitio declararunt. Hoc sane beneuolus presul agnoscens in magnam est statim exsultationem ac letitiam eleuatus, gratias Deo referens, qui tales illi transmisit homines, qui in prenominata ciuitate in perpetuum habitare potuissent. Auditis itaque eorum multis promissionibus papa predictus una cum suis optimatibus eis clara uoce respondit: Si quod uerbis nobis dixistis, opere curaueritis perficere, satis loca habemus optima, in quibus habitare ualebitis, si tantum nobis nostrisque pontificibus successoribus boni fideles fueritis. Nam ciuitas quam uobis daturi erimus ualde firma est, atque munita, quam nos, Redemptoris nostri protegente auxilio, nouis portis ac fabricis in locis pernecessariis ad cultum pristinum reuocauimus. In qua si, ut diximus, manere cupitis, uineas uobis ac terras prataque concedemus, ut nullam possitis habere inopiam. Dabimus etiam uobis, ut ex labore uestro habeatis, uos et mulieres uestre ac filii, unde uiuere  plenissime ualeatis: boues etiam, et caballos, et animalia cetera, sicut prediximus, si cuncta bono animo feceritis. Tunc Corsorum populi talia audientes promissa letiores effecti sunt, missosque a pio pontifice protinus quesiuerunt, qui ciuitatem et loca specialiter demonstrarent: et ita factum est. Placuerunt siquidem omnia, et spoponderunt, equanimiter omnes, quod si noster papa et dominus uniuersa que circuiuimus fuerit dignatus conferre, cum omni familia et supellectili nostra in seruitium sancti Petri et suorum successorum cum omni auiditate properabimus.

Lustrata denique ciuitate, et possessionibus uniuersis, ad uenerabilem pontificem cum eisdem missis reuersi sunt. uenientes igitur, ut premissum est, illique leta ac prospera nuntiantes, et quod Corsorum gens uiuere se ac mori in eisdem locis omnino fuissent professi, uocatis omnibus, ut ipsi similiter secundum missorum assertiones unanimes  testarentur, pontificale eis, secundum quod promiserat  preceptum amisit, hoc scilicet tenore, et placito anteposito, ut tandiu firmum maneret ac stabile, quousque sancte sedis presulibus populoque Romano in cunctis obedientes ac fideles existerent. Et si, quod absit, omnem precepti seriem irrefragabiliter non custodirent, sancitum est in eodem ut uacuum et inane consisteret.

Loca uero que eis data sunt, et a missis pontificalibus consignata, tam ex proprio iure ecclesiastico, quamque uenerabilium monasteriorum, imo et singulorum hominum, qui finitimi existebant, in concesso eis pontificali priuilegio specialiter adscripta leguntur. Ecce enim quanta crebro dicti presulis erat ac prefulgebat misericordia, qui non tantum pro defensione urbis suos Romanos proceres diligebat,  sed undecunque ualebat colligere homines ad eorum auxilium et solatium inuitabat; plus defensionem diligens patrie, et plebis securitatem commisse, quam lucra temporalia et caduca, pro quibus multos iam recolimus uitam pariter et possessiones, quibus delectabantur, iugiter amisisse.



Leo reparat urbes quasdam.

Posthec denique omnia, que superius breui stylo contexta sunt, alia non dissimilia presul sanctus ac uenerabilis satis ouans peregit opuscula. Nam Hortane et Amerine ualde antiquarum ciuitatum, quarum muri ac porte pre nimia uetustate temporum usque ad solum ceciderant, et funditus destitute manebant, quas modo fures, modo latrones patentibus aditis, nullo resistente custode, facilius ingrediebantur, ipse adeo solertissimus presul tantam ciuium predictarum urbium cognoscens incuriam, easdem quas pretitulauimus ciuitates hortatu suo ac  studio muris nouis portisque prioribus minime dissimilibus ad pristinum locum statumque gratia corroboratus diuina reduxit. In quibus modo ciuitatibus exaratis ciues et ab inimicorum insidiis melius securi inhabitant, et fures ac latrones, ut dictum est, clausis muris ac portis nullum damnum et furtum, tam noctibus quamque diebus, de cetero ualebant inferre.



Dona ecclesiis collata.

His autem, ut predictum est, diligenter expletis, fecit in ecclesia sanctorum quatuor Coronatorum regnum ex auro purissimo unum, pendens super altare maius, cum catenulis similiter aureis, sculptilem habens in medio crucem auream, habentem gemmas quatuordecim, ex quibus quinque in eadem cruce fixas, et alias que ibidem pendent nouem. Sex quidem albas, et hyacinthinas tres, pensantes simul libram unam, et semis uncias. Necnon et in  basilica sancte Dei genitricis Marie domine nostre, que ponitur in uico Sardorum, obtulit calicem et patenam de argento exoratam par unum, legente de nomine domini Leonis quarti pape, pensantia simul in unum libras quatuor et uncias quinque. Ipse insignis presulque precipuus, cum innumera summi decoris opera in basilica beati Petri celi clauigeri perfecisset, portas quas destruxerat Saracena progenies, argentoque nudarat, erexit, multisque argenteis tabulis, lucifluis, salutiferisque historiis sculptis decorauit, et in meliorem speciem quam pridem fuerant, reparauit, ut omnes qui in eamdem basilicam ingredi uolunt, laudes Deo omnipotenti sanctoque suo presulatui referant, et exposcant, ut ad multa annorum curricula uita sua extendatur, qui tanti fulgoris opere, tantoque pulchritudinis pondere aulam Dei argento pensante libras septuaginta ornauit. Qui summus Deoque amabilis papa in exordio sui pontificii, cum porticus partis leue beati Petri pre nimia uetustate basilice cecidisset, celeri  studio preclarius renouauit.



Ecclesias multas exstruxit.

Nam et ipsius precipue ecclesie sarta tecta magnis trabibus procacique artificio eleuatis luciflue renouauit. Quin etiam porticum, que sancti Andree coheret ecclesie, cum cerneretur casura, in melius nouiter restaurauit. Sed et cameram, que ante portas argenteas iam dicte aule esse conspicitur, infinito fretus amore renouans decorauit. Et multas pie operationis in eadem specie ecclesias fecit, quas si scripture tradere uoluerimus, lingua narrare non sufficiet, et nec scribentium ualebunt articuli sustinere. Cum ergo per diuersas Dei ecclesias multa perficeret insignia opera, ipse beatissimus pontifex porticum, que ante basilicam sancte Dei genitricis consistit, que iuxta basilicam sancti Laurentii sita est foris muros, clarius ac firmius renouauit.



Dona alia.


In ecclesia autem sancte Dei genitricis, que ponitur in uico Sardorum milliario ab urbe Roma trigesimo, quatuor catholicos libros obtulit, unum Euangeliorum, alium Regnorum, Psalmorum, atque Sermonum. In ecclesia beati Martini confessoris atque pontificis foris portam beati Petri apostoli fecit calicem de argento unum cum catenulis pensantem libras quatuor, et uncias duas. Et in ecclesia sanctorum quatuor Coronatorum fecit thymiamateria duo ex argento mundissimo pensantia libras duas, et unciam unam. Simili modo et in ecclesia beate Petronille fecit uestes de fundato tres, et uela duodecim, quatuor quidem de fundato, et tres de spanisco, et linea quinque.

Nam et in ecclesia sancte Dei genitricis Marie, quam ipse beatissimus pontifex a fundamentis supra scholam Saxonum nouiter construxit, obtulit uestes de fundato tres. et uela similiter de fundato  quatuor.

Idem beatissimus pontifex fecit in basilica beati Petri apostoli cereos deargentatos, qui stant in presbyterio numero uiginti et septem, pensantes insimul libras quadraginta. Nam et trabes in ingressu et in medio presbyterii inuestiuit ex argento purissimo pensante libras sexaginta et septem, et uncias tres. Cum autem superne zelo patrie incensus speciosis Christi per ordinem ornaret metallis ac ornamentis ecclesias, post fecit alia multa in aula beati Petri apostoli principis; coronam ex argento purissimo unam cum catenulis argenteis quatuor, habentem delphinos quadraginta et duos, pensantia simul libras uiginti et tres. Hic quoque pontifex, Christi semper auxilio fretus, ac diuinitus inspiratus, fecit in circuitu altaris beati Petri apostoli uela serica de prasino quatuor, habentia tabulas de chrysoclauo cum effigie Saluatoris et apostolorum Petri et Pauli, et sui ipsius almifici presulis, et in medio cruces et  gammadias de chrysoclauo cum orbiculis, in quibus sunt imagines apostolorum mire pulchritudinis decoratas, que in diebus festis ad decorem ibidem suspenduntur.

Pari modo fecit ubi supra alia uela alba holosêrica rosata cum cancellis decorata mirifice, pasche obumbrantia sacra. Necnon et aliam coronam minorem ibidem obtulit cum catenulis quatuor, et delphinis decem, habentem lilium et uncinum, pensantia libras duas. Huius namque beatissimi presulis animus semper Deo deuotus existens pretiosis Iesu Christi ecclesias ornamentis ingenti ob eterne uite salutem decorare studebat amore: et quod nullus precessorum eius pontificum facere arbitratus est, hic sancto procul dubio Spiritu feruens, atque compulsus, coronas ex auro mundissimo, inclytis Christi uidelicet et sanctorum uultibus refulgentes, fieri in apostolorum principis Petri ecclesia iuxta altare sub quo eius sacratissimum corpus requiescit,  dextra leuaque pendentes duas cum catenulis aureis bullis gemmisque prasinis decoratas decreuit, habentes insimul delphinos sexaginta, pensantes libras uiginti.

Fecit et crucifixum argenteum miro opere depictum in eadem ecclesia, que in leua introitus parte inter columnas magnas positus ingenti splendet decore, habentem libras sexaginta et duas et dimidiam. Ipse quoque beatissimus pontifex fecit in oratorio beati Andree apostoli, quod sancti Petri coheret ecclesie, uestem sericam unam habentem historiam aquilarum, et in medio tabulam cum chrysoclauo, in qua depicte Christi et discipulorum eius dextra leuaque imagines fulgent, et ipsius almifici presulis. Ac similem post totius operis perfectionem, et ornamentis decoris in ecclesia sanctorum quatuor Coronatorum uestem fecit de eodem serico cum tabula de chrysoclauo, habentem historiam, seu miraculum quod Dominus Christus de quinque panum et piscium alimentis duorum,  quinque millia hominum abundanter satians, est operatus.



Synodum conuocat Romam sexaginta septem episcoporum.

Inter hec uero que superius scripta sunt, cepit crebro nominatus sanctissimus presul de singulis ecclesiarum rectoribus, uidelicet episcopis, presbyteris, diaconibus, atque omni Christianorum militia curam sollicitudinemque habere precipuam. uolens itaque, sicuti et factum est, ex priscis auctoritatibus nouam, Christo iuuante, normam preponere, qualiter unusquisque eorum uitam castam et sobriam duceret, et Deo, cui semper irreprehensibiliter famulatum debemus impendere, in omnibus complaceret; tunc demum, sancti ei Spiritus gratia reuelante, una cum consilio serenissimorum Lotharii ac Ludouici imperatorum, anno imperii eorum quinto et trigesimo, atque pontificatus iam dicti presulis septimo, mense Decembri, die octaua, indictione secunda, sanctam  ac uenerandam in ecclesia beati Petri apostoli synodum congregauit. In qua tam ipse catholicus et apostolicus uir, quamque et alii cum eo sexaginta et septem episcopi resederunt. Ex quibus quatuor episcopi ab imperatoribus destinati, Ioseph Eporidiensis, Notingus Brixiensis, Petrus Spoletinus, et alius Petrus Aretinus. Inter quos etiam Paulus diaconus sancte Rauennatis ecclesie residens uicem tenuit Ioannis archiepiscopi sui, absque presbybteris et diaconibus et clero sancte matris ecclesie.

Et tunc coram omnibus quadraginta et duo capitula, que profecto ad salutem et lucrum omnium Christianorum hominum pertinere noscuntur, per diaconos sancte et uniuersalis sedis apostolice legi precepit. Que etiam capitula ut in futurum ab omnibus illibata seruentur, post cetera decreta pontificum in sanctis canonibus iussit adscribi: quatenus omnes episcopi huius auctoritatis exemplum ante  oculos habeant, ut suos possint melius instruere et erudire subiectos.



Anastasius cardinalis deponitur.

In hac denique post cetera synodo Anastasius presbyter cardinalis tituli beati Marcelli ab omnibus canonice est depositus, eo quod parochiam suam per annos quinque contra canonum instituta deseruit, et in alienis usque hodie demoratur. Qui cum neque ad duo pro eo congregata concilia uenire uellet, neque per apostolicas epistolas, neque per tres uocatus episcopos, Nicolaum uidelicet, Petronacium, et Ioannem, ideo merito uno consensu, secundum quod de talibus sacris continetur canonibus, eum sancta synodus deposuit, et sacerdotali honore priuauit, anno, mense, die, et indictione superius annotata.



Dona ecclesiis collata.

Post precipuam uero huius concilii diffinitionem  beatissimus eiusdem presulis animus, celestis semper amoris igne accensus, ad restauranda ecclesiarum Dei cunctorum ornamenta uasorum studium rursus cepit ingens habere. Nam et in ecclesia beati Petri regni celorum clauigeri fecit lucernam ex argento purissimo unam dimyxon pensantem libras sexdecim. Nec non et in monasterio sancti Martini, quod ipsius apostolorum principis ecclesie coheret, fecit aliam lucernam ex argento fusilem ac dimyxon, pensantem libras uiginti et septem ac dimidiam.

Similiter et in monasterio sanctorum Ioannis et Pauli fecit aliam lucernam argenteam similiter supradictis, pensantem libras uiginti duas et dimidiam; que Dominicis uel festis diebus iuxta lectorum consistentibus ad legendum sacras lectiones magno luminis splendore lucescat. Isdem uero sanctissimus papa fecit regulas de argento fusiles cum cancellis in  ingressu presbyterii, et ante confessionem beati Petri apostoli amatoris sui, que pulchro lucentes decore hominum prebent mentibus admirationem: quarum due pensant libras sexcentas quadraginta et duas, alie uero due libras quingentas et octuaginta. Et in ecclesia sancti uincentii, que ponitur in Frascata, obtulit uestem de fundato unam.

Sed quia, ut sepe diximus, huius serenissimi presulis animus maxime beatissimi presulis apostolorum principis repletus amore, ipsius summe ecclesie, cuius diuina dispensante potentia thronum regebat, multa desiderabat semper ornamenta perficere, fecit super eius sanctum altare uestem de chrysoclauo, habentem historiam in medio Saluatoris inter angelicos uultus fulgentis, Petroque apostolo claues regni celorum tradentis, et in dextra leuaque gloriosam Petri et Pauli passionem fuigentem. Inter quos ipse presul ciuitatem, quam fieri iusserat, Petro interueniente offert depictam, et  crucem auro, gemmisque nitentem: et in circuitu altaris et desuper pannos sericos pretiose aquilarum historia textos, quorum duo aurati cernuntur.

Obtulit autem ubi supra uela quatuor cum chrysoclauo, in quibus ipse presul depictus imagini Saluatoris inter angelicos uultus fulgentis ciuitatem, quam funditus parauerat, offert.

Igitur quia iam pleniter ea que beati Petri ecclesie predictus pontifex obtulit ornamenta, breuiter licet, descripsimus; nunc ea que in ecclesia beatissimi Pauli apostoli doctoris gentium post impiam Agarenorum deuastationem est operatus, ob eternam memoriam summatim innotescere studemus. Fecit autem super eius sacratissimum corpus ciborium mire pulchritudinis ingenti argenti pondere, cum columnis argenteis comptum, pensans libras noningentas quadraginta et sex. Sed cum benigna ipsius pontificis mens ante et post generalia omnium ecclesiarum diuersa ornamenta, que ingenti desiderio prebebat, beato Petro semper aliquid  quid optimum et pretiosius offerre curabat, obtulit ei tres oleas [tria aulea] Masoricas admirabilis pulchritudinis serico textas, coloreque depictas, que uidelicet festis diebus in circuitu altaris maioris dependerent. Fecit autem et in ecclesia sancti Marciani, que sita est in Domucella, que uocatur Balnearola, uestem de fundato unam, et uela spanisca duo. Simili modo et in ecclesia beati Laurentii martyris Christi atque Leuite obtulit uela de fundato, que pendent in arcubus infra columnellas maiores numero uiginti quatuor. Fecit etiam in ecclesia beati Clementis martyris atque pontificis aquemanile de argento par unum, habens in se sculptam similitudinem capitis hominis cum uite, et alia historia, pensans libras tres. Item obtulit ipse quidem beatissimus et almificus presul in ecclesia sancte Dei genitricis Marie in Aemilia, que uia Aurelia nuncupatur, uestem de fundato unam.

Similiter et in ecclesia sancti Stephani, ubi supra,  obtulit aliam uestem de fundato unam. Idem uero preclarus et almificus presul superna protectus dextra usque in Dei semper seruitio sincero perseuerans animo, post multas bonas actiones, B. Siluestri, et Martini ecclesiam, quam domnus Sergius predecessor eius nouiter ab imis edificauerat, multis quidem pulchrisque decorauit ac depinxit coloribus. Cuius etiam pulchritudo magnam usque hodie humanis oculis admirationem prestat. Nam et eiusdem uenerabile sacrumque altare ex argento inuestiuit ac decorauit purissimo, pensante libras centum et sexdecim.



De Centumcellensis urbis reedificatione.

Quamobrem post pulchra ac laudabilia diuersarum ecclesiarum opuscula, que presul munificus tota animi deuotione peregit, ne Christianus populus amplius in Centumcellensi castro ab hostibus deperiret,  sicuti sepe fieri solebat, effecit. Nam per quadraginta annos ipsa ciuitas muris diruta, et habitatore proprio destituta manebat, moreque bestiarum, relictis sedibus propriis, ob timorem. Saracenorum, ut usque iam factum fuerat, per opaca siluarum montesque incognitos sua domicilia populus, qui relictus ab eis fuerat, aberraret: in quibus etiam pre timore inimicorum diebus ac noctibus nec soporem oculis, nec ullam iuxta humanam consuetudinem quietem uel modicam habere poterat.

Cumque tam pius et laudabilis presul de illorum grauamine, atque intolerabili nimis angustia, ultra modum, et plus quam credi potest, quotidie condoleret, multis cum lacrymis, infinitisque orationibus, Dominum rerum omnium conditorem deprecabatur assidue, ut ei dono gratie sue dignaretur ostendere, quo in loco pro salute et liberatione crebro dicti Christiani populi Centumcellensis ciuitas mutari potuisset. Ad que ipse profectus loca, que ei affinitate erant coniuncta, diligenti cura ac studio peruidit  atque conspexit.

Sed ubi locus uidebatur idoneus ad urbem edificandam, aque egestate et penuria laborabant, que hominibus semper satis est necessaria.

Peragratis igitur omnibus, ut prediximus, locis, peruenit tandem, diuina fauente misericordia, ad locum optimum ualdeque munitum, super quo suus maxime est animus dilatatus, quia et aquarum copia ad populum confortandum, et ceteras utilitates humanas, aquimolasque molentes pleniter subministrabat.

Tamen quo modo uel ordine hoc ei diuina ostenderit clementia, dignum est ad memoriam reuocare, ad laudem uenerandi pontificis, ut omnis populus credat ueraciter, et cognoscat, quod diuino consilio et consultu opus diu exquisitum perfectum est. Nocte denique quadam dum in lectulo proprio iuxta morem preclarus iaceret antistes, et de diuinis ex solito opusculis cogitaret, ad preuisum et ordinatum  iam locum, qui duodecimo a Centumcellensi urbe milliario distat, in somnis perductus est, et singula loca cuidam Petro magistro militum, quasi per corporalem presentiam in ipsa reuelatione per ordinem adiutorio fundare et construere debuisset.

Et quia pre loci angustia non ibidem nisi due porte construende erant, in ipsa arcana reuelatione digitis propriis annotauit.

Mane autem facto, pro somnio quod uiderat magna cepit habere certamina, et prenominatum Petrum ad suam illico iussit uenire presentiam, cui quidquid in somnis uiderat retulit, multosque ei in argento mancusos prebuit, ut conductor populo Centumcellensis urbis, cum eis urbem festinantius perficere debuisset. Ac Deo quidem auspice ita nunc omnia edificata nitescunt, sicut in somnio papa laudabilis manu propria designauit; cui ex nomine proprio Leopolim nomen imposuit. Ad quam, postquam edificari ceperat, uidendam et considerandam  fabricam cum suorum fidelium multitudine amanter accessit. uisis denique portis et ecclesiis, in ipsis specialiter locis, sicut monstrauerat, ut suum, Christo protegente, desiderium impletum uidit, omnipotenti Domino gratias retulit infinitas, qui ei talem ostendere locum dignatus est, in quo et populus saluus existeret, et aque abundantiam ministraret, et etiam lapides, et arenam, quatenus sine labore operariorum nouiter constructa fabrica augmentum percipere potuisset.



Papa nouam urbem consecrat et benedicit.

Gauisus ex his omnibus urbem Leopolim sepedictus pontifex litaniis et orationibus pedibus propriis circuiuit, tribusque orationibus in nomine Trinitatis perpetualiter consecrauit, et missarum, ut solitus erat, officium rite persoluens, aquam benedictam per muros iactari precepit.

Et non modicam manibus propriis pre amoris  magnitudine uniuerso populo rogam distribuit; commendans omnipotenti Domino populum, et ciuitatem diuinitus demonstratam, ne unquam ab hostibus capiatur uel inuadatur. His omnibus perpetratis, ad sedem suam cum ingenti letitia et alacritate reuersus est, octauo scilicet mense, Christo auxiliante, dieque supradicti mensis 15 omnis murorum ambitus completus atque perfectus est, anno presulatus sui octauo, indictione secunda.



Dona in ecclesia sancti Petri data Leopoli.

Sed et in ecclesiis quas ibidem fecit multa dona obtulit. In ecclesia uidelicet sancti Petri gabathas ex argento fusiles maiores minoresque septem, pensantes simul libras sexdecim, et unciam unam. Cantharum exauratum unum, baccas exauratas tres. Fibulatoria maiora et minora quinque. Crucem ex argento deaurato unam cum gemma una. Item aliam crucem de auro unam, habentem in medio monocassim.  Et aliam crucem ex argento habentem gemmas quadraginta. Thuribulum argenteum exauratum unum, dextram saxiscam unam, coronas aureas duodecim, gabatham unam, et struthiocamelorum oua duo. Atque fecit in eadem ecclesia iam dicte ciuitatis uestes sericas duas. Ex quibus una habet in medio tabulam de chrysoclauo, et alia habet in medio crucem et orbiculos quatuor cum gammadiis, et uela de fundato decem et octo. Crucifixum ex argento purissimo pensantem libras septem. Necnon et in ecclesia sancti Leonis ubi supra obtulit patenam exauratam unam, calicem de argento unum, uestes duas; unam quidem de fundato ornatam in circuitu de olouero, habentem in medio rotam de chrysoclauo, et gammadias, et aliam de spanisco.

Similiter et codices catholicos numero septem; Historiarum, Salomonis, Antiphonarium, Psalterium, Sacramentarium, gestorum etiam sermones, sed et euangeliorum cum tabulis argenteis, atque sacratissimum Dei altare, quod supra sanctissimum  beati Petri apostoli corpus consistit argenteis deauratis, que in dextra et leua ipsius apostolorum principis habet miracula, perornauit laminis [Forte, luminaribus], que ingenti splendore nunc et celi astra coruscant, pensantibus uero simul libras octuaginta quatuor, et uncias quinque.

Atque post tam immense operationis insignia, factaque diuina, Dei eterni clementia inspirante, que per diuersa loca ob salutem Christianorum ipse sanctissimus papa est operatus, ecclesiam, que Domini uoce supra firmam petram fundata consistit, et de beati Petri apostolorum principis nomine sancto gloriosa coruscat pretiosissimo omnium metallorum ornatu pre nimio patris celestis amore quotidie ornare procurans, ibidem quoque lectorium argenteum inclyta operatione celatum, et super quatuor pedes consistens perfecit. In cuius uidelicet summitate Leonis caput refulget, pensans libras triginta unam, et uncias undecim. Necnon et cerostata  quatuor, que a longo tempore summorum pontificum in medio presbyterii festis erigebantur diebus. Atque hec sagaci arbitrio de argento purissimo inuestiuit, atque ut in perpetuum ibidem erecta essent constituit, quod nullus predecessorum eius facere cogitauit, habentia simul libras quinquaginta et quinque. Ubi supra fecit et cerostata de argento maiora, par unum, pensantia libras quadraginta octo, et uncias decem, in quibus sedent lucerne dimyxi de argento purissimo, lucentes iuxta altare maius, pensantes libras simul quadraginta et nouem. Necnon et alia cerostata deargentata septem, pensantia libras uiginti quinque et uncias tres. Pari modo et alia septem tetra fecit cerostata ferrea desuper de argento pensantia libras unam et uiginti et uncias tres. Atque super ipsum altare fecit uestem auro textam, candidis per totum margaritis fulgentem, et in dextra leuaque tabulas gemmatas habentem cum aureis per circuitum orbiculis, quibus  insigne ipsius presulis est nomen descriptum.



Papa S. Martini monasterium restaurat.

Iam et monasterium sancti Martini, quod longo senio erat casurum, miris domorum edificiis restaurauit, et ad honorem meliorem, quam prius fuerat, funditus decorauit. In quo et uestem albam rosatam cum rosis obtulit, saluatorem cum apostolis, et uirginem legentem nomen domini Leonis quarti. Item uela quinque alba rosata, et unum quidem habens gammadias tredecim et amygdala de argento exaurata tria. In ecclesia sanctorum quatuor Coronatorum fecit uestem de fundato unam. Preterea idem summus et orthodoxus pontifex, diuina inspiratione pulsatus, fecit in basilica beati Petri apostolorum principis calices ex argento purissimo, qui pendent super arcum principalem, necnon et infra columnas maiores dextra leuaque numero octuaginta tres, habentes insimul libras quadringentas quadraginta et unam. Idipsum uero ante sacri altaris uestibulum  mire pulchritudinis fecit trabem, quam post dire gentis nefandam depredationem ex argento decorauit purissimo, in qua sacre ac Dei uenerabiles sedent imagines, que pensant libras sexaginta.

Obtulit quoque in ecclesia beati Petri apostoli, que ponitur in ciuitate Leopoli, thuribulum de argento exaurato unum.

Pari modo et in ecclesia sancte Dei genitricis Marie, que sita est in uico Sardorum, gabathas cum canistro de argento exauratas pensantes libras . . . .

Similiter et in uenerabili monasterio Hierusalem, quod iuxta ecclesiam beati Petri apostoli ponitur, fecit uestem de fundato cum orbiculis, in circuitu ornatam, cum lista de chrysoclauo, cum uelis ex imizino duobus, et de fundato tribus.

Ipse uero a Deo protectus, uenerabilis et preclarus pontifex fecit propitiatorium sacri altaris beati Petri apostolorum principis, ubi sacratissimum  corpus eius quiescit spanoclistum habens quidem argenti libras septuaginta, et duas, auri uero octuaginta.



Accusatur falso apud imperatorem Gratianus magister militum. Ludouicus imperator uenit Romam.

Huius uero temporibus quidam Daniel magister militum, iniquitatis ac stultitie mole cecatus, ad serenissima domni Ludouici imperatoris uestigia properauit, eique multa falsa et inutilia uerba, que credi nullo modo possent, super Gratianum eminentissimum magistrum militum, et Romani palatii egregium superinstam ac consiliarium dicere non dubitauit [a 1Kb] . Nam constanter eum accusabat falsitate ob inuidiam, dicens imperatori: Gratianus Romane urbis superinsta, quem erga uos fidelem esse creditis,  mihi soli in domo sua, nimium super Francos murmurans, dixit secrete: Quia Franci nichil nobis boni faciunt, neque adiutorium prebent, sed magis que nostra sunt uiolenter tollunt. Quare non aduocamus Grecos, et cum eis fedus pacis componentes, et Francorum regem, et gentem de nostro regno et dominatione expellimus? Quo audito, mox predictus imperator immenso furore accensus sine litteris etiam ad Romanum directis pontificem et senatum, Romam uenire uelociter procurauit. Quem tamen uenientem domnus Leo papa honorifice, sicut mos est, super gradus maiores B. Petri apostoli residens suscepit, et mellifluis predicationis uerbis placare cepit.



Placitum habetur de accusatione. Accusator traditur Gratiani potestati, a quo dimittitur. Moritur papa.

Quadam uero die ipso imperatore cum sanctissimo  Leone pontifice, omnibus Romanis proceribus, pariter et optimis Francis in domo quam beate memorie Leo III, papa iuxta ecclesiam B. Petri Apostoli fecerat sedentibus, de predicta accusatione placitum habuit. Tunc Daniel iniqua fronte armatus, falsaque cogitatione imbutus, dixit coram omnibus: Iste Gratianus habuit mecum consilium, hanc Romanam terram de uestra tollere potestate, et Grecis tradere illam. Cui statim non solum Gratianus, uerum etiam omnes Romani coram imperatore dixerunt: Mentiris, nullo modo est uerum quod dicis.

Cognoscens autem imperator, et omnis Romanorum Francorumque nobilitas predictum Danielem tale crimen per falsitatem et inuidiam contra Gratianum dixisse, illico idem clementissimus imperator nolens contra instituta ueterum Augustorum peragere Romanorum, eos secundum Romanam legem instituit iudicare. Quo iudicio ipse Daniel multorum uerbis reprehensus, ore proprio manifestauit se falsum  testimonium super eum dixisse. Ideo iam dicto Gratiano ante omnes est traditus, ut quidquid de eo facere uellet potestatem haberet.

Sed cum iam traditum Danielem imperator a Gratiano multa et humili supplicatione petiuisset, Gratianus assensit, quem ille statim plenaria sibi reddita gratia libenter suscepit, et sic de mortis est periculo liberatus. His uero peractis imperator abiit, et sanctissimus domnus Leo quartus papa non post multos dies obdormiuit in Domino XuI Kalendas Augusti. Sepultus uero est in ecclesia beati Petri apostoli.

Fecit autem ordinationes duas, unam in mense Decembri, et aliam per mensem Martium, creauit presbyteros decem et nouem, diaconos octo, episcopos per diuersa loca numero sexaginta et tres.





LEONIS PAPAE Iu EPISTOLAE ET DECRETA.



I. AD EXERCITUM FRANCORUM.


[a 1Kb] Omni timore ac terrore deposito, contra inimicos sancte fidei, et aduersarios omnium regionum uiriliter agere studete. Item. Ubi usque nunc  parentes uestri publicum mouerunt procinctum, semper uictores exstiterunt, nullaque eos multitudo populi superare potuit. Non enim audiuimus ut aliquando sine fama uictorie reuersi fuissent. Item. Omnium uestrum nosse uolumus caritatem, quoniam  quisquis  in hoc belli certamine fideliter mortuus fuerit, regna illi celestia minime negabuntur. Nouit enim Omnipotens, si quilibet uestrum morietur, quod pro ueritate fidei, et saluatione patrie, ac defensione Christianorum mortuus est; ideo ab eo pretitulatum premium consequetur.



II. AD LOTHARIUM AUGUSTUM. Cur Alteo episcopo Augustodunensi pallium non concedat.

Mandastis ut priuilegium et pallium Alteo episcopo concederemus. Unde poscimus ut uestra super hoc magnitudo non indignetur: quoniam quod ab ipso sanctissimo papa Gregorio usque ad hec tempora  nostra factum minime recordamur, facere non potuimus, neque prefixos Patrum terminos immutare.

Item. Quod iuxta et sedula nos imitari consuetudo non precipit, ita ab hoc ueluti a magno nos precipitio custodire oportet.



III. LOTHARIO AUGUSTO.

[a 1Kb] De illis tribus iam publice condemnatis, et reprobis uiris Georgio, Adriano, et Petro, ut uestra nobis mandauit sublimitas. Quod adhuc ad aliud confiteri iudicium debebant, omnino mirati sumus, quibus iam, missis uestris presentibus iuxta legem Romanam sententia prefixa ac promulgata est et nisi tunc paschalis adesset festiuitas, qua  mortis, prohibente lege, sententiam dare licitum non est, uiuere eos illorum malitia neque iniqua presumptio non sineret. Pro hac itaque ratione solummodo usque ad tempus suspensa est sententia utrorumque.  Iuonis dec. X, c. 88 »De illis tribus.«



Iu. LUDOuICO [f. LOTHARIO] REGI.

[b 1Kb] Petrum, et Adrianum nunquam recipiemus ad habitandum nobiscum, et si  aut preces nostras, quas pro eorum retentione uobis misimus, aut honores Romani pontificis pro nichilo existimastis, et nos minus quam Adrianum et Petrum amastis, quod in posterum iam ordinatum habeamus, uestre edicimus magnitudini.  Certe Romane sedis presules tempore quo unamquamque Ecclesiam cum suis clericis tendebant ob missarum officium, uel alias, more solito, utilitates ecclesiasticas disponendas, nichil aliud tam ipsi quam clerici ipsorum nisi sacerdotalia indumenta ferebant, quod secuti usque nunc nos egimus. Sed amplius nequaquam agere oportet, si uiros, quos nec querimus unquam, nec uolumus, mandare decreueritis. Et hoc ad ultimum pro certo notum facimus, quoniam ad quamcunque Ecclesiam locumque alium nobis merito subiectum digressi fuerimus, ne de mortis nostre periculo triumphatores  existant, cum debueramus ob diuinum cultum, siue timorem, orarium solummodo planetamque deferre, lanceam, et scutum, et gladium baiulare precipiemus.



u. IUDICATUM LEONIS PAPAE Iu ET LUDOuICI II IMPERATORIS.

In concilio I Romano pro episcopo Senensi contra episcopum Aretinum, in controuersia de diuersis ecclesiis siue parochiis, anno 853.

[c 1Kb] In nomine Domini, amen. Dum nos Leo summus pontifex, et uniuersalis papa quartus, constitutus in beati Petri apostoli cathedra, una cum piissimo, et gloriosissimo Lodoyco, Lotharii filio, imperatore Augusto, pluribusque archiepiscopis, episcopis, abbatibus, synodale habentes concilium, congregatum  Rome, uidelicet in ecclesia beati Petri apostolorum principis: aduenit in presentia sancti concilii Senensis ecclesie episcopus, nomine Cantius, et retulit qualiter iam sepe petierat apud iam dictum Lotharium, epistolis Adriani pape specialiter conscriptis, quatenus . . . . . . . iudicii censuram inter Senensem ecclesiam, et Petrum Aretine ecclesie episcopum de ecclesiis, seu baptisteriis, et monasteriis, que infra comitatum Senensem sunt, cum eorum pertinentiis, item iam multis uicibus prolixa fuit contentio, finitiuam secundum canonicam auctoritatem perciperet sententiam. Tunc nos Leo summus pontifex ita diximus: »Et quoniam sacerdotali officio, quo modo, licet inuiti, fungimur . . . . . oportet nos  spirituali mucrone talium altercationum, que ueternosi serpentis seua aguntur astutia, funditus incidere, et exstirpare radices, ne forte discordia ibi uigeat, ubi inueterate pacis debent consistere bona.« Simul omne concilium: »Iusta, inquit, et uera catholica, et apostolica definiuit cathedra.« Tunc autem episcopus manibus decretalia, et iudicialia tenens, ubi finitiua sententia Sena seruat, et auctoritate Adriani summi pontificis, et uniuersalis pape, et Constantini queritando dixit: »Frater, et cepiscopus noster Petrus Aretine ecclesie Senensis ecclesie parochias, atque diecesim peruerso ordine, et contra canonicam regulam inuasit, et per uim detinet.« Tunc nos, et Lodoicus imperator in presentia magni concilii decretalia ab episcopo Cantio  ostensa relegi iussimus. His igitur perlectis, nos Leo summus pontifex, sic ad uniuersalem plebem loqui exorsi sumus. »Quantum enim precellit dignitas omnium ordines dignitatum, superna dispensatione animarum nobis credita, tanto amplius cogimur cuique petenti soluere rationes. Aliud enim est unumquemque sui curam gerere, aliud Ecclesie Dominice cura regimen tenere. Quapropter canonicam sequentes doctrinam, dissensiones atque discordias sacerdotum apostolica nos pertinet obuiare censura, Redemptoris nostri sequentes precepta dicentis: Pacem meam do uobis. Pacem relinquo uobis .  In hoc enim cognoscent omnes quod mei estis discipuli, si dilectionem habueritis ad inuicem . Pretiosi enim pedes euangelizantium bona , gratia sancti Spiritus, inquit. Quatenus uero orta fuerit immoderata questio, spirituali debeat mucrone amputari ne adolescat, et Christi concutiat plebem, et ne occasione discordie fideles delinquant, sancti Petri apostolicis monitis parentes, omni sorde perdita, pura frumenta in horreo Domini residere ualeant. Igitur dum per aliquot iam lapsos terminos Longobardorum gens diuersa eripiens territoria, inuasa desolabatur loca, contigit ut dieceses episcoporum alter alterius inuadere, et temerario ausu immoderate eas detinere, atque in magno nunc usque permaneant errore, et ignorantes canonum definitiones,  alterutrum anhelantes arripere parochias, periurii reatum contrahunt. Insuper callida uersutia inter se dimicantes, peiora peragunt exitia, errore ita in malum incidunt piaculi facinus, dum procul abiiciunt canonum censuram, transgredientes sanctissimorum predecessorum nostrorum pontificum decreta, canonicis auctoritatibus fulcita. Propterea talia inhibentes apostolica institutione una cum gloriosissimo et piissimo Loduico, et sanctis episcopis, in corona huius sacri concilii residentibus, apostolice constitutionis priuilegio promulgantes sancimus, ut sicut canonice in decretis constituunt, secundum territoria, seu pertinentias ciuitatum, sic parochias, et dieceses ad disponendum episcopos tenere censemus, obseruantes canonicam censuram, que ait:  »Episcopum non licere alienam parochiam propria setta [F., extra propria septa] peruadere.« Et iterum: »Episcopus alienam ciuitatem, que non est illi subiecta, non inuadat, nec ad ullam possessionem eius accedat, quem ad eum non pertinet, nec constituat presbyteros aut diaconos alteri episcopo subiectos, nisi forte ex consensu et uoluntate regionis episcopi. Si quis autem tale aliquid facere tentauerit, irrita sit eius ordinatio, atque cerceatur a synodo.« Et sicut predecessoris nostri beati Celestini pape continent constituta: »Ut sit contentus unusquisque episcopus sue ciuitati concessis hominibus, alter in alterius prouincia nichil presumat;« ita et nos beati Petri apostolorum principis, cuius uicem, quamuis immeriti, Dei benignitate  gerimus, sumentes auctoritatem, decernimus ut, sicut statutum est, unusquisque episcopus parochias, seu dieceses, iuxta limites sue ciuitati pertinentes, imperturbate possideat, sub diuini iudicii obtestatione et anathematis interpositione.«

Dum igitur nos Leo summus pontifex sancte adhortationis sermonem claudimus, decretalibus supra nominatis per ordinem ostensis, et relectis, tunc Petrus Aretine Ecclesie episcopus dixit Cantio episcopo: »Ista tua decretalia et iudicata, que hic ostendisti, nullam possunt facere iacturam mee ecclesie, neque dispendia; quoniam nos et antecessores nostri monasteria et baptisteria cum eorum oraculis, seu pertinentiis, seu adiacentiis, que intra  fines comitatus Senensis sunt constituta, unde tu, frater et cepiscope, aduersus meam ecclesiam queris, possessa habemus amplius quam quadraginta annos.« Tunc Cantius episcopus ad hec: »Semper enim, inquit, monasteria et baptisteria, que infra fines Senensis territorii sunt, parochie nostre ecclesie fuerunt, et sunt. Et chrisma ibi dedimus, et consecrationem fecimus. Presbyteros et diaconos ego et antecessores mei ibi sacrauimus, et ecclesias consecrauimus. Sed tu, frater, callide et fraudulenter predicta monasteria, seu baptisteria contra sacrorum canonum instituta usurpasti.« Petrus uero episcopus ciuitatis Aretii hec audiens dixit: »uere ista monasteria, seu baptisteria, que intra fines tui territorii sunt, unde aduersus nos queritas, a tempore Longobardorum  ecclesie sancti Donati peruenerunt. Nam iudicatum habeo, quod tempore Liuprandi regis Longobardorum a tuis predecessoribus . . . . . ad mee ecclesie utilitatem coniuncta fuerunt. Et preceptum etiam habeo, quod Carolus rex confirmauit in ecclesia Sancti Donati. Sed hic modo pre manibus non habeo: quoniam super hac re altercationem hic habere non arbitrati sumus, inducias et spatium a sacro concilio peto, donec Aretium celeriter petens, assertionis mee iudicatum, atque preceptum, quemadmodum pollicitus sum, in conspectu domni nostri summi pontificis, atque imperatoris piissimi et totius concilii uestrisque partibus . . . . . « Inducias usque ad duodecim dies contulerunt, quatenus unusquisque eorum in predicto spatio quidquid firmitatis per  preceptorum sanctiones, seu decretorum institutiones haberet, deferre, necnon testes idoneos de predicta ecclesia unusquisque ad indagationem ueritatis secum duceret. Finitis igitur dictis, duodecim diebus Petrus episcopus Aretine ecclesie, et Cantius episcopus Senensis in presentia nostri, et imperatoris Ludouici piissimi Augusti personaliter uenerunt, et in conspectu eorum episcoporum quorum nomina subter annexa sunt, Ioannes archiepiscopus ciuitatis Rauenne, Ambrosius episcopus Lucensis ecclesie, Oschesis episcopus Pistoriensis, Donatus episcopus Fesulane ciuitatis, Iohannes episcopus Pise, Andreas episcopus uolaterranensis ciuitatis, Taceprandus episcopus ciuitatis Clusi, Otho episcopus Rosellensis, Tanimundus  episcopus Suanensis, Petrus episcopus ciuitatis Orbeuetanensis, Ioannes episcopus Tuscanensis, Ioannes episcopus Centumcellensis, Petrus episcopus Spoletinus, aliique plures. In predictorum itaque presentia ambo episcopi, hoc est Cantius episcopus Senensis, et Petrus Aretine ecclesie, cum sanctionibus preceptorum, atque institutionibus decretorum, idoneis testibus ex utraque parte, ut impetratum fuerat, adhibitis, iterum corona sancti concilii in eadem ecclesia beati principis apostolorum, ubi prius fuerat, residentibus cum nobis in concilio et uolentibus tante altercationis litigium rectissima lance pensare, et libratum equitatis trutino finire; ecce Petrus Aretine ecclesie decretalia,  atque precepta, iuxta quod promiserat, in manibus retinens, ex iussu nostro, et Augusti Loduici piissimi Iosepho Archicappellano edita sunt ad legendum. Cumque perlecta fuissent in conspectu magni concilii, Loduicus imperator sic in aures totius ecclesie concionatus est: »Et quoniam uniuscuiusque rei possessio talis debet esse, ut principium possessionis in se nullum habeat uitium, liquido colligere possumus, dum constat has parochias ecclesiam Aretinam ex tempore Longobardorum tenuisse tantummodo, non sibi sufficere possessionis oppositionem, dum antequam Longobardorum gladius Italiam populando deuastaret, Romanis imperatoribus tranquille pacis felicitate orbem regentibus, Senensis ecclesia, sicut mos antiquus statuit, easdem parochias  rexit, et tenuit.« Tunc omne concilium uerum et probabile laudeque dignissimum imperatorem protulisse acclamabat. Ad hec Petrus episcopus Aretinus: »Et quoniam imperatoria maiestas, et apostolica sublimitas non solum scripturarum, uerum et testium iussit in hoc testimonium adhiberi, iubeant illi, sacerdotes testimonii ueritatem proferre, qui in eisdem inhabitantes parochiis, incorruptam ueritatem, antiquorum relatione hominum per parentele gradus insigniter consociantur.«

Tunc nos Leo pontifex uniuersalis papa et Lodouicus imperator iussimus exhiberi sacerdotes, aliosque fideles. Qui subito uocati sunt in conspectu magni concilii. In primis uenit Gisulpherianus de plebe sancti Quirici in Ausinora: Aterpalianus,  presbyter et monachus, de plebe sancti Stephani de Cinnano: Gesilarus, archipresbyter sancte Marie in Paua: Malperianus, presbyter de plebe sancte Marie de Soleta: Lanfrancus, presbyter de plebe sancte Marie de Cusona; Benedictus, archipresbyter de plebe sancti uiti uitaliano: Agiprandus, archipresbyter de plebe sancti Andree Malcino; Leucari, presbyter de plebe sancte Marie in Sexta; Aliperus, archipresbyter de plebe sancti Donati de Ziliano; »Hi sunt mei archipresbyteri de iam dictis plebibus,« dixit Petrus Aretinus episcopus. Tum nos Leo papa iussimus librum Euangeliorum in medio concilio poni, simulque sancte crucis uexillum inibi collocari. Atque per hec sciscitati sumus: »Audite uos, sacerdotes, quibus reddendi  testimonium facultas a sanctissimo concilio tributa est, in uirtute obedientie, et sub obtestatione diuini iudicii uobis precipimus, ut in continenti nobis de hac re ueritatem dicatis.« In primis ergo omnium Gesolfrandus iam dictus archipresbyter ait: »Quoniam nefarium est sub tanta obtestatione iurantem reticere, sacrilegium esse arbitror in conspectu huius sacri concilii falsum testimonium dicere. Idcirco quod a meis parentibus didici, et ego ipse, cum sim fere nonagenarius, memini, absque falsitatis colore narrabo. Scio namque secundum meorum parentum relationem, Senensem ecclesiam usque Longobardorum tempora predictas parochias inconcusse, et absque ullo litigio tenuisse. Sed eorum iniquus gladius  cuncta diripiens, subiectasque hominibus terras, multis populis refertas, redegere in solitudinem. Contigit denique ex illius temporis desolatione, inuasione callida alter episcopus, alteri parochie nefario ausu commorare, et inuasam totis uiribus detinere. Sic itaque Senensi ecclesie ab Aretina accidisse scimus. Quamlibet Petrus Aretinus episcopus nos huc sui causa duxit, tamen ueritatis rationem celare nefas esse credimus; ita nimium re in ambiguo posita, utrisque ecclesiis parere, alteri quidem ex necessitate, alteri uero ex uoluntate, predictas Parochias meminimus: Senensi quippe ex uoluntate, Aretine ex necessitate. Constat nos ecclesia Senensi usque hodie reddidisse ecclesie et constitutum seruitium, et chrisma ab eadem ecclesia cepisse, consecrationemque  diaconorum et presbyterorum hactenus ab ea sumpsisse. Aretine uero ecclesie, armorum uiribus concussos, seruitium nos coacte exhibere non negamus. Iure igitur apostolica sublimitas et imperatoria maiestas nos nostrasque parochias a tali periculo eripiat, et huius sacri concilii decreta statuat, ecclesie posthac libere, et inconcusse seruire nos oporteat.« Tamen hoc, sicut unum, singillatim unusquisque eorum interrogatus testimonium Gesolfrandi asserebat uerissimum. Aripaldus presbyter et monachus de plebe sancti Stephani de Anciano, ut Gesolfrandus ita refert. Et Gelisarius archipresbyter de saltu similiter confessus est. Benedictus archipresbyter sancti uiti similiter dixit. Aliprandus de plebe S. Donati similiter dixit. Aliprandus  de plebe sancti Andree similiter dixit. Laufridus archipresbyter sancte Marie de Osona similiter dixit. Laucari archipresbyter de plebe sancte Marie de Sexta similiter dixit. Omnes itaque, ac si uno ore Senensi ecclesie predictas parochias pertinent, et rectissimo iure pariter constanter asserebant. Petrus uero hec audiens, predictos sacerdotes testimonium ferentes, periurii reatum incurrisse arguebat. Tunc iubentibus nobis, et piissimo imperatore, et uniuerso concilio, iurauerunt, omnes predicti sacerdotes, quod in testimonium perducti satis uera et probabilia narrarent, et sicut dixerant, se habet ueritas.

Tunc nos Leo summus pontifex sic ad Petrum episcopum, et ad omne concilium effati sumus: »Similiter  oportet nos, fratres, huiusmodi equitatis lance pensare, quoniam eorum affectionem, qui testimonio supradicto frater noster Petrus iustitiam sue ecclesie adipisci sperabat, Senensis ecclesia triumphum sui certaminis est consecuta.« Ad hec uniuersum collegium dixit: Liquido patet prenominatas parochias Senensis ecclesie esse, quoniam eiusdem comitatus limitibus pertinere probatum euidenter est, et testium uerissimorum assertio clamat, et scripta sanctissimorum pontificum hec roborant. Iubeat ergo uestra sanctitas, et imperatoria maiestas, Senensi ecclesie ea, que sua fuere, restituantur: quatenus discordia de medio sublata unusquisque eorum propter hoc, et sicut in omnibus statutum est.  sibi subiectas parochias regat, nec ad uicinam diecesim sui fratris nullatenus accedere presumat.« Tunc Comeranus episcopus dixit omnibus: »Sunt mihi adhuc testes idonei, quos de mea ciuitate huc duxi, quibus proposite altercationis patet ambiguum: qui antiqua relatione nobilium parentum quidquid inde est insigniter nouerunt. Ipsi, si introducti fuerint, ueritatem nullo modo celabunt.« Tunc ingressus Willeradus bone memorie Merempridi filius, et Gunteramus filius quondam Sicheradi Ginnonis, qui erant milites regis, et Lamfredus miles predicti episcopi Aretini. Et Willeradus sub testatione diuini nominis a nobis interrogatus, dixit: »Scimus igitur quod predicte plebes et monasteria, iuxta relationem meorum antiquorum parentum, Senensis ecclesie  fuerunt. Consignationes, rectorum consecrationes, et presbyterorum ordinationes, episcopus Senensis ecclesie ibi fecisse uidimus. Nullum inibi fuisse litigium manifesta res docet, nisi ab ingressu gentis Langobardorum in Italiam. Senensis quippe ecclesia usque ad eorum tempora inconcusse predictas parochias possederat.« Reliqui uero omnes, cum singillatim interrogati fuissent, testimonium ueritatis uilleradum protulisse testati sunt: illi uero una uoce testimonium ueritatis proferentes, sacrosanctis Euangeliis, in medio positis, tactis iurauerunt . . . . . prenominate parochie iam Senensis ecclesie sint proprie, quod ecclesie Aretine recto iure non pertinent. Hoc sacramento expleto, nos Leo summus pontifex diximus Petro episcopo:  »Oportet te, frater Petre, iam nunc tuis tantummodo parochiis contentum esse, et ab illicita presumptione cessare, et primam de hac inusitata finire, aut si quid ad opponendum potes, quod utile sit, adhibere. Nam nichil uanum, neque superfluum, aut quod a ueritate sit alienum, hoc sacrum recipit concilium.« Petrus uero episcopus inquit: Iuxta examinationes uestras sanctas litigium rectum pensauit, neque in ambiguo, quod a uobis hic definitum est, pono. Et iam neque aliorum presentiam hominum, quibus uos magis credere possitis, exhibere ualeo, neque aliorum scriptorum decreta, preter que a me hic sunt ostensa.«

Ad hec imperator: »Constat itaque euidenter Petrum episcopum superatum; quoniam testimoniis  eorum, a quibus se saluari putabat, Senensis ecclesia uictoriam est consecuta. Iustum est, inquit, ut propter hoc sileat, neque amplius huius rei altercationem adire presumat. Superfluum est ei, ut cum sue ciuitati parochias subiectas retineat, ad alterius episcopi diecesim illum temerario ausu transire. Quapropter uolumus ut in hoc sacrum et uenerabile concilium ita huius litis altercationem equissimo termino includat atque definiat, quatenus futuro tempore ulla possit inter eos scrupolositas renouari.« Tunc imperator, relictis nobiscum missis suis ad istam causam finiendam, id est Ioseph archicapellano, Angelberto archiepiscopo, Notingo episcopo, et Adelchesi comite, a concilio discessit. Remansere  autem Cantius cum duodecim sacerdotibus idoneis, quorum non fuerat adhuc in testimonio iusiurandum receptum. Tunc iurauit Cantius cum duodecim sacerdotibus, quod in sacramentis supradictorum testium ueritas absque ullo dolo uersata est. Tunc omne concilium simul clamauit: »Iubeat ergo apostolici culminis sanctitas, ex totius concilii decreto, predictarum parochiarum, quas temere inuasit, Petrum episcopum refutationem Senensi ecclesie facere, ac deinceps super hac re penitus silere.« Tunc iubente Apostolico, et legatis imperatoris, ac uniuerso concilio, penitus posuit, et refutauit Petrus episcopus Senensis ecclesie parochias supra nominatas, quas illicite, et nefario ausu inuaserat. His igitur ita expletis, nos Leo summus  pontifex sic dicendo definiuimus: »Opportunum itaque ualde reor in huius litigii definitionem auctoritatem nostram accommodare, atque sub anathematis interpositione equissima ratione finitum litigium hinc inde sopire, ne forte in futuro tempore aliquis, prauitate plenus, quod modo iuste et canonice a nobis definitum est audeat uiolare. Nam firmum et stabile in Senensi manere ecclesia sancimus quidquid per testium indagationem eidem pertinere est compertum. Si quis igitur aduersus huius nostri priuilegii decretum aliquo tempore quilibet uiolare temptauerit, siue clericus, siue laicus, siue dignitate preditus, siue honoribus decoratus, aut qualibet magna, paruaque persona, sciat se auctoritate Domini nostri Petri Apostolorum principis omni  honore priuatum, atque anathematis maranatha uinculis innodatum, et cum Iuda proditore Domini nostri Iesu Christi, et Anania et Saffira perpetuo supplicio deputandum. Et quoniam in Dei sumus nomine collecti, Dominus uere inter nos esse creditur, eius auxilio, quidquid agimus uel definimus, credimus esse fulcitum; idcirco predicte maledictioni se innodat, quisquis uiolare temptauerit quidquid a nobis est, Deo auxiliante, decretum.«

Leo, Dei gratia, catholice et apostolice Romane Ecclesie episcopus, huius Iudicati decretum propria manu roboraui.

    Ioseph, archicapeltanus domini imperatoris, subscripsi.
    Ioannes, archiepiscopus Rauenne, subscripsi.
     Angelbertus, archiepiscopus Mediolanensis, subscripsi.
    Notingus, episcopus Brixiensis, subs.
    Ambrosius, episcopus Lucensis, sub.
    Oschisi, episcopus Pistoriensis, sub.
    Donatus, episcopus Fesulanus, sub.
    Gerardus, episcopus Florentinus, sub.
    Iohannes, episcopus Pise, sub.
    Andreas, uolaterre episcopus, sub.
    Taceprandus, episcopus Clusinus, sub.
    Otto, episcopus Rosellensis, sub.
    Tanimundus, episcopus Suanensis, sub.
    Dominicus, episcopus Centumcellensis, sub.
    Petrus, episcopus Orbiuetanus, sub.
     Ioannes, episcopus Tuscanensis, sub.
    Petrus, episcopus Spoletanus, sub.





uI. ECCLESIAE CUIUSDAM PRIuILEGIA CONFIRMANTUR [a 1Kb] .

Scriuendum precepimus Stephanus scriniario sedis nostre in mense Septembrio die quinta, indictione quartadecima; datum pridias Kalendas Septembrias per manum Tiberii primicerii S. sedis apostolice, Imp. domino nostro piissimo perpetuo Augusto Lothario a Deo coronato magno imperatore, anno tricesimo tertio et post consulatum eius anno tricesimo tertio sed et Ludouico nobo imp., eius filio anno . . . .



uII. [b 1Kb] EXCOMMUNICATIO ANASTASII PRESBYTERI [c 1Kb] .

 Imperantibus dominis nostris, Lothario et Ludouico Augustis, mensis Decembris die decima sexta, indictione 14.

1. Leo episcopus, seruus seruorum Dei. Anastasius, presbyter cardinis nostri, quem in titulo beati Marcelli ordinauimus, quique secedens ab eo ad alienas parochias absque nostra pontificali scientia demigratus est, quem per missos et litteras nostras uocauimus, et pro quo dominos imperatores supplicati per missos nostros, ut eum ad suam parochiam redire iuberent, qui nunc huc nunc illuc latitando in ipsa demigratione per biennium moratus est, et ad duo uocatus concilia nostra minime uenit, sed neque inuentus est; quia, ut prediximus, ueluti  ouis errans extraneis regionibus suadente diabolo occulte inhabitabat, secundum canonica instituta ex Dei omnipotentis et beati Petri apostoli nostraque simul apostolica auctoritate ab hodie sit communione priuatus, donec ipse mee speciali presentie in canonico iudicio fuerit presentatus, et si non uenerit, nunquam communicet [d 1Kb] .

2. Leo episcopus, seruus seruorum Dei, omnibus episcopis, presbyteris, diaconibus, subdiaconibus, et uniuersis clericis cunctoque populo Christiano. Quod bene ac pleniter uobiscum simus, karissimi fratres, scitis. Nunc iterum pro cautela et memoria temporum futurorum dilectioni uestre cognitum esse uolumus quomodo, instigante ac suadente diabolo, Anastasius, presbyter cardinis nostri, quem  nos in titulo beati Marcelli ordinauimus, contra statuta patrum prouinciam ecclesiamque deserens,  ecce iam per quinquennii tempus in alienas parochias uelut ouis errans discurrit, quem etiam, auctoritate suffulti canonica, apostolicis litteris per tertiam quartamque uicem uocauimus. At ubi redire distulit, duo pro eo episcoporum concilia congregauimus, quorum conuentu cum eius non potuissemus uidere uel habere specialem presentiam, communi eum decreto sancta communione priuauimus, uolentes siquidem suam per huius excommunicationis censuram ad gremium sancte, a qua discesserat, matris Ecclesie personam reducere. Sed apostolica monita sanctique concilii pro nichilo ducens, erroris irretitus caligine, redire nullatenus uoluit. Proinde, sicut Rauenne nobis degentibus de eo in ecclesia beati uitalis martyris mense Maio, die 29, indictione  prima, ore proprio promulgauimus, nunc iterum in ecclesia beati Petri apostoli mense Iunio, die 19, indictione superius adnotata, similiter promulgauimus: sit ille a sanctis Patribus et a nobis anathema, et omnes qui ei siue in eiectione, quod absit, aut pontificatus honore adiutorium prestare uel solatium quodcunque uoluerint, simili anathemati subiaceant [e 1Kb] .

3. In nomine Patris, et Filii, et Spiritus sancti. Incipit sancta ac ueneranda synodus, que per Domini gratiam et eius diuinum consilium congregata est in ecclesia beati Petri apostoli, anno scilicet pontificatus sanctissimi ac coangelici et uniuersalis quarti pape Leonis septimo, atque inuictissimorum Lotharii ac Ludouici imperatorum  anno imperii quadragesimo secundo f 1Kb] , mense Decembri die octauo, indictione 2. In ac siquidem sancta ac uenerabili synodo, Domini solatiante gratia nobiliter celebrata, post diuersas episcoporum sacerdotumque uel clericorum atque omnium Christianorum pias ac salutiferas admonitiones et exhortationes depositus est iuste atque canonice Anastasius, presbyter tituli sancti Marcelli, eo quod contra auctoritatem canonicam propriam parochiam deseruisset per annos scilicet quinque, et in aliena ad usque hodie demoratur, et neque uocatus neque excommunicatus et ad ultimum anathematizatus, sicut de eo in hac synodo ueridica pictura demonstrat, ad congregata duo pro eo episcoporum concilia uenire noluit; ideo tam a summo pontifice  quamque ab uniuersis episcopis tunc synodo presidentibus, uidelicet numero sexaginta septem, ob  suam stultam audaciam merito, ut prediximus, est depositus et sacerdotali honore priuatus, anno denique, mense ac die atque indictione ut supra.



uIII. AD EPISCOPOS BRITANNIAE.

Docet episcopos simoniacos in concilio iudicandos esse: deinde respondet aliis eorum consultationibus.

LEO omnibus reuerentissimis confratribus Britannice gentis episcopis.

Quanto studio quantaque solertia gregem uobis a Domino commissum pascitis, diuinisque fouetis eduliis nobis directa scripta reserarunt. Unde non modica exsultatione congratulor, et tantarum ambiguitatum indagatione letificatus, a timore negligentie, qui me illius regionis in infimis deprimebat, quasi a  graui languore releuatus, et ut pote sanus, licet omni salute captus, magis animo sospes surrexi quam corpore. Quia cum quosdam laicorum in ecclesiasticis cognouerim curis prepollere, et studioso animo ab illorum respondere uigilantiis cogerer, nichil aliud uos, qui diuinis negotiis et ecclesiasticis sorte uenistis, quam crederem dormitare: nunc diuina gratia hi confratres nostri, uidelicet talium, et tales ecclesiarum presules, ad nos perducti et cogniti, magis securus nunc duro quam antea. Legationem denique communem omnium episcoporum reuerendissimorum nobis propositam delinquentes, requiritis de his qui turpissimo lucro columbas in templo Domini uendere non pertimescunt , et sua acta improba temeritate Simonis heresi coniungunt,  utrum possint in ordine penitentiam agere, aut tantummodo extra ordinem et sacerdotalem fieri gradum. Quibus nos quidem conuictis qui tam detestabile nefas, quod iam multis est damnatum conciliis, peregisse noscuntur, nulla penitentia possumus subuenire, et tot spiritualibus patribus obuiare: sed in illorum patrum me sententia conuenire omnibus certum sit. Ita tamen ut omnia in conciliis sint episcoporum. Nam nullam damnationem episcoporum esse unquam censemus , nisi aut ante legitimum numerum episcoporum, qui fit per duodecim episcopos, aut certe probata sententia, per septuaginta duos idoneos testes, qui tales sint, qui et accusare possint, et prius ad sacra Christi quatuor Euangelia sacramenta  prestent, quod nil salsum depromant, sicut nobis beatus Siluester tradidit, et Romana sancta tenere uidetur Ecclesia [a 1Kb] . Et si inter eos, quos damnandos esse dixerunt homines, fuerit episcopus, qui suam causam in presentia Romane sedis episcopi petierit audiri, nullus super illum finitiuam presumat dare sententiam: sed omnino cum audiri decernimus. De cetero uero, quod nobis apicibus uestris factum est clarum, quid uel qualiter de ipsis capitulis interrogatis debeam respondere, unde precibus uestris annuere curauimus, et singillatim quid agendum est, siue exposito a sanctis Patribus, siue more antiquitus tradito, curauimus demonstrare.




I. Ad quos ecclesiasticus ordo pertineat.


Primo quidem capitulo dictum, cui ecclesiasticus ordo pertineat: quod episcopis et clericis ordinatis pertinere non dubium est. Quod uos ignorare minime credimus, ab ipsis apostolicis uiris cognoscitis. Et cum in sacris conciliis ab episcopis promulgate sint regule et recepte, quis extra episcopos promulgator canonicarum quiuerit esse sententiarum?



II. Unaqueque parochia episcopi prouisione regenda.

Regenda uero est unaqueque parochia  sub prouisione ac tuitione episcopi, per sacerdotes uel ceteros clericos, quos ipse cum Dei timore preuiderit, cui iure pertinere uidebitur, et circumire, ut sibi necessarium uisum fuerit, ecclesiastica utilitate cogente.



III. Non cogendus presbyter ad sacra concilia eulogias deferre.


De eulogiis ad sacra concilia deferendis  nichil inuenimus a maioribus terminatum, sed sicut unicuique presbytero placuerit. Nam si constitutum fuerit illo in tempore benedictiones afferri, forsan minus libenter ad synodos occurrent, et magis uenire detrectabunt: que ut arbitror non sunt rationabiliter requirende, nec ultro delate respuende.



Iu. Sors nichil aliud quam diuinatio et maleficium.

De experientia autem diuinationum uel maleficiorum, scriptum quidem in sacris habemus canonibus, ut ipsa uerba ponamus, ita : Qui diuinationes expetunt, et morem gentilium  subsequuntur, aut in domos suas huiuscemodi homines introducunt exquirendi aliquid arte malefica, aut expiandi causa, sub regula quinquennii iaceant. Unde ad illorum similitudinem, sortes, quibus cuncta uos in uestris discriminatis iudiciis , nichil aliud quam quod illi patres damnarunt, diuinationes et maleficia esse decernimus. Quamobrem uolumus illas omnino damnari, et ultra inter Christianos nolumus nominari, et ut abscindantur, sub anathematis interdicto precipimus .



u. Ut nullus propria cognatione coniugem sibi copulet.

Ut definitum est a Patribus, nullus de propria cognatione sibi audeat copulare, alioqui anathema sit . Unde beati iunioris Gregorii  decreta eximie sunt retinenda.



uI. Per que decreta iudicare debeant episcopi.

De libellis et commentariis aliorum non conuenit aliquem iudicare, et sanctorum conciliorum canones relinquere, uel decretalium regulas, id est que habeatur apud nos simul cum illis in canone, et quibus in omnibus ecclesiasticis utimur iudiciis, id est Apostolorum, Nicenorum, Ancyranorum. Neocesariensium, Gangrensium, Antiochensium, Laodicensium, Chalcedonensium, Sardicensium, Carthaginensium, Africanensium: et cum illis regule presulum Romanorum, Siluestri, Siricii, Innocentii, Zosimi, Celestini, Leonis, Gelasii, Hilarii, Symmachi, Simplicii.  Isti omnino sunt, per quos iudicant episcopi, et per quos episcopi simul et clerici iudicantur. Nam si tale emerserit uel contigerit inusitatum negotium, quod minime posset per istos finiri, tunc si illorum, quorum meministis, dicta Hieronymi, Augustini, Isidori, uel ceterorum similiter sanctorum doctorum similium, reperta fuerint, magnanimiter sunt retinenda ac promulganda, uel ad apostolicam sedem referatur de talibus. Quam ob causam luculentius et magna uoce pronuntiare non timeo, quia qui illa que diximus sanctorum Patrum statuta, que apud nos canones pretitulantur, siue ut episcopus, siue clericus, siue laicus, non indifferenter receperit, ipse se conuincit, nec catholicam et apostolicam fidem, nec sancta uera Christi euangelia quatuor utiliter  et efficaciter et ad effectum suum retinere uel credere.



IX. AD LUDOuICUM
[LOTHARIUM]
AUGUSTUM.

Ex Regesto Leonis Iu.

[a 1Kb] Igitur cum sepe aduersa a Saracenorum partibus perueniant nuntia, quidam in Romanum Portum clam, furtiueque uenturos esse dicebant; pro quo nostrum congregari precipimus Portum, maritimumque ad littus descendere decreuimus, et egressi sumus Roma.



X. AD LUDOuICUM IMPERATOREM.

[b 1Kb] Scire uos oportet, quod nunquam ab aliquibus nostros homines sinimus opprimi; sed si necessitas illis incurrerit, presentialiter uindicamus; quia  nostri gregis in omnibus ultores esse debemus et precipui adiutores.



XI. AD IOANNEM ARCHIEPISCOPUM.

[c 1Kb] Pro certo scitote, quod nunquam permittimus nostros a uobis lacerari aut opprimi homines atque subiectos, sed si  huius nostre monitionis dicta neglexeritis, et amplius aliquas oppressiones prefatis, uel aliis nostris hominibus feceritis, presentialiter eos uindicabimus, et omnia uestra eripere curabimus, furibunda crudelique audacia.



XII. LOTHARIO ET LUDOuICO IMPERATORIBUS [d 1Kb] .

Lotharium et Ludouicum imperatores Colono diacono  ecclesiam Reatinam rogat, Leo »ut, inquit, uestra licentia accepta, ibidem consecrare ueleamus episcopum; sin autem in predicta ecclesia nolueritis ut preficiatur episcopus, Tusculanam ecclesiam illi uestra serenitas dignetur concedere.«



XIII. AD ANASTASIUM PRESBYTERUM EXCOMMUNICATUM.

Ad concilium illum uocat.

LEO episcopus, seruus seruorum Dei, ANASTASIO presbytero excommunicato.

 Cum spiritualibus te nostris procreatum uisceribus noscimus, tua deceptione quotidie ingemiscimus; qui sinu matris tue progressus, erroris irretitus caligine alienis, parochiis uel regionibus immorari, contra precepta Patrum canonumque sanctionem, non dubitas. Reuertere igitur, salutisque incedere summopere callem procura, te ne uana spes decipiat, caduceque adulationes subuertant. Sed terrenis mente actibus erigens, ea que superna infinitaque permanent, inquiescibili intuitu anhelare memento. Quia salutem semper tue cupimus anime corporisque uidere: et ne te diabolice insidie concludant, omnipotentis Domini semper clementiam exoramus. Preterea apostolicis tibi precipimus litteris; iam quinquennii tempus huc illucque latitans uelut anguis  discurris, ad concilium, quod quinto decimo congregaturi sumus die Nouembris, exspectate future secunde mensis indictione [mensis exsp. F. secunde indictionis], presentare te omni deposita occasione procures: ut causam tuam in uenerabili cetu sancte ualeamus congregationis subtili uentilare intuitu, et humanius tuam conuersionem tractare. Si autem neglexeris quod precipimus, ampliori te uinculo innodamus. Nam e multimodis [e 1Kb] te reprehendimus, ac reprehensibilem iudicamus; quia ad duo pro te congregata concilia occurrere distulisti; sicut hi presentes Nicolaus, Petronacius, atque Ioannes uenerabiles episcopi nostri, per quos te nunc auctoritate canonica iussimus euocare, ore proprio indicabunt. Si autem constituto tempore ad  predictum concilium uenire neglexeris, sub excommunicatione atque anathemate te modis omnibus decernimus esse mansurum.



XIu. EPISCOPIS BRITANNIAE [f 1Kb] . Fragmentum.

Non cogantur presbyteri ad sacra concilia eulogias deferre.

De eulogiis ad sacra concilia deferendis nichil inuenimus a maioribus terminatum: sed sicut unicuique presbytero placuerit. Nam si constitutum fuerit illo in tempore benedictiones afferri, forsitan minus libenter ad synodos occurrent, et magis uenire obtrectabunt. Que ut arbitror non sunt rationabiliter querende nec ultro delate respuende.



Xu. AD LOTHARIUM AUGUSTUM. Fragmentum.


[g 1Kb] Habetis de hoc apud Deum retributionem non modicam si antique legis dogmata minime obseruantes uestra imperiali censura pro uiribus castigatis, atque corrigitis. Item. uestram flagitamus clementiam ut sicut hactenus Romana lex uiguit absque uniuersis procellis, et pro nullius persona  hominis reminiscitur esse corrupta, ita nunc suum robur propriumque uigorem obtineat.



XuI. AD LOTHARIUM AUGUSTUM [a 1Kb] . Fragmentum.

De capitulis uel preceptis imperialibus uestris, uestrorumque pontificum predecessorum irrefragabiliter custodiendis et conseruandis, quanto ualuimus et ualemus, Christo propitio, et nunc et in euum nos conseruaturos modis omnibus profitemur. Et si fortasse quilibet uobis aliter dixerit uel dicturus sit, sciatis eum pro certo mendacem.



XuII. AD CAROLUM CALuUM [b 1Kb] . Fragmentum.


Si fortassis, quod non credimus, apud uos inutiles iudicamur, Ecclesia tamen, cui presidemus, non inutilis, sed caput principiumque omnium merito simul ab omnibus uocatur.



XuIII. AD CAROLUM CALuUM [c 1Kb] . Fragmentum.

Contra sanctorum Patrum censuras uidetur existere si secularis uel laicus presbyteros ab ecclesiis, in quibus tempore ordinationis eorum nominati uel introducti fuerint, uidetur [Al., nitetur] expellere.



XIX. AD uIDONEM COMITEM. Fragmentum.

 [d 1Kb] ualde indignum est, futuris gentibus etiam contrarium, tam gloriosam legem, quam multi retro custodierunt imperatores, nunc suam uim perdere, ac iniuste damnari.



XX. COLORODO ARCHIEPISCOPO ET BERTUSO.

[e 1Kb] Ideo permittente Deo pastores hominum sumus effecti, ut quod Patres nostri siue in sanctis canonibus, siue in mundanis legibus affixere, excedere minime debeamus. Contra eorum quippe saluberrima agimus instituta, si que ipsi diuino statuerunt consilio, intacta non seruamus.



XXI. AD PRUDENTIUM EPISCOPUM TRICASSINUM.

Ut monasterium ab Adremaro constructum consecret.

 [f 1Kb] Leo episcopus, seruus seruorum Dei, reuerentissimo et sanctissimo Prudentio Tricassine sedis episcopo salutem.

Cognoscat prudentia sanctitatis tue, qualiter hic religiosus monachus, Adremarus nomine, cum monachis suis, cum summa deuotione, ad laudem et gloriam sancte Trinitatis, et remedium anime sue suorumque omnium, in honorem beati Petri apostolorum  principis, seu et sancti Leonis eiusdem uicarii pape, monasterium desiderat consecrare, et situm ac structuram eius sancti cenobii in rebus iuris iam dicti beati Petri apostoli, que eius uere sunt, fundare ac constituere, que res predicte Guidoni gloriosissimo comiti per preceptum pontificale donate sunt. Quam ob causam iubemus ac hortamur sanctitatem tuam, ut quando ab illius predicti monachi fueris humilitate postulatus, illuc accedere debeas, et loco, quem uobis significauerit, ipsas illic reliquias supra nominatorum sanctorum, quas a nobis accepit, eo tenore et conditione recondas atque consecres, ut semper et perpetualiter sub iure ac potestate sancte nostre Romane ecclesie iam fatum monasterium consistat atque permaneat. Sanctitatem tuam  omnipotens Deus incolumem custodiat, frater. Beneuale.



XXII. AD HINCMARUM ARCHIEPISCOPUM [g 1Kb] .

Cur synodi Suessionensis confirmationem differat.

Causas pro quibus hoc usque ad tempus suspendimus, caritati uestre dicemus. Prima igitur hec est, quia sicut ab episcopis prenominata synodus utiliter uentilata, siue sopita est; ita per aliquot ex eis, ut dubitatio foret radicitus euulsa, statuta uestre synodi destinare debuistis. Alia autem iuxta uotum uestri desiderii id nos perficere minime permisit, eo quod legati sedis apostolice presentes ibidem non fuerunt: neque imperialis epistola nobis talis est presentata, que hoc quod expetendum  misistis; specialiter indicare potuisset. Quarta scilicet causa hec est, quia hi quos depositos caritas uestra auctoritate synodi fore affirmat, per proprias litteras sedem apostolicam appellarunt, et uolunt iterum nostra se apostolica audiri presentia: et tunc si culpabiles inuenti fuerint, non se abnuunt canonicam sustinere censuram.



XXIII. AD HINCMARUM EUMDEM [h 1Kb] .

De eadem synodo duobus legatis demandatum scribit.

Sed ad uestras petitiones exsequendas et obtinendas Petrum uenerabilem, et dilectissimum nobis, Spoletanum episcopum, uiua uoce nostra uice exsecutorem instruximus, et alium Petrum uenerabilem eque et amantissimum, episcopum  Aretinum, litteris commonuimus, et alios fideles uestros atque nostros similiter inde monuimus, et reliqua.



XXIu. AD NOMENOIUM [i 1Kb] DUCEM BRITANNIAE

Ut Gislardum inuasorem sedis Namnetice defensare desinat.

Non furem et latronem , qualem Gislardum sentimus esse in Namnetica sede, qui  uiuentis, quod non licuit, locum non timuit usurpare, pro cuiuscunque muneris donis ultra debes defensare.



XXu. AD EBRUINUM ET ADELFREDUM EPISCOPOS [a 1Kb] . Fragmentum.

Quia presulatus nostri  magisterium non solum de sacerdotum, uerum etiam de secularium utilitatibus debet esse sollicitum, propterea fraternitatem uestram scire uolumus hunc presentem presbyterum ad sedem apostolicam uenisse, nobisque uiolentiam et excommunicationem suam per ordinem retulisse; quod etiam sine iusto legis tramite illi sua fuisset ablata ecclesia, similiter  indicauit: quam alius dato munere sacerdos zelo ductus inuidie usurpare presumpsit. Inde parentes eius magno dolore compulsi presbyterum illum, qui suam tenebat ecclesiam, mox comprehenderunt, et ei oculos eruerunt. Tamen ipse sepe dictus sacerdos dicit quod absque sua uoluntate et sine eius consilio hoc sit peractum. Quod si ita est, ut ipse nobis suo ore testatus est, uobis magnopere prouidendum est, ut, si canonice ipse excommunicatus non est, canonica super eum fiat remissio.



XXuI. AD IUDICEM SARDINIAE.

[b 1Kb] Nec mos, nec nouiter introducta consuetudo nostre Ecclesie predecessoribusque nostris fuit  contra sanctorum canonum noua, uel inusitata presumere. Quamobrem nos deuotius uolentes uestras petitiones suscipere, si in his nos sanctorum Patrum censura iuuaret, sed ideo quia synodice pagine in hoc fauere non uidentur, nos tantam nouitatem presumere non possumus, et ab illo rectissimo tramite deuiare.



XXuII. AD IUDICEM SARDINIAE

[c 1Kb] Celsitudinem uestram duximus obsecrandam, ut nobis quantos tua preuiderit magnificentia armatos siue pueros, siue adultos, ac iuuenes cum armis suis mandare dignemini, qui nobis quotidiana iussa possint explere.



XXuIII. DE EO QUI PLURES ECCLESIAS RETINET [d 1Kb] . Fragmentum.


Qui plures ecclesias retinet, unam quidem titulatam, aliam uero sub commendatione retinere debet.



XXIX. DE ESU CARNIUM [e 1Kb] . Fragmentum.

Ut a cene termino, que fit in principio noctis quarte ferie, que lucescit in quarta feria, usque ad diluculum quinte ferie et similiter a cena noctis sexte ferie, que lucescit in sexta feria, ieiunatio usque ad Sabbati lucem protendatur.



XXX. AD LUDOuICAM AUGUSTAM [f 1Kb] . Fragmentum.


Nos si incompetenter aliquid egimus, et in subditis iuste legis tramitem non conseruauimus, uestro ac missorum uestrorum cuncta uolumus emendare iudicio; inde imploramus ut tales ad hec que diximus perquirenda missos in his partibus dirigatis, qui Deum per omnia timeant et cuncta, quemadmodum si uestra presens fuisset imperialis gloria, diligenter exquirant; et non tantum hec sola que superius diximus, querimus, exagitent, sed siue minora, siue maiora illis sint de nobis iudicata negotia, ita ut examussim eorum cuncta legitimo terminentur examine, quatenus in posterum nichil sit »quod ex eis indiscussum uel indiffinitum remaneat.«



XXXI. LOTHARIO ET LUDOuICO IMPERATORIBUS [g 1Kb] . Fragmentum.


Inter nos et uos pacti serie statutum est et confirmatum quod electio et consecratio futuri Romani pontificis non nisi iuste et canonice fieri debeat.



XXXII.

[h 1Kb] Omnes canonum sponte uiolatores, in omnibus authenticis conciliis anathematizati sunt.



XXXIII.

Ex registro Leonis pape. Iu.

[i 1Kb] De decimis iusto ordine non tantum nobis, sed maioribus uisum est, plebibus tantum, ubi sacrosancta dantur baptismata, dari debere.





LEONIS PAPAE Iu HOMILIA [a 1Kb] .





COLLECTORIS PRAEMONITIO.

 Quam hic exhibeo, Leonis pape Iu homiliam, maximi faciendam suadet Romane Ecclesie etatis illius disciplina, quam uiuis coloribus depictam exprimit; sed cum maxime uariet in mss. codicibus, nec in editis semper sibi cohereat, permagni interesse arbitror, si collatio inter uarios codices instituatur, quo ex consensu plurimorum eliciatur quid genuinum sit Leonis, quid adulterinum et ascititium. Interpolationis uero huius causam hanc afferri posse arbitror, quod post Leonem mos obtinuerit, ut hec ipsa homilia in synodis legeretur ad cleri eruditionem; ex quo factum est, ut pro uaria locorum disciplina uariaretur, moribus prouincie uel diecesis, cui tradebatur, accommodanda. Constat id ex titulo  quem in ms. codice Lucensi gerit: Epistola Leonis  pape in synodo legenda. Que cum ita se habeant, e re ecclesiastica facturum me arbitror, si triplex eiusdem homilie schema proposuerim, quorum alterum Labbeanum est, aliud ex Martene ueter. Mon. tom. uII, pag. 1 petitur, quanquam Leonis nomen ascriptum ibi non legitur, tertium tandem ex ms. codice bibliothece cathedralis Lucensis seculi XII. uariantes lectiones e ms. codice bibliothece S. uictoris Martenius adiecit, ex quo huc transfero, iunctis pariter uariantibus e sermone synodali quem ex Marco uelsero acceptum Labbeus tom. XI uen. edit., pag. 1075, non expresso Leonis pape nomine  exhibuit.



[HOMILIA LEONIS Iu.]



MARTENII EDITIO. [1Kb]  Commonitorium cuiusque episcopi ad sacerdotes sibi subditos.

Fratres, sacerdotes Domini, cooperatores nostri ordinis estis; et nos quidem, quamuis indigni, locum Aaron tenemus; uos locum Eleazari, et Ithamari. Nos uice duodecim apostolorum fungimur; uos septuaginta duorum discipulorum. Nos pastores uestri sumus; uos plebis uobis commisse. Nos de uobis rationem reddituri sumus summo pastori Domino nostro Iesu Christo; uos de plebe uobis commissa. Ideoque, karissimi, uestrum uidete periculum. Admonemus itaque et obsecramus fraternitatem uestram, ut [b 1Kb] que uobis suggerimus, memorie commendetis, et opere exercere studeatis.

I. In primis admonemus, ut uita et conuersatio uestra irreprehensibilis sit, scilicet ut cella uestra sit iuxta ecclesiam, et in domo uestra feminas non habeatis.

II. Omni nocte ad uigilias [c 1Kb] surgite; cursum uestrum horis certis decantate.

III. Missarum solemnitates [d 1Kb] celebrationesque religiose peragite; corpus et sanguinem Domini cum timore et reuerentia sumite; uasa sacra propriis manibus abluite, et extergite.

Iu. Nullus cantet, nisi ieiunus; nullus cantet, qui non communicet.

u. Nullus cantet sine amictu, alba, stola, fanone, casula [e 1Kb] . Et hec uestimenta nitida sint, et ad nullos alios usus sint.

 uI. Nullus cum alba, qua in suos usus utitur, presumat missam celebrare [a 1Kb] . Nullus in ligneo, aut uitreo calice audeat missam celebrare [b 1Kb] .

uII. Nulla femina ad altare accedat, nec calicem Domini tangat.

uIII. Corporale mundissimum sit. Altare sit coopertum de mundis linteis. Super altare nichil ponatur nisi capse, et reliquie, et quatuor [c 1Kb] Euangelia, et pixis [d 1Kb] cum corpore Domini ad uiaticum infirmis; [e 1Kb] cetera in nitido loco recondantur.

IX. Missale plenarium, [f 1Kb] lectionarium, antiphonarium, [g 1Kb] utrumque librum XL Homeliarum unusquisque habeat.

X. Locus, in secretario, uel iuxta altare sit preparatus, ubi aqua effundatur, quando sacra uasa abluuntur, ibique uas nitidum cum aqua pendeat; ubi sacerdos manus lauet post communionem.

XI. Ecclesie sint bene cooperte, et camerate; atrium ecclesie undique [h 1Kb] muratum.

XII. Nullus extra ecclesiam per domos, uel in locis non consecratis missam cantet [i 1Kb] , nec solus cantet.

XIII. Quisque presbyter clericum [i 1Kb] habeat, qui epistolam, uel lectionem legat, eique ad missam respondeat, et cum quo psalmos cantet [k 1Kb] .

XIu. Infirmos uisitate, eosque Deo reconciliate, [l 1Kb] oleo sancto ungite, et propria manu communicate. Nullus presumat tradere communionem laico, uel femine ad ferendum infirmo.

Xu. [m 1Kb] Nullus sacrum chrisma uendat; nullus pro baptizandis, uel pro corpore Domini, uel pro reconciliatione, uel pro sepultura, uel pro consecrandis ecclesiis pretium querat, uel ecclesias aliquorum data pecunia subripiat.

XuI. uidete, ne per negligentiam uestram ullus infans sine baptismo moriatur.

XuII. Nullus uestrum sit ebriosus,  litigiosus [a 1Kb] , nullus arma in seditione ferat, nullus [b 1Kb] canum, uel auium iocis inseruiat. Nullus in tabernis bibat.

XuIII. Unusquisque uestrum, quantum sapit, plebi sue de Euangelio, [c 1Kb] de epistola, uel aliqua diuina Scriptura Dominico die, uel festis diebus annuntiet.

XIX. Curam pauperum, peregrinorum, orphanorum habeat, eosque ad prandium inuitet, ut in his, et aliis huiusmodi a uobis alii exemplum capiant.

XX. Omni die Dominico ante Missam aquam benedictam facite, unde populus [d 1Kb] et loca fidelium aspergantur.

XXI. Sacra uasa, uel uestimenta sacerdotalia non dentur in uadimonium negotiatori, uel alicui seculari.

XXII. Nullus uestrum minus digne penitentem cuiuscunque rei gratia ad reconciliationem adducat, et ei reconciliationis testimonium ferat.

XXIII. Nullus uestrum usuras exigat, et conductor sui [e 1Kb] senioris existat. Res et facultates, quas post diem ordinationis uestre acquiritis, ad ecclesiam cui deseruitis [f 1Kb] pertinere sciatis.

XXIu. Nullus sine scientia, et consensu nostro ecclesiam acquirat. Nullus per potestatem secularium ecclesiam obtineat; nullus ecclesiam ad quam titulatus est dimittat, et ad aliam causa questus migret.

XXu. Nullus plures teneat ecclesias sine aliorum auxilio presbyterorum; nullatenus una ecclesia inter plures diuidatur.

XXuI. Nullus alterius parochianum, nisi in itinere, aut si sibi placitum fuerit ad Missam recipiat. Nullus in alterius parochia sine [g 1Kb] licentia illius cantet.

XXuII. Nullus decimam ad alium pertinentem recipiat [h 1Kb] .

XXuIII. Nullus penitentem inuitet carnem manducare, uel uinum bibere, nisi pro eo ad presens eleemosynam dederit.

XXIX. Nullus [i 1Kb] presumat baptizare, nisi in uigilia Pasche et  Pentecosten, nisi pro periculo mortis.

XXX. Unusquisque fontes habeat; si non potest habere lapideos, habeat aliud uas ad hoc tantummodo preparatum [a 1Kb] .

XXXI. Omnibus parochianis uestris symbolum, et orationem Dominicam insinuate.

XXXII. Ieiunium quatuor temporum, rogationes, letaniam maiorem [b 1Kb] eis indicite.

XXXIII. Feria Iu ante Quadragesimam eos ad confessionem inuitate, eisque iuxta qualitatem delicti penitentiam iniungite, non ex corde uestro, sed sicut in penitentiali scriptum est.

XXXIu. Tribus uicibus in anno, scilicet in Natale Domini, Pascha, Pentecosten omnes [c 1Kb] fideles communicent.

XXXu. Certis temporibus coniugati ab uxoribus abstineant.

XXXuI. Eulogias post missas in diebus festis accipiant [d 1Kb] .

XXXuII. Nullus presbyter in itinere sine stola [e 1Kb] incedat; nullus induatur uestimentis laicalibus; nullus rem aut possessionem, aut mancipium Ecclesie uendat, aut commutet, uel quocunque ingenio alienet.

XXXuIII. Dominicum diem, aliasque festiuitates [f 1Kb] a uespera usque ad uesperam celebret unusquisque.

XXXIX. Cantus, et choros mulierum in atrio omnino prohibete.

XL. Carmina diabolica, que super mortuos uulgus cantare solet, et cachinnos, quos exercent sub contestatione omnipotentis Dei prohibete.

XLI. Excommunicatis missam ne cantetis, et plebi uobis commisse ne hoc faciat interdicatis omnino.

XLII. Nullus presbyter ad nuptias eat.

XLIII. Nullus uxorem nisi publice celebratis nuptiis accipiat. Raptum nullus faciat. Nullus proximam suam accipiat. Nullus sponsam alterius ducat.

 XLIu. Unusquisque porcarios, et alios seruos suos [a 1Kb] Dominicis diebus uel festiuis ad missam uenire faciat.

XLu. Patrini suos spirituales filios, symbolum, et orationem Dominicam uel doceant, uel docere faciant.

XLuI. Chrisma semper sit in sera [b 1Kb] propter quosdam infideles.

XLuII, [c 1Kb] Quisque presbyter expositionem symboli, uel Dominice orationis habeat scriptam iuxta traditionem orthodoxorum Patrum, et eam pleniter intelligat, et inde predicando populum sibi commissum assidue ore instruat. Orationes missarum, prefationem canonis, eumdem canonem pleniter intelligat, ut memoriter, ac distincte proferre ualeat. Epistole, et Euangelii sensum, saltem iuxta litteram, sciat. Psalmorum uerba, et distinctiones memoriter teneat. Exorcismos, et orationes ad cathecumenum faciendum, ad baptismum consecrandum, et preces super masculum et feminam singulariter et pluraliter distincte proferre sciat, et ordinem baptizandi ad succurrendum infirmis, et ordinem reconciliandi secundum auctoritatem Canonum, et ordinem ungendi infirmos, et ordinem in exsequiis defunctorum; exorcismos quoque, et preces super salem et aquam, cantum nocturnum, et diurnum, compotum, si non maiorem, saltem minorem, id est epactas, concurrentes regularesque terminos, martyrologium, penitentialem unusquisque habeat.



LABBEI EDITIO. Homilia Leonis pape Iu.

Fratres, presbyteri, et sacerdotes Domini, cooperatores mihi estis ordinis. Nos quidem, quamuis indigni, locum Aaron tenemus; uos autem Eleazari, et Ithamar. Nos uice duodecim apostolorum fungimur; uos ad formam septuaginta discipulorum estis. Nos uero pastores uestri sumus; uos autem pastores animarum uobis commissarum. Nos de uobis rationem reddituri sumus pastori nostro Iesu Christo; uos de plebibus uobis commendatis. Et ideo, karissimi, uidete periculum uestrum. Admonemus, et obsecramus, sicut alibi scriptum inuenimus, fraternitatem uestram, ut de communi salute uestra cogitantes, attentius audiatis admonitionem nostram; et que uobis suggerimus memorie commendetis, et opere exercere studeatis.

In primis admonemus firmiterque precipimus, ut uita et conuersatio uestra irreprehensibilis sit, scilicet ut cella et habitatio uestra sit iuxta ecclesiam, et in ea feminas non habeatis. Omni nocte ad nocturnas horas surgite; cursum uestrum certis horis decantate; missarum celebrationes deuote peragite; corpus et sanguinem Domini cum timore et reuerentia sumite. uasa sacra propriis manibus abluite, et extergite. Nullus missam cantet solus: nullus ante solis ortum, nisi in natiuitate Domini. Nullus cantet eam nisi ieiunus. Nullus cantet qui non communicet. Nullus cantet sine lumine, sine amictu, sine alba, stola, fanone, et casula. uestimenta nitida sint, et  ad nullos alios usus sint. Nullus in alba, qua in suo usu utitur, presumat missas cantare. Nullus in ligneo, plumbeo, aut uitreo calice audeat missam agere. Nulla femina ad altare Domini accedat, et calicem Domini contingat. Corporale mundissimum sit. Altare sit coopertum mundissimis linteis. Super altare nichil ponatur, nisi capse cum reliquiis sanctorum, aut forte quatuor sancta Dei Euangelia, aut pyxis cum corpore Domini ad uiaticum pro infirmis: cetera in nitido loco recondantur. Missale plenarium, et lectionarium, et antiphonarium unaqueque ecclesia habeat. Locus in secretario, aut iuxta sit preparatus, ubi aqua effundi possit, quando uasa sacra abluantur, et ibi linteum nitidum cum aqua dependeat, et ibi sacerdos manus lauet post communionem. Ecclesie sint cooperte bene, et camerate, et atrium sit semper mundatum.

Nullus extra ecclesiam per domos, aut in locis non consecratis missas cantet sine licentia sui episcopi. Omnis presbyter clericum habeat scholarem, qui epistolam, uel lectionem legat, et ad missam respondeat, cum quo et psalmos cantet. Nullus cum calcaribus, uel cultellis missam cantet, quia indecens, et contra regulas Ecclesie est. Calicem, et oblatam recta cruce signate, id est non in circulo et uariatione digitorum, ut plurimi faciunt, sed districtis duobus digitis, et pollice intus recluso, per quos Trinitas annuitur, istud signum + recte facere studete; non enim aliter quidquam potestis benedicere.

Infirmos uisitate, et ut sua rationabiliter disponant admonete; deinde reconciliate, et iuxta Apostolum, oleo sancto inungite, et propria manu communicate; et nullus presumat communionem laico aut femine tradere ad deferendum ad infirmos. Nullus uestrum pro baptizandis infantibus, aut infirmis reconciliandis, aut mortuis sepeliendis, premium aut munus exigat. uidete ne per negligentiam uestram ullus infans absque baptismo moriatur. Nullus uestrum sit ebriosus, nullus sit litigiosus, quia seruum Dei non decet litigare. Nullus uestrum arma ferat  in seditione, quia arma uestra spiritalia debent esse.

Nullus canum, aut auium iocis inseruiat. Nullus in tabernis bibat. Unusquisque uestrum  aliquid de sacro Euangelio, uel de epistolis apostolorum die Dominico uel festis diebus plebi sue annuntiet. Unusquisque presbyter officium suum recte addiscat; qui autem est illitteratus, ab officio suspendatur, nisi emendet. uerbum Domini, et non fabulas inanes ex corde uestro debetis populo annuntiare, et predicare. Curam pauperum, peregrinorum, et orphanorum habete: et ad prandiola uestra eos inuitate. Estote hospitales, ut a uobis alii bonum sumant exemplum.

Omni die Dominica ante missam aquam benedicite, unde populus aspergatur; et ad hoc proprium uas habete. Sacra uasa, et uestimenta sacerdotalia nolite pignori dare. Nullus uestrum minus digne penitentem cuiuscunque rei gratia ad reconciliationem adducat, et ei testimonium reconciliationis ferat. Nullus uestrum usuras exigat ut conductor feneratorum existat; res, et facultates, quas post ordinationem uestram acquiritis, sciatis ad Ecclesiam matrem pertinere. Nullus sine licentia episcopi per potestatem secularem ecclesiam acquirat. Nullus presbyter sub potestate laicorum minister, aut castaldio fiat. Nullus per pecuniam ecclesiam alterius suplantet. Nullus ecclesiam, ad quam intitulatus est, dimittat, et ad aliam, questus gratia, sine licentia episcopi migret. Nullus plures ecclesias teneat sine adiutorio aliorum presbyterorum. Nullatenus una ecclesia inter plures diuidatur. Nullus alterius parochianum, nisi itinere, si sibi placitum fuerit, ad missam recipiat. Nullus in alterius parochia absque proprii presbyteri uoluntate, uel rogans, missas cantet. Nullus decimam ad aliam pertinentem recipiat. Nullus penitentem inuitet carnem manducare et bibere uinum, nisi pro eo ad presens eleemosynam faciat.

Nullus baptizare presumat, nisi in uigiliis Pasche, et Pentecostes,  clericus, uel laicus in Ecclesia loqui audeat: tantum oret, maxime infra diuinum officium. In sabbato Pasche exstincto ueteri nouus ignis benedicatur, et per populum diuidatur, et aqua benedicta similiter. Unusquisque fontes lapideos habeat, et si lapideos habere non possit, uas saltem aliquod ad hoc paratum, in quo nichil aliud fiat, habeat. Attendite ut omnibus parochianis uestris symbolum apostolorum, et orationem Dominicam insinuetis. uigilias apostolorum, et ieiunium quatuor temporum, et rogationum, et litanias maiores plebibus uestris omni studio obseruandas insinuate. Quarta feria ante Quadragesimam plebem ad peccatorum confessionem inuitate, et iuxta qualitatem delicti penitentiam iniungite, non ex corde uestro, sed sicut in penitentiali scriptum est. Ab illa quarta feria usque in diem resurrectionis Domini nullus manducet carnem, uel sanguinem. Quatuor temporibus in anno, id est in Natiuitate Domini, in Cena Domini, Pascha, et Pentecoste, omnes fideles ad communionem corporis, et sanguinis Domini accedere admonete; certis diebus et temporibus coniugatos abstinere ab uxoribus exhortamini.

Eulogias post missas in diebus festis plebi distribuite. Nullus uestrum induatur uestibus laicalibus. Nullus rem, aut possessionem, aut mancipium Ecclesie uendere aut commutare, aut quocunque titulo alienare, absque licentia episcopi, presumat. Die Dominica et aliis diebus festis absque opere seruili a uespere ad uesperum celebrare facite. Cantus, et choros mulierum in Ecclesia, uel in atrio Ecclesie prohibete. Carmina diabolica, que nocturnis horis super mortuos uulgus facere solet, et cachinnos quos exercet, sub contestatione Dei omnipotentis uitate, cum excommunicatis nolite communicare. Nullus presumat illis missas cantare; sed et hoc ipsum plebibus annuntiate. Ad nuptias, nisi forte ad eas benedicendas, nullus uestrum eat. Omnibus plebibus denuntiate, ut nullus uxorem accipiat nisi publice celebratis nuptiis. Raptum omnimodo prohibete: et ut nullus ad proximum sanguinis accedat, firmiter prohibete. et ne alterius sponsam quis ducat, contradicite. Porcarios, pecuarios, et alios pastores, diebus Dominicis ad missam uenire admonete; ut filiis suis orationem Dominicam, et symbolum insinuent, uel per alios insinuari faciant.  Chrisma semper sit sub cera et sigillo propter quosdam infideles. uolumus autem, fratres karissimi, quatenus que nostra percepistis traditione, quantum humana patitur infirmitas, bonis studeatis operibus adimplere, prestante Domino nostro Iesu Christo, qui cum Patre, etc.



LUCENSIS CODEX MS. Epistola Leonis in synodo legenda.

Fratres, presbyteri, sacerdotes Domini, cooperatores ordinis nostri estis. Nos, quamuis indigni, locum Aaron tenemus, uos autem locum Eleazari, et Ithamar. Nos uice duodecim apostolorum fungimur; uos ad formam septuaginta discipulorum estis. Nos uero pastores uestri sumus, uos autem pastores animarum uobis commissarum. Reliqua ut apud Martene.

I. In primis, etc., ut apud Martenium.

II. Omni nocte ad horas surgite.

III. Missarum celebrationes religiose, etc., ut apud Martenium.

Iu. Nullus missam cantet solus. Nullus ante solis ortum cantet nisi in Natali Domini. Nullus cantet missam, etc., ut in Martene.

u. Nullus cantet sine lumine, sine amictu, etc., ut apud Martene.

 uI. Nullus cum alba, qua in suos usus utitur, presumat missam cantare. Nullus in ligneo, aut plumbeo, aut uitreo calice audeat missam cantare.

uII. Nulla femina, etc., ut apud Martenium.

uIII. Corporale . . . . . . et reliquie, aut forte Iu Euangelia, aut Buxis cum corpore, etc., ut apud Martene.

IX. Missale plenarium, etc., ut apud Martenium, sed deest utrumque librum XL Homeliarum.

X. Locus in sacrario, etc., reliqua ut apud Martenium . . . . . . manus lauet ante et post communionem.

XI. Ecclesie, etc., ut apud Martenium, atrium ecclesie sepe munitum.

XII. Nullus extra ecclesiam cantet sine licentia sui episcopi.

XIII. Quisque presbyter clericum uel scholarem habeat, etc., reliqua ut apud Martenium.

Que sequuntur apud Labbeum, et in Martene desiderantur, in nostro pariter desunt.

XIu. Infirmos uisitate et eos reconciliate, et iuxta Apostolum oleo, etc., ut in editis apud Martene.

Xu. Nullus pro baptizandis infantibus, aut infirmis reconciliandis, aut mortuis sepeliendis premium uel munera exigat.

XuI. uidete, etc., ut apud Martenium.

XuII. Nullus uestrum, etc., ut  apud Martenium; additur quia seruo Dei non oportet litigare. Nullus arferat [arma ferat] in seditione, quia arma nostra spiritualia debent esse. Reliqua ut apud Martenium.

XuIII. Unusquisque uestrum quantum sapit plebi sue de Euangelio uel Apostolo die Dominica, et festis diebus annuntiet.

uerbum Domini, et non fabulas inanes ex corde uestro debetis predicare.

XIX. Curam pauperum, etc., ut apud Martenium . . . . . . . .

XX. Omni die Dominico, etc., ut apud Martenium . . . . . . . . unde populus aspergatur, et ad hoc solum uas habete.

XXI. Sacra uasa, etc., ut apud Martenium . . . . . . . . in uadium dare negotiatori, aut tabernario.

XXII. Nullus uestrum, etc., ut apud Martenium.

XXIII. Nullus uestrum, etc., ut apud Martenium . . . . . . . . et conductor sui feneratoris existat, etc., . . . . . . . . ad Ecclesiam matrem pertinere.

XXIu. Nullus sine scientia, etc., ut apud Martenium. . . . . . . . episcopi per potestatem secularem ecclesiam obtineat. Nullus per pecuniam alterius ecclesiam supplantet. Nullus, etc., ut apud Martenium.

XXu. Nullus plures teneat, etc., ut apud Martenium.

XXuI. Deest nullus alterius parochianum . . . . . . . . recipiat.

XXuII. Nullus decimam, etc., ut apud Martenium.

XXuIII. Nullus penitentem, etc., ut apud Martenium.

XXIX. Nullus presumat, etc., ut apud Martenium.  Ecclesia loqui audeat, si non oret, maxime infra diuinum officium. In sabbato Pasche exstincto ueteri nouus ignis benedicatur.

XXX. Unusquisque, etc., ut apud Martenium . . . . . . . . preparatum, in quo nichil aliud fiat.

XXXI. Omnibus, etc., ut apud Martenium.

XXXII. Ieiunium, etc., ut apud Martenium.

XXXIII. Feria Iu, etc., ut apud Martenium.

XXXIu. Tribus uicibus, etc., ut apud Martenium.

XXXu. Certis temporibus, etc., ut apud Martenium.

XXXuI. Eulogias, etc., ut apud Martenium.

XXXuII. Nullus presbyter in itinere sine stola incedat deest. Nullus induatur, etc., ut apud Martenium . . . . . . . . alienare sine episcopo presumat.

XXXuIII. Die Dominica, et aliis diebus festis absque opere seruili a uespere usque ad uesperam celebrare facite.

XXXIX. Cantus, etc., ut apud Martenium. . . . . . . . in atrio Ecclesie, etc.

XL. Carmina diabolica, ut apud Martenium.

XLI. Cum excommunicatis nolite communicare. Nullus presumat illis missam cantare, etc., sed et hoc ipsum plebibus annuntiate.

XLII. Ad nuptias, nisi forte ad benedicendum, nullus uestrum eat.

XLIII. Omnibus plebibus denuntiate, ut nullus uxorem accipiat nisi publice celebratis nuptiis. Raptum nullus faciat; et nullus ad proximum sanguinis sui accedat, similiter prohibete; et ne  alterius sponsam quis ducat, contradicite.

XLIu. Porcarios, etc., ut apud Martenium.

XLu. Patrini filiolis suis symbolum, et orationem Dominicam insinuent, aut insinuari faciant.

XLuI. Chrisma semper sit sub sera, aut sigillo propter quosdam infideles.

uolumus autem, etc., ut apud Labbeum.




ANNO DOMINI DCCCLuIII.
BENEDICTUS III ROMANUS PONTIFEX.





NOTITIA HISTORICA IN BENEDICTUM III.




Benedicti uirtutes; fit subdiaconus a Gregorio Iu; fit presbyter a Leone.

Benedictus  tertius, natione Romanus, ex patre Petro, sedit annos duos, menses sex, dies decem. Beatus uir iste dilectissimus uisceribus editus, sidereo pollens rore, crescensque celerius diuinorum studio apicum patris ad erudiendum arbitrio traditur. Qui ueluti spongia citissime lympham capit, sacrorum ita uoluminum didicit lectiones, rudimentaque cognouit, accepit, mentisque sue fundatione posuit, et inuisibilibus radicibus propagauit. Celeberrima quidem cum de eo fama peruulgaretur, in Lateranense patriarchium perducitur, cleroque locatur. Erat autem sapiens uerbo, doctrina preclarus, sobrius conuersatione, loquela pacificus, cunctis  compatiens, omnibusque obediens, denique benignissimus. Cum eum intueretur papa Gregorius almificus peritum doctrinis, atque proficuum, in sancta illum constituit Romana Ecclesia subdiaconum. In quo ordine plura sacre conuersationis certamina habuit: nam carnem uicit, ac mundi principem, et omnia eius argumenta nequissima. Obiit deinde Gregorius presul, migrauitque ad Dominum. Sergius autem gubernacula Romane suscepit antistes Ecclesie, eoque defuncto apostolicam Leo papa sedem suscepit: oppido, qui illum pro felicissimis actibus diligens superno compunctus nutu celesti cum titulo ingenti presbyterum consecrauit honore. Cuius beatitudo in tantum longe lateque refulsit atque prefloruit, ut omnibus beatissimus dictis et opere diceretur. Euidenter autem in eo  diuina permanere sapientia cognoscebatur, quia largifluis purisque eius omnes fouebat affectibus, et luce clarius perornabat, caducique ac transituri mundi delectabilia respuebat, et quidquid utebatur, egenis atque pauperibus erogabat. Ieiuniis uero ualidus, oratione assiduus persistebat, peruigilque in Dei quotidie laudibus commorabatur.

Leo quidem ubi hac luce subtractus presul occubuit, mox omnis clerus, istius Romane protecte sedis, uniuersique proceres, cunctusque senatus ac populus congregati sunt Domini clementiam exorantes, ut beatificum illis omnibus demonstrare dignaretur pastorem, qui culmen apostolatus regere ualuisset tranquille. Diuinitus igitur ethereo tunc lumine inflammati, uno consensu, unoque eum conamine Benedictum pro tantis quibus pollebat sacris operibus pontificem promulgauerunt eligere.



Benedictus animaduertit se postulari in papam.

Illico uero alacri uniuersa studio plebs et populi  cetus celesti titulo properantes, Deo illum omnipotenti, ut solitus fuerat, inuenerunt fundentem orationem. Surgens autem, et populi densissima cernens agmina, rem cognouit, et mente concepit. Interea multis cum lacrymis genua flectens flebili uoce omne deprecabatur taliter, dicens: Non me a mea deducatis ecclesia, rogo, quia tanti culminis non sufficio sustinere, nec baiulare grauamen.



ui cogitur suscipere papatum.---Per fraudem Anastasium depositum quidam conantur facere papam.

Illi uero nullatenus acquieuerunt, sed uirtutibus eum ex eodem titulo abstrahentes cum hymnis et canticis spiritualibus ampla exsultatione et ineffabili gaudio in patriarchium Lateranense perducentes, pontificali solio, ut mos est pontificum, canaque consuetudo demonstrat, posuerunt  . Letatur propterea Urbs, exsultat Ecclesia, congaudent senes, ouantesque diuinas modulantur uirgines laudes, ditantur  pauperes, locupletantur inopes, consolantur captiui, consurgunt debiles, infirmi sanantur, celerique pede concurrunt, quia extensa in eis tristitia fuerat, contemplabantur confusa, et tranquillitas florigera uidebatur erecta. His itaque peractis clerus et cuncti proceres decretum componentes propriis manibus roborauerunt, et consuetudo prisca, ut poscit, inuictissimis Lothario ac Ludouico destinauerunt Augustis. Ipsum autem qui deducebant legati decretum, fuerunt hi: Nicolaus uidelicet Anagnine antistes ecclesie, et Mercurius magister militum: Arsenio Eugubino episcopo obuiantes adinuicem confabulari ceperunt: qui callidis eos sermonibus liniens corda eorum mollire cepit, beatique fidelitatem iam fati declinauerunt electi, cum quibus etiam consilium studuit confirmare, ut depositum anathematizatumque Anastasium, quo diuina nullatenus permittebat clementia pontificatus infula perornarent. Euntes itaque Ludouico decretum benignissimo Cesari dantes, duplici, quam mentibus  gerebant, intentione Romam reuersi sunt, aduentumque missorum nuntiantes imperialium epistolas eidem insigni obtulerunt electo, quibus Augusti continebantur responsa. Qui omni clero, ac reipublice cetibus diris machinationibus consilium, quod Eugubii, ut pretulimus, cum Arsenio statuerunt, adimplere cupientes dicebant: Omnes in obuiam imperialibus simul nobiscum exire studete legatis, quatenus Augusti iussionibus obedientes existere ualeatis.



Legati Romam missi deficiunt ad pseudopapam. Conspirant plures contra Benedictum. Pseudopapa irruit in edem S. Petri, ubi imagines confringit.

Post aliquot quoque dies ipsi, quos prenuntiauerunt, missi. Hortam, que quadragesimo milliario a  Roma distat, properauerunt. Ex quibus in eam Adelbertus Bernardusque ingressi comites cuidam olim damnato, Arsenio cogente episcopo, se coniunxerunt presbytero [presbytero cardinali] nomine Anastasio, qui in sancta synodo beate presidente Leone memorie presule rite secundum sacrorum promulgationes canonum excommunicatus, depositus, et anathemate uinctus fuerat: non habentes Deum pre oculis, ipsiusque precepta confundere, ut tyranni, cupientes euidenter meditabantur, qualiter eumdem eiectum, anathematizatumque Anastasium apostolico culmine subleuarent contra traditionem, omniumque sanctiones pontificum uirorumque almorum. Missi quoque, quos iam supra meminimus, qui imperatori nostrum decretum benignissimi de electione Benedicti porrexerant, id est, Nicolaus episcopus et Mercurius magister militum mentibus cognitum conceptum habentes consilium cum aliis quibusdam Romam egressi nobilium, id est, Gregorio Christophoroque magistris militum, obuiam quasi imperatoris  legatis profecti sunt, Hortamque properantibus urbem fidelitatis sacramentum, quod fecerant almifico Benedicto, paruipendentes, obliuiscentesque electo, damnato se coniunxerunt, depositoque presbytero: hac sub occasione multi concedentes ab urbe similiter peregerunt, cogitantes consilium, iuxta illud prophete elogium, quod non potuerunt stabilire . Urbe deinde exeuntes ab Horta iuxta basilicam beati Leucii martyris peruenerunt, insultantes et gloriantes in sua uirtute, cum quibus Radualdus Portuensis episcopus, Tudertineque urbis Agatho antistes aderant, qui clam Roma discesserant urbe. Et eidem anathematizato tetra irretiti caligine se iunxerant, obscurati sensu, mente, et anima.

Hoc ipse Dei famulus audiens Benedictus electus G. G. Maionemque uenerabiles prudentesque, et omni scientia plenos episcopos ipsis imperialibus missis cum aliquibus litteris studuit destinare, quos  apprehendentes Artio anathematizato monente presbytero uinxerunt, et custodibus tradiderunt, quod nec barbari gentiles in legatis perfecisse audiuntur.

Postmodum autem sepius dictus Christi minister Benedictus electus Adrianum insignem secundicerium sancte sedis apostolice illis atque Gregorium ducem obuiam direxit.

Altera autem die, missione fungentes omni clero cunctoque senatui, et uniuerso populo mandauerunt, ut obuiam illis trans Miluium pontem imperatoris iussionibus irent. Tunc omnes dolum nescientes Romani neque fallaciam, acquieuerunt, Miluiumque trans pontem urbem egressi unanimiter perrexerunt. Properantibus quidem ad martyris iam fati basilicam, ipsi, de quibus iam supra legati meminimus, eidem deposito anathematizatoque presbytero episcopo clerus Romane plebis, ac proceres obuiauerunt, cum quibus pariter equitantes per Neronis campum urbium iam meniis properabant. Adrianum quoque insignem secundicerium, de quo supra retulimus,  uallatum custodibus deducebant. Gratianum uero sacri super istam patriarchii, atque Theodorum scriniarium apprehendentes reclusos lanceis retinebant, et adstrictos, quod nullatenus Augustorum iussione preceperant, nec eorum uoluntate dictauerant, sed hoc infelix depositi presumptio agebat presbyteri, qui uirtutibus Leonianam cum ipsis Cesaris legatis ingrediens urbem apostolorum repente, quam non debuerat, principis introire basilicam, Dei paruipendens iudicium, audacter inuasit, tantaque ac talia infauste operationis mala peregit, qualia nec Sarracena in ea perficere manus presumpsit uel arbitrata est. Imagines enim confregit, ignique concremauit, et synodum, quam supra sanctuarii ianuas beate memorie Leo pingi papa iusserat, destruxit, Dominique Iesu Christi eiusque  semper uirginis genitricis iconam bipenni, quod non debuerat, ad ima deiecit, pro quo detestabili opere orthodoxe cuncti cultores fidei lacrymas fundentes ingemiscebant, et tristitia replebantur ac merore.



Occupat thronum pontificium. Benedictum deturbat.

His itaque peractis, hostili uirtute ipse Romam depositus ingreditur presbyter, celeriterque ad Lateranense properauit cum iniquissimis eius sequacibus, et seculari potentia patriarchium, multisque telorum generibus ianuas eius aperiens tyrannus ueluti cruentus eas introiuit, solioque, quod nec manibus debuerat contrectare, resedit, et cuidam Balneoregiensi episcopo, qui uocitabatur nomine Romanus, tantum cum non opere ferinis obumbratus mentibus cerneretur, precepit ut beatissimum Benedictum, quem omnis Romana, ut pretulimus, plebs elegerat, pontificali, quo residebat, eiiceret solio. Qui  etiam uestimenta pontificalia quibus indutus erat, ut barbarus tulit atque exspoliauit, multisque eum iniuriis uerberibusque repleuit.



Totus populus et clerus in luctu. Nolunt consentire in pseudopapam.

Tunc ipse depositus Anastasius eumdem benignissimum Benedictum electum, humana, non Dei uirtute, custodibus, qui arctius eum constringerent, tradere studuit, Ioanni scilicet Adrianoque dudum presbyteris, quia a Leone presule pro illorum criminibus damnati fuerant atque depositi ex omni sacerdotali officio. Mox uniuersa urbs ululatu amplisque repleta est fletibus, et graui murmure quassata iacebat. Illico quidem omnes episcopi, clerusque, ac Dei populus, sancta sanctorum ingressi, tundentes pectora sua profusis lacrymis intra uestibulum et altare solo prostrati iacebant, Dei orantes maiestatem, ut tanti erroris caligine sua eos uictrice dextra  liberaret. Septime tum ferie cursus peragebatur.

Altera uero die predicti episcopi cum uniuerso clero ac populo in Aemiliane titulo conuenerunt, in quo etiam Augusti sepius dicti legati frementes, magnaque tumentes superbia peruenerunt, et impetu facto absidam, in qua episcopi psallentes residebant eum clero leones ueluti ferocissimi conscenderent, erectisque iaculis eos conabantur elidere, ensibusque punire, dicentes: Acquiescite, et uestro consensu pontificali Anastasius culmine subrogetur. Illi uero sancto repleti Spiritu affirmabant, dicentes: Nunquam in depositum, et anathemata a sancto presule, beataque synodo uinctum consentimus, sed modis omnibus abiicimus, et a Dei cetibus segregamus. Ipsi denique furibundi uerberibus eos tormentisque dicebant se uelle eos punire, sed beatissimus Deique omnipotentis antistes, et qui cum ipsis aderant, terrores uel minas eorum paruipendentes, immobiles perstiterunt. Quorum constantiam iam dicti  Franci cernentes ab eis ira discesserunt repleti, et in quoddam cubiculum ipsius basilice sunt ingressi, diuersaque consilia meditabantur, in quod etiam Ostie, et Albani antistites coactos introduxerunt quos molliori sermone blandisque reducere adulationibus decertabant, et postmodum asperis promissionibus circumdabant, quibus stridula etiam uoce dicebant: Nullatenus uitam possidere potestis, sed capitali subiacebitis sanctioni, nisi consecrationis Anastasio gratiam dederitis. Illi autem ante se morti tradere proferebant, membratimque se laniari, quam deposito anathemate damnato consecrationis tribuerent benedictionem. Arguebant autem eosdem missos, et uniuersas demonstrabant sacre responsionis scripturas, qualiter nullatenus eumdem depositum in ordine quem poscebat constituere ualuissent. Protinus uero secretius linguam eorum confabulantes furor, qui in eis exuberabat, minuit, mentibusque uidebatur expulsus.



Tota plebs in ecclesia repetit Benedictum. Missi Cesaris tandem consentiunt in Benedicti electionem.


Tertia uero feria lucescente omnes episcopi cum clero ac populo in basilica Saluatoris, que Constantiniana dicitur, congregati sunt. In qua omnis plebs, ac populi multitudo extensa uoce clamauit, Benedictum beatissimum papam uolumus, ipsumque desideramus, quod iam fati audientes legati mirabantur. uidentes itaque quia in Anastasium Christi unitas almaque concordia nullo flectebatur ingenio, in quodam patriarchii cubiculo episcopos conuocauerunt, atque alios sacerdotes cum clero. Cum quibus amplum agitare studuerunt conflictum, sed tam probabilibus missorum audaciam superauerunt sermonibus atque doctrinis, ita ut infausta illorum mentis cogitatio contemplaretur contrita atque confusa. Hoc cernentes missi uenerabilibus dixerunt episcopis: Accipite uestrum electum, et in quam uultis basilicam eum deducite. Et modo Anastasium,  quem depositum dicitis, ab hoc patriarchio eiicimus. Tresque per dies ieiunium cum orationibus celebremus, et postmodum quidquid superna clementia demonstrauerit, impleatur. Almifici uero episcopi clamauerunt: Eiiciatur a nostra presentia inuasor atque depositus Anastasius, et ab hoc expellatur patriarchio, et tunc facimus quod hortamini.



Anastasius eiicitur.

Illico predictus Anastasius magna cum turpitudine de patriarchio eiectus atque expulsus est, ut omnes multimodas orthodoxe cultores fidei Domino nostro Iesu Christo persoluerent grates.



Benedictus in Lateranensem ecclesiam ducitur. Aduersarii osculantur pedes eius.

Episcopi quidem cum uniuerso clero ac populo beatissimum accipientes Benedictum eiectum de basilica, in qua clerici commorantur, deduxerunt, quia  ibidem custodibus a seuissimo fuerat Anastasio collocatus. Qui cum omni alacritate atque exsultatione cum ipso in basilicam Saluatoris, que Constantiniana dicitur, descenderunt. De qua exeuntes eum super equum ouantes, in quo Leo presul sedere consueuerat, posuerunt. Quem etiam magna populi precedente caterua in basilicam Dei Genitricis, que ad Presepe dicitur, deduxerunt, in qua ieiuniis et orationibus tribus diebus noctibusque uacantes summam maiestatem Domini multis lacrymis exorabant.

Expletoque ieiunio omnes qui se anathematizato depositoque coniunxerant, diuino compuncti nutu, Deique inflammati fauore in iam fatam basilicam, in qua beatissimus, ut pretulimus, Benedictus erat, unanimes conuenerunt, et procedentes uestigia ipsius osculari ceperunt, qui et dicebant: Errauimus, et lubrico a te pede discessimus, sed pastor ueluti sanctissimus ouium suscipe agmina per nemus errantia, fessoque sinu agniculos collige, tuisque nos obumbra  sub alis. Protinus ipse a Deo protectus Benedictus extensis brachiis, puris mentibus, cordeque benigno omnes amplecti sitiebat, et osculis perornabat, quibus etiam dicebat:

Gaudete, inquit, dilectissimi, et magis exsultate, quia Ecclesiam que scissa fuerat, Christus Dei Filius sua unire uirtute dignatus est. Hec dicens, et his similia predicans, etiam ipsi imperiales ibidem conuenerunt legati, qui salubribus uerbis ac mollioribus cum eodem secretius electo confabulabantur.



In throno pontificio collocatur; consecratur pontifex.

Subito uero omnes episcopi, uniuersusque clerus, atque innumera Romani populi multitudo ex eadem eum deducentem basilica cum hymnis et canticis spiritalibus in patriarchium Lateranense introduxerunt, et in pontificali solio, de quo eiectus fuerat, posuerunt. Denique uniuersa congratulabatur Ecclesia, et omnis populus amplis uocibus resultabat  Preterea Dominico die diluculo in basilicam beati Petri apostoli ab episcopis, clero, proceribus deductus est, et in conspectu omnium, imperialibus missis cernentibus in apostolica sede, ut mos est, et antiqua traditio dictat, consecratus ordinatusque est pontifex. Portuensis uero episcopus prohibetur ab ecclesia, ordinationem, quam debuerat; super eum nullatenus fecit, quod anathemate sese iunxerat, ac in periurii uoraginem ceciderat atque manebat.

Post sacra autem tunc missarum solemnia celebrata, in patriarchii Lateranensis pontifex ordinatus reuersus est ecclesiam. Erat enim mitissimus, et omnibus sacris decoratus operibus, uultu pulcher et mente clarus, dulcis uerbo, doctrina beneuolus.



Michel filius Theophili, imperator orientalis, dona mittit Romam.

Huius temporibus Michel filius Theophili imperatoris Constantinopolitane urbis imperator ob amorem apostolorum misit ad beatum Petrum apostolum  donum per manum Lazari monachi, et pictorie artis nimie eruditi, genere uero Chazai, id est Euangelium de auro purissimo, cum diuersis lapidibus pretiosis. Calicem uero similiter de auro, et lapidibus circumdatum, reticulo pendente de gemmis albis pretiosis mire pulchritudinis decoratum et uela duo de olouero, cum cruce de olouero, et lista similiter de chrysoclauo, et parua coopertoria ipsius calicis, sicut mos Grecorum est. Similiter et uestem de purpura imperiali munda super altare maius ex omni parte cum historia et cancellis, et rosis de chrysoclauo magne pulchritudinis deornatam, etiam et uelum de stauraci unum, cum cruce de chrysoclauo, et litteris de auro Grecis.



Saxonum rex religionis causa Romam petit.

Huius temporibus rex Saxonum, nomine . . . causa orationis ueniens, relictis omnibus suis rebus, regnum proprium suum dimisit, Romam properans  ad limina apostolorum Petri et Pauli, cum multitudine populi, et obtulit dona beato Petro apostolo, coronam ex auro purissimo pensantem libras quatuor, bancas ex auro purissimo duas pensantem libras . . . . .  spatham cum auro purissimo ligatam. Item imagines duas minores ex auro purissimo; gabathas saxiscas de argento exaurato quatuor. Saraca de olouero cum chrysoclauo uno. Camisias albas sigillatas holosericas cum chrysoclauo, et uela maiora de fundato duo.

Et ipse rex Saxonum, postulante sanctissimo domno Benedicto papa, ut faceret rogam in ecclesia beati Petri apostoli publicam de pondere auri uel argenti librarum, episcopis, presbyteris, diaconis, et uniuerso clero et optimatibus Romanis tribuit aurum, populo uero minutum argentum.

Et postmodum finita causa orationis reuersus est ad proprium regnum suum, et post paucos dies uitam finiuit, et perrexit ad Dominum.

Multum denique idem presul sanctarum Dei ecclesiarum curam gerens, semperque pio mentis affectu ac studio in illarum reparatione gaudens, in basilica regni celorum clauigeri nutritoris sui fatum cantharum argenteum sedentem in pedibus quatuor  a Saracenis olim ablatum, in quo ad decus ipsius basilice in diebus festis, atque Dominicis lucerna simul et cerei ponebantur iuxta lectorium mirifico opere fecit, ac renouauit pensans libras . . . . . Erat enim ad diuini cultus amorem semper intentus pacisque amator, et omnium supernorum pudicis moribus operum cultor.



Papa sepulture clericorum solet interesse.

Hic constituit ut cum episcopus, uel presbyter, aut diaconus moreretur, pontifex una cum omnibus episcopis et presbyteris, atque diaconibus, necnon et reliquis clericis ad eius sepeliendum corpus et commendandam animam, conueniret.

Similiter etiam ipsi facerent, cum pontifex ab hac luce migrasset, quod non solum docuit, sed et fecit. Cuius uestigia sequens successor eius in causa pietatis huius, sicut et in ceteris eum tanquam heres deuotissimus imitatus est. Hic fecit ordinationem  unam per mensem Decembrem, presbyteros quinque, diaconum unum et episcopos per diuersa loca numero sexaginta sex. Sepultus uero est ante fores basilice beati Petri apostoli.





BENEDICTI III EPISTOLAE.




EPISTOLA PRIMA. AD HINCMARUM ARCHIEPISCOPUM RHEMENSEM. Confirmat synodum Suessionensem II. cum priuilegiis Ecclesie et archiepiscopi Rhemensis.

 BENEDICTUS episcopus seruus seruorum Dei reuerentissimo et sanctissimo confratri nostro Hincmaro archiepiscopo sancte Rhemensis Ecclesie.

Probabilium sacrorumque definitiones gestorum audientium mentes exhilarant, faciuntque alacres, et in tantum mortalium letitia corda replent, ut in Conditoris omnium exuberent laudes, facilique intuitu illarum confirment proficuas intentiones et actus, ualidoque et inconuulso propagare fundamine certamine ingenti procurent. Nostri quemadmodum pontificis cor dulcisonis tue benignitatis apicibus letius effectum est et hilarius: strenua quos perlegentes inquisitione, nostre te esse coniunctum dilectioni internis nouimus oculis, diuinisque prosperitatibus  efficacem, [a 1Kb] synodique textum imminenti uentilantes intuitu, eiusque actus, quam apud Suessionis ciuitatem tua beatitudo studuit celebrare, cum episcopis tue dieceseos, uenerabilibusque archiepiscopis,  Wenilone scilicet Senonensi, Amalrico Turonensi, aliisque episcopis, ut scriptis in ea contulisti, subtilique demonstratione pandere procurasti: que ad profectum sancte noscuntur Ecclesie piis auctoritatibus statuta sancita reperimus, precipue in quibus equiparare te uiros illos prospeximus, qui non terrenis actibus, caducisque delectati sunt obseruationibus, infinitoque Dei zelo accensi, ecclesiastica promulgarunt statuta et ordines. Hec cernentes, ad ea que cupis nullatenus nos inclinare ambigimus, tue uenerationis adimplere cupientes affectum. Et quia ut deuotus fidelisque in omnibus filius, pro instructione seu confirmatione gestorum ac regularum ecclesiasticarum, semper ad hanc te  sedem recurrere contemplamur; [a 1Kb] definitiones fraternitatis tue, et ceterorum episcoporum, quas in prefata synodo apostolicis canonicisque auctoritatibus propriis digitis roborasti, si ita est, nostro ut scriptis presulatui intimasti et gestorum serie demonstrasti, ratas eas quidem definitiones apostolica fore promulgamus auctoritate, semperque manere statuimus, ut inde questio nullis aliquando temporibus oriatur, et aspirantes indebite anhelitus compressi funditus perpetuo maneant: ne amplius ullorum contradicentium aduersitatibus Dei conturbetur Ecclesia; sed omnibus eruta seue pertractationis erroribus unita semper in Christo permaneat. [b 1Kb] Inter hec quidem et hoc sancimus, ne quilibet tue dieceseos regulis subiectus Ecclesie, te contempto, impune  audeat seu ualeat aliena expetere aut exspectare iudicia, ut almorum traditionibus Patrum, canonumque promulgationibus est constitutum: saluo in omnibus iure apostolice nostre sedis, ut ab ipso ueluti Christo et sacris est cautum canonibus. Sed cuncti, siue in prefatione, siue in subiectione debita, ordinem ab ecclesiasticis regulis traditum obseruantes obediant, et studiosius obtemperare procurent. [c 1Kb] Et hoc promulgamus, atque statuimus, ut te, qui eius prouincie primas dignosceris, nullius unquam infestatione, contra canonica apostolicaque decreta, siue iudicia ecclesiastica tibi commissa, aut uirtute aut facultate nudari, aut ante audientiam Romani pontificis a quocunque damnari statuimus: sed si compellatus appellare ad hanc sanctam sedem uoiueris,  apostolici pape iudicio reseruari, nostra, imo beati Petri auctoritate precipimus: nec alicui cuiuscunque iuri uel iudicio te subiici, excepta potestate sedis Romane pontificum. [d 1Kb] Et hoc uolumus, ne quilibet ex prouincia et diecesi metropoli tue tibique subiecta, ius secundum ecclesiasticas constitutiones primatui Ecclesie tue et tibi debitum quoquo modo per contemptum conuellere, aut tibi uel Ecclesie tue quamcunque uiolentiam contra eadem canonica constituta, et decreta Romanorum pontificum, pertinaciter inferre presumat, cum anathematis interpositione nostra apostolica, et beati Petri apostolorum principis auctoritate, prohibemus. Optamus fraternitatem tuam in Christo nunc et semper bene ualere.



EPISTOLA II. AD EPISCOPOS IN REGNO CAROLI CONSTITUTOS. Aduersus Hubertum clericum, ut infra dies triginta Romam ueniat, de criminibus quorum insimulabatur responsurus.

BENEDICTUS episcopus, seruus seruorum Dei, reuerentissimis et sanctissimis archiepiscopis cunctisque episcopis in Caroli gloriosi regis regno morantibus.

Bonorum semper innouamur auditu, et actibus hilarescimus Deum diligentium, animo superna pollentium, quos beatitudo sublimat diuinoque connectit  consortio, et poli perducit ad climata: atrocitatibus autem, actibusque malorum lamentamur, quorum sceleribus circumdatur, et plena malis eorum operatio manet: quorum in cunctis cursus est detestabilis, perseuerantia seua, infelixque opinio. Quibus Hubertum clericum, quondam Busonis filium, relatione similem esse cognouimus; qui tantis squaloribus irretitus, mentem ad superna non subleuans, eui perennis particeps esse nolit. Multorum uero ingemiscentium clamoribus hominum, horrificisque assertionibus, plura infelicis sue audacie mala, dirasque perpetrationes nostri presulatus didicerunt legati. Qualiter olim sacrorum fuit coniunctus numero clericorum, adeo ut in diuinis celebrandis mysteriis more subdiaconorum sacras lectiones  conscendens ambonem populo nuntiaret. Nunc autem, quod lacrymantes referimus, iniquorum sceleratissimorumque hominum conuersationibus sociatus, infausteque uite unitus, et multis piaculis criminibusque plenus, ad periclitationem sue, quod non debuerat, anime iniquo certamine tendit, et cruenta tyrannide perseuerat. Et hoc multis narrantibus audierunt, quod cum scenicis mulieribus quotidie degere non dubitet, que animas perdunt, et corpora sauciant, ad imaque deducunt. Et quia aggregatione multorum hominum sibi noxiorum coniuncta, multa in plebem Domini, pretiosa quam passione e faucibus nequissimi eripuit leonis atque redemit, homicidia et innumera adulteria, turpesque fornicationes ac depredationes illicitas et insustentabiles  perpetrare non cesset. Non solum hec, sed et plurimis etiam affirmantibus didicerunt, quod monasterium sancti gloriosique Mauritii martyris, apostolicis priuilegiis munitum, tanta ferocitate peruasit, ut nullus iam prisce religionis in eo ordo seruetur. Nam illa que Deo ibidem famulantibus ex ope ipsius ministrabantur, nunc meretricibus, canibus, atque auibus, nequissimis necnon hominibus sua largiuntur preceptione. Idque monasterium ab Ecclesia findens, Aimoinus, cui presidere uidebatur antistes, sacrorum canonum Patrumque uiolans sanctiones, indecenter possidere non dubitet. Et quia monasterium in commemoratione beati Petri apostoli Luxouii constitutum, cuius claustri aditus mulieribus nunquam patuit, hostili modo ingressus,  cum illicitis mulieribus per aliquot dies commorari non trepidarit. Quamdam etiam mulierem, que causa pudicitie a proprio se uiro dissociauit, Deoque se uouit, atque dicare promisit, et postmodum diaboli iaculo terebrata atque percussa, a monasterio fugiens, cuidam adultero iuncta sue se defensioni submisit, postremo uero archiepiscoporum, episcoporumque quesita cetui minime est presentata, qui una cum defensoribus suis eam ab ecclesiastica communione expulerunt; hactenus usque, diuinum non timens iudicium, sua defensione retinere non cesset. Pacemque, quam inter Ludouicum  muniuimus Cesarem semper Augustum, suosque gloriosos germanos, sua miserrima cupiditate, ad multorum Christianorum necem atque periculum scindere, ut audiuimus, non dubitauit. Hec et multa horum similia de eo audientes, profulsis lacrymis condolemus, ne sue fragilitatis in his eum finis contingat, Erebique uoragini addicatur. Propterea uolumus, et apostolica sue precipimus auctoritate industrie, ut omni postposita excusatione, ablatoque ingenio post triginta dierum curricula, quam hec illi fuerit presentata epistola, iter inchoare non pigeat, Romamque celeri studio properare festinet: ut presentialiter uidere ualeamus, atque cognoscere, si taliter circa eum hec que dicuntur existant, ut spiritali abluere censura curemus,  sauciataque membra celestis reformare medicine collyrio ualeamus. Cupimus enim illum tantis erutum esse delictis, et superne patrie sacris monitis perficere ciuem. Si autem uenire neglexerit, ad nostramque apostolicam sedem secundum preceptionem pergere noluerit, scire uos uolumus, quia mox illum ab ecclesiastica communione expellimus, ita ut nec uobiscum, nec cum ullis Christiane cultoribus fidei consortium habeat, et a Dominico corpore sanguineque eum facimus alienum. Optamus beatitudinem uestram in Christo bene ualere.



EPISTOLA III. AD EPISCOPOS GALLIARUM  In confirmationem priuilegiorum Corbeie.

BENEDICTUS episcopus, seruus seruorum Dei, uniuersis episcopis Galliarum.

[a 1Kb] Cum Romane sedis pontificem constet omnium Ecclesiarum Christi caput atque principem fore, tanquam beati Petri principis apostolorum uices agentem, cui Christus totius Ecclesie committens principatum fatur: Tu es Petrus, et super hanc petram edificabo Ecclesiam meam, et tibi dabo claues regni celorum , cunctatio nulli fidelium relinquitur, quod uniuersis ecclesiis sollicitudinem pretendere, et omnium in Christo credentium saluti, paci, atque quieti prospicere nos oporteat, ut et que praua sunt, corrigantur, et que rata, roborentur, que corrupta sunt, restaurentur, que autem  integra, conseruentur. Cumque hanc curam circa uniuersalis Ecclesie corpus per totius orbis latitudinem diffuse custodire debeamus, speciali tamen prerogatiua post Romanam atque Italicam erga ecclesias Gallicanas nobis conuenit obseruare, quemadmodum predecessores nostros fecisse manifestum est. Quod competentius nunc quoque fieri oportere ipse reipublice status testificatur, quandoquidem utramque prouinciam unius imperii sceptrum non diuidit, et Romane dignitas Ecclesie una cum terreno principatu utriusque prouincie regnum communi iure disponit, ut et rerum principes sua decreta Romane  Ecclesie sancitis premuniant, et ecclesiastica iura principum statutis adiuuentur, estimantes terrene reipublice rectores tunc se feliciter imperare, si suis sanctionibus apostolica confederetur auctoritas, quam dum in nobis suscipiunt ac uenerantur, illum se suscipere gratulantur qui discipulis suis loquitur, dicens: Qui uos recipit, me recipit . Hinc e contrario de contemptoribus ait: Qui uos spernit, me spernit .

Igitur cum, sicut dictum est, apostolice sollicitudini uniuersalis Ecclesie credita sit dispensatio, et pro cunctorum fidelium statu perpetuas nostre sollicitudini uigilias pretendere conueniat, maxima tamen diligentia curam earum debemus ecclesiarum gerere, quarum specialius prouidentiam ratio suscepti  officii a nobis docet agendam; ut non solum ea que hactenus in suo statu permanent intemerata seruentur, uerum ea que lapsa sunt ad prioris forme dignitatem reducantur. Unde cognoscat omnium presulum sanctorum per Gallias commorantium reuerenda fraternitas, quod uir uenerabilis Odo, abbas ex monasterio Corbeie prouincie Galliarum, quod est constructum in pago Ambianensi super fluuium Summe, adiit nos per uenerabilem Anselmum abbatem, petens ut nostre auctoritatis priuilegium super electionis proprie statu, et rerum suarum libera possessione seu dispensatione predicto monasterio Corbeie concederemus. Ostendit quoque nobis priuilegia ab episcopis edita, unum a presule Ambianensi [b 1Kb] , ad cuius diecesim locus ille pertinet, et cepiscopis  suis factum atque roboratum iam antiquis temporibus; et aliud ab archiepiscopo Rhemensis Ecclesie Hincmaro et uniuersali concilio episcoporum Galliarum paucis intercedentibus annis conscriptum, et subscriptionibus propriis roboratum, petentibus ut ad quoscunque, siue episcopos siue abbates peruenerit, subscribere non grauentur. In quibus priuilegiis decretum est, ut prefatum monasterium Corbeie et rerum suarum liberam obtineant dominationem et eligendi sibi abbatem de suis semper habeant potestatem. Contradictores uero et repugnantes huic sanctioni anathemate perpetuo damnandos. Super hec autem magnifici imperatoris Lotharii et Ludouici ac Caroli [c 1Kb] mandatum atque supplicatio accessit idipsum postulantis, uidelicet ut episcoporum priuilegia  nostra quoque auctoritate firmarentur.

Nos itaque cernentes, religiosam fore postulationem, neque ab apostolica sollicitudine pretereundum quod pro seruorum Dei quiete, et sancti pontifices pie statuerunt, et magnifici principes religiose rogabant, et abbas congregationis eiusdem necessario postulabat, censuimus rogati concedere quod ultro decebat nostram pastoralem sollicitudinem exhibere.

Cognouimus etiam, referente uenerabili Anselmo abbate, cenobium, de quo agimus, a precellentissima Francorum regina Balthilde nobiliter edificatum,  et a prime fundationis sue statu cum nobilitate sanctorum uirorum et religionis monachice obseruantia; tum quoque principum Francorum fauoris prerogatiua, et muniminis protectione semper floruisse. Qua de re factum est, ut et immunitates rerum suarum, et priuilegia eligendi abbatem omnes ei concederent, concessumque fore perpetuis diebus decernerent, suarumque munimenta concessionum in archiuis monasterii ad memoriam futurorum seruanda reponerent. Quibus cognitis omnibus nefas esse duximus si non religiosorum principum deuotionem sequentes, et sanctorum presulum exempla comitantes, nostre cessionis auctoritatem monasterio Corbeie tribueremus, ne qui primi propter apostolice sedis primatum in ecclesiasticis negotiis disponendis  inueniri debeamus, ipsi posteriores reperiamur; et qui ad seruorum Dei quietem comparandam ceteris auctoritatis lumen prestare exemplo nostro iubemur, loquente Domino, uos estis lux mundi , ipsi per negligentie teporem minime boni operis fulgorem aliis prebeamus.

Qua de re nouerit omnis Ecclesia Galliarum et uniuersus episcoporum cetus eidem Ecclesie presidentium, quod priuilegia sanctorum presulum, siue que diebus antiquis, siue que moderno tempore gesta sunt, monasterio Corbeie, quod est constructum in pago Ambianensi super fluuium Summam, in honore sanctorum apostolorum Petri et Pauli, et sancti Stephani protomartyris, presenti auctoritatis nostre edicto roboramus; id est ut res monasterii,  siue quecunque a fidelibus oblata fuerint Deo et congregationi fratrum ibidem Christo famulantium, in dispositione abbatis et fratrum maneant; neque episcopus Ambianensis, ad cuius diecesim cenobium illud respicit, aliquid exinde presumat, aut aliquis episcoporum, quorum in parochiis res aut basilicas habere cognoscuntur, neque in agris, uillis, prediis, aut cellis, aut in his omnibus que ad ius et dominationem eorum respiciunt, aut episcopus, aut economus, seu archipresbyter, aut archidiaconus, aut quilibet ministrorum seu prepositorum eius aut conuentus faciant, aut conuiuia preparent, aut aliquid potestatis iure sibi uindicent, aut exigant uindicanda. Hac quoque conditionis lege omnes episcopi se conueniri nouerint, quorum parochias res Corbeiensis  monasterii respicere cognoscuntur: nec nouum, nec inusitatum causetur quisquam fore quod decernimus, quandoquidem et huic cenobio constat olim iam hoc concessum, et multis aliis non solum in Gallia uel in Italia, uerum toto terrarum orbe, non solum monachorum, uerum canonicorum monasteriis, hodieque conspicimus manere indultum: et unaqueque ecclesia debet manere suis priuilegiis contenta, nec ab alia [alio] peruadi uel usurpari, quod alterius iuris esse conspicitur.

Cumque Galliarum permaxime ecclesias fidelium collationibus a Deo constet esse ditatas, ut nemo sit fere episcoporum, cui sue sumptus ecclesie satis superque non sufficiant, cuius gratia necessitudinis,  que seruorum Christi sunt usibus collata, in suos conuertere sumptus presumant? Si enim clericorum, qui de propriis abundant reditibus, communicatio prohibetur cum eis que conferuntur ecclesie, nedum illi acceperint, qui de propriis abundant, eorum qui nichil habent inopia non leuetur; qua conscientia episcopus sue sumptibus ecclesie sufficiens, que seruorum Dei fuerint usibus collata presumat contingere? Nec ueretur quod per prophetam Dominus exprobrat sacerdotibus dicens: Rapina pauperis in domibus uestris . Pauperes enim Christi esse quis nesciat, qui contemnentes substantiam mundi, Saluatoris nostri uestigia sectantes, qui cum esset diues pro nobis pauper effectus est , sancte professionis titulum sibi diuitias arbitrantur?

 Quisquis igitur aliquid horum que fuerint ad necessitates eorum collata presumpserit, et suis commodis applicuerit, rapinam in domum suam de substantia pauperis congregat. Omnia quoque que sunt ecclesiis oblata uel delegata in pauperum, pupillorum, uiduarum, certum est necessitates destinata. Quare quisquis ex his aliquid in suas utilitates exigit, rapinam pauperis in domum suam congestam detinet. Et Apostolus ait: Quia rapaces regnum Dei non possidebunt . Unde ab omnibus que monasterio Corbeie fuerint, uel oblata, uel quocunque legitimo iure possessa, in pecuniis, in agris, in prediis, in domibus, in cellis, aut ecclesiis, nichil ex eis sibi presumat aut episcopus, aut quicunque ministrorum eius, ne contra nostram et maiorum auctoritatem faciens,  regum quoque decreta per seruorum Christi quiete constituta contemnens, reum se sancti concilii et perpetue damnationis efficiat.

Et quoniam monachi tranquillitatis pacem, et securitatis otium habere debent, ut Deo uacantes professionis sue regulam ualeant obseruare, nec episcopus, nec archidiaconus eius accedant ad prefatum monasterium, nec seruorum Dei quietem perturbare presumant; nisi forte aut abbas, aut fratres alicuius utilitatis gratia eum uocare uoluerint; alias nec in abbatem, nec in aliquem de fratribus quidquam potestatis obtineat, neque per episcopalem fastum aliquid in eos ei liceat; uerum abbas secundum regulam sancti Benedicti  liberam monasterii sui habeat potestatem, et monachi ad eius tanquam ad pastoris  sui solummodo respiciant gubernationem, nec episcopale ministerium aliquid ditionis super eos obtineat . Quoniam cum abbas uices Christi in monasterio creditur agere, pastoris officium super creditas sibi oues habere cognoscitur: utque dispensationis sue ministerium exercere preualeat digne, nullius debet perturbari potestate subiectus, sed ab omni episcopali liber dominatione, Christum tantummodo iudicem sustineat, cui redditurus est de creditis sibi ouibus rationem. Quapropter modis omnibus statuimus; ut episcopus aduentus sui presentia monasterii tranquillitatem non inquietet, nec aliquid in eo episcopali potestate facere presumat, nec fratribus aut abbati ullam molestiam, aut inquietudinis  perturbationem ingerat. Quod si uiolare presumpserit, non pastoris officium, sed euersoris atque conturbatoris Dominici gregis nouerit se agitare tyrannidem: ac per hoc non ut pastor suscipiendus, uerum tanquam lupus ab ouili Christi remouendus, damnationis sue penas anathematis mucrone percussus excipiat. Altaria uero seu basilicas in monasterio rogatus ab abbate pro Christi nomine consecret atque benedicat. Chrisma quoque siue sanctificationis oleum singulis annis prebeat. Sed etsi quem petierit abbas aut de monachis aut de canonicis suis ad aliquem gradum ecclesiasticum consecrandum, nullatenus contradicat, nisi forte is pro quo petitur, indignus tali honore ueritatis testimonio deprehendatur: quoniam sicut diuine benedictionis sacramentum aut pro  gratia largiri cuiquam non decet indigno, ita gratis debet exhiberi dignis, sicut Saluator ait: Gratis accepistis, gratis date .

Electionis autem priuilegium ut habeant fratres eiusdem monasterii decernimus, id est ut quemcunque de se ipsis, qui sit monachice professionis, dignus tamen pastorali prelatione, uoluerint eligere, secundum regularem auctoritatem, potestatem habeant eligendi. Et super hoc monentes obsecramus filios nostros gloriosos Lotharium, Ludouicum, Carolum Augustum [Augustos, ex schedis Mss. Labbeanis], ut sicut memorabiles augusti gemtor et auus eorum, et priores ante se reges Francorum eidem cenobio concesserunt eligendi de semetipsis abbatem, atque ipsi suis preceptis hoc idem sanxerunt, ita quoque  conseruare suis temporibus pro Christi amore dignentur, et conseruanda perpetuis diebus eternitatis sue legibus constituant; ut dum famulis Christi libertatem electionis concesserint, et concessam seruare studuerint, et presentis uite regnum, et sempiterne beatitudinis gloriam a Domino ipsi percipere mereantur. Atque quod est aut regio munere, aut fidelium deuotione ad idem cenobium Deo famulisque eius oblatum, nec ipsi auferant, nec alios auferre permittant. Quoniam ualde iustum constat atque religiosum, ut qui a Domino meruerunt percipere regni honorem, ipsi Deo conseruent quod ei collatum est pia credentium deuotione; et qui a Christo regali magnificentia prelati sunt ceteris, ipsi famulis Christi eligendi sibi pastorem non auferant  libertatem. Nam quis ignorat illa que collata sunt Deo per fidelium manus, diuinitati possidenda consignari, et ab humano iure in ius diuinum concedi, nec etiam hominum dominationi posse transcribi quod constat diuinitatis possessione semel fore contradictum? Unde quisquis ea sui iuris dominationi conatur adiungi, alterius, id est Dei iuris peruasorem certum est fore eum. Etenim si quis alicuius hominis possessionem per uiolentiam sibi conatus fuerit usurpare, reus publici iuris efficitur, et tanquam raptor et peruasor hereditatis aliene legali iudicio puniendus subiicitur. Multo magis igitur quicunque res Deo consecratas in ius sue possessionis transfuderit, non humani tantum, uerum etiam diuini  iuris noxius tenetur, et non solum raptoris aut peruasoris crimine, uerum etiam sacrilegii nota damnandus, celesti iudicio mulctabitur.

Unde magnifici principes cogitent quanto se crimine ante conspectum diuine maiestatis obligent, qui res Deo traditas inuadere, et ab ecclesiasticis usibus in suas utilitates conuertere non metuunt. Si uero priuatorum quamuis ingenuorum hominum tamen possessiones iniuste peruaserint, atque uiolenter abstulerint, non reges, id est, iusti et modesti, sed tyranni, id est, crudeles et iniqui uocantur et habentur: quo nomine, quoue honore censendi sunt, qui diuinam hereditatem, id est Ecclesie Christi possessionem iniuste inuadunt, et uiolenter auferunt? unde hec cogitantes filii nostri religiosissimi  principes, res monasterii Corbeiensis inuiolatas illibatasque, tanquam sacra [sacre] diuinitatis custodiant, nec ipsi eas tollentes, nec ab aliis auferri sinentes, ut ante conspectum superni regis quod dicuntur nomine reges merito censeantur; ut dum Deo que sua sunt custodiunt, eis a Deo et terreni regni principatus custodiatur, et sempiterne beatitudinis corona tribuatur.

Quapropter monentes eos hortamur, ut tam sua quam priorum principum concessa inconuulsa custodientes, pontificum quoque nostraque decreta nullatenus preuaricantes, monasterio sepedicto electionis priuilegium tam suis quam futuris temporibus et seruent, et seruanda sanctionis perpetue stabilitate decernant. ueritatis etenim uoce docemur,  quoniam si quis in ouile Christi non per ostium ingreditur, sed aliunde ascendit, hic fur est et latro , et talis non Dominici gregis salutem, sed sua lucra, non ut saluet, sed ut perdat, requirit. Ouile autem Christi fore collegium sanctum monachorum, nullus prudentium dubitat. In hoc ouile per ostium ingreditur, quando per electionis ordinem secundum regularem constitutionem aliquis pastorale ministerium sortitur: qui uero regia dominationis potestate suffultus, et non per electionis gratiam super dominicum gregem primatum arripit, hic non pastor, id est uicarius Christi, sed fur et latro esse cognoscitur; nec ut dominicum gregem custodiat, sed ut perdat et dissipet intrare deprehenditur. Unde quisquis ei potestatis huius tribuit dominationem,  de morte tantarum animarum in die iudicii reus iudicabitur, quantis hic per prauitatis exempla causa fuit perditionis.

Qua de re, gloriosi principes monasterio huic electionis prerogatiuam concedite, neque aliquam personam aut laicam aut canonicam, quod contra omnem ecclesiasticum ordinem est, aut etiam monachum ex alio monasterio, uel non secundum regulam electum, super illud regali potentia constituatis, ne domus Dei, que domus orationis esse debet, per uos fiat spelunca latrorum. Neque enim ignoratis huiusmodi prelatos et auctores huiusmodi prelationis a domo eternitatis diuina censura exturbandos, et ad supplicia ultionis perpetue deportandos.  Unde que sententia damnationis a nobis est in tales exercenda, nisi quam Spiritus sanctus ore prophetico protulit, dicens: Omnes principes eorum qui dixerunt: Hereditate [a 1Kb] possideamus sanctuarium Dei; Deus meus, pone illos ut rotam, et sicut stipulam ante faciem uenti: sicut ignis qui comburit siluam, et sicut flamma comburens montes, ita persequeris eos in tempestate tua, et in ira tua turbabis eos . Qui sunt enim qui sanctuarium Dei hereditate possidere dicuntur, nisi illi qui res Deo dedicatas, et ad usus pauperum seruorumque eius collatas, secularis potentie dominatu, non electionis gratia querunt obtinere? Principes autem illorum sunt hi, qui uotis eorum suffragia prestando, aut Ecclesie res illis tradendo consentiunt. Quali autem utrique feriantur  diuinitus ultione, superius dicta sententia comprehendit, que ostendit eos a celestis patrie stabilitate [b 1Kb] proiiciendos, et temporalis uolubilitate lapsus, quasi rote uertigine circumferendos, postque presentis terminum uite, turbine diuine animaduersionis uelut stipulam ariditatis uanitate leuissimam rapiendos, et infructuositatem eorum atque superbiam tanquam siluestrem sterilitatem, et contra Deum elatum tumorem terre, igni, flammaque uorante comburendos.

Ut hanc igitur ultionis diuine seueritatem non subeant, studeant Christianissimi principes Christi ecclesiis electionis sua iura conseruare, et quod uniuerse debetur Ecclesie, Corbeiensi non auferant monasterio; ut dum ei propter honorem Dei ius  electionis indulserint, et res monasterii uiolentorum ambitionibus ne deseruiant incontaminatas seruauerint, ipsi celestis regni cum Christo participium consequantur. Nec illud aliquando in secularium manus, aut canonicam dominationem permittant, quod habitatorum summa destructio est, et dantis, siue accipientis summa damnatio. Nam quid est aliud secularem personam pastoris uice Ecclesie Dei preferri, quam abominationem desolationis in templo Dei constituere? Quicunque igitur hoc faciunt Pilato similes inueniuntur, qui Cesaris imagines in templo Domini statuit uenerandas. Et cum Apostolus fidelibus loquitur, dicens: Nolite conformari huic seculo, sed reformamini in nouitate sensus uestri : qui secularem personam monachis preficit,  quantum in seculo de forma spiritus ad formam seculi, et de imagine Christi ad imaginem terreni regis eos impellit: quoniam omnis subditus prelati sui debet imaginem sequendo imitari. Unde non paruo se delicti scelere putet inuolui, qui tales ecclesie preponit, in quorum forma serui Christi, non Christi humilitatem, sed superbiam mundi, non celestis patrie desiderium, sed concupiscentiam seculi contemplentur semper et addiscant.

Quod quia uidetis, excellentissimi principes, scelestissimum fore, hoc impietatis sacrilegium a monasterio  Corbeiensi propellite semper: sed nec canonici ordinis personam super illud aliquando uel preponatis, uel preponi sinatis. Memores estote quod Nadab et Abiu, quia ignem alienum Domino in incensum obtulerunt, diuino igni consumpti sunt . Ignem siquidem alienum in incensum offert Domino, qui monastice religioni aliquem sub canonica professione militantem, ut pastoris uicem obtineat, prerogat. uerum quia tales ultione feriuntur, illorum signat interitus, qui mox presentis pene supplicio consumpti, quid eorum imitatores mereantur sue damnationis exemplo posteris signauerunt. Omnes quoque licet monastice sint professionis, si non per electionem regularem constituti fuerint rectores eidem monasterio, de quo loquimur,  qui tales per munera cognoscuntur admissi, id est, aut per pecuniam, aut per gratiam, aut per obsequium, uniuersa a nobis Petri principis apostolorum auctoritate cum Simone, cuius imitatores exsistunt, anathemate condemnantur. Et ut religiosi principes ab hac damnationis sententia maneant immunes, studeant omnibus modis circa monasterium prefatum electionis priuilegium seruare semper inuiolatum: quoniam secundum iam olim a sanctis Patribus definitam promulgationem ecclesie Corbeiensis prelationem, non per legitimam monachorum in eodem cenobio Christo militantium electionem, sed contra regularem atque canonicam auctoritatem, et dantem et accipientem a Christi regno, sanctorumque consortio anathematizamus; neque societatem  poterunt habere Ierusalem celestis, qui eam in terris peregrinantem dissociare conantur. Quod agere certum est omnes qui non pastores, sed latrones, nec Christi uicarios, sed Antichristi sequaces, super eam constituere non uerentur, ut domus Dei, non domus orationis, sed spelunca latronum existat; nec in ea forma Christi, sed abominatio desolationis emineat.

Sed si reipublice rectores, diuinorum contemptores preceptorum et episcoporum, atque nostram super hac re decernentem contemnentes auctoritatem, non quem regularis electio decreuerit, sed quem eorum dominatio uoluerit, illi preposuerit congregationi, monachi loci eiusdem episcopum, ad cuius diecesim monasterium pertinent, obsecrent,  ut aut per se ipsum, aut una cum eis ad archiepiscopum Rhemensem referat, atque simul principem conueniant, et eum super transgressionis sue periculo commoneant. Quod si episcopus diecesis illius aut propter timorem, aut fauorem principis, aut propter imprudentiam, uel pastoralis cure negligentiam, ferre auxilium uel noluerit, uel contempserit, fratres per se ipsos prefatum archiepiscopum et uicinos episcopos adeant, et necessitudinis sue causam eis manifestent, utque sibi ferant auxilium supplicent. Archiepiscopus autem uel ipse solus, uel  cum ceteris episcopis sue dieceseos regem adeant, et super electione uiolata eum commoneant, utque corrigere dignetur, et uerbis suadere, et precibus obsecrare non desistant. Quod si eos audire contempserit, nec peccati sui corrigere culpam maluerit, excommunicationis apostolice sententiam damnatus excipiat. Si uero uel episcopus cuius parochia est, aut archiepiscopus, aut ceteri suffraganei negligentes super hoc fuerint, aut contempserint, aut irritum duxerint, damnationis cuius sententie teneantur obnoxii non ignorant. Dicit enim propheta: Si non annuntiaueris iniquo iniquitatem suam, sanguinem eius de manu tua requiram . Unde nouerint se eodem uinciendos anathemate, si neglexerint pro grege Dominico pastoralis cure  sollicitudinem adhibere. + BENEDICTUS +.

Scriptum per manum Theodorici, notarii et scriniarii sancte Romane Ecclesie, in mense Octobrio, indictione quarta. Bene ualete. [a 1Kb] Actum Nonis Octobris per manum Theophylacti secundicerii sancte sedis apostolice, imperante D. piissimo Augusto Lothario a Domino coronato magno imperatore anno tricesimo nono, et post eiusdem annum tricesimum nonum, sed et Ludouico nouo imper. eius filio anno septimo.



EPISTOLA Iu. AD LUDOuICUM ABBATEM S. DIONYSII, Confirmat priuilegia monasterii S. Dionysii in Francia.

BENEDICTUS episcopus, seruus seruorum Dei, LUDOuICO  abbati uenerabilis monasterii sanctorum martyrum Dionysii, Rustici et Eleutherii, ubi eorum sacra corpora requiescunt, et omni congregationi fidelium monachorum que cum eo est, pax a Deo Patre et Domino Iesu Christo.

Questi estis, filii mei karissimi, quod in terris quas apud Anglos Saxones habere uidemini, multi  per insolentiam illius terre homines uobis iniurias important, et precipue, cum suprema sorte funguntur reges, et alii succedunt in regno. Quapropter petistis ut uobis donationes illas regum seu principum, uel cuiuscunque, qui ad uestrum monasterium pro amore Dei summi ac ueneratione predictorum martyrum, seu pro salute sua, aliquid in illa terra largiti sunt, auctoritatis nostre pagina firmaremus. Iustum ergo considerantes, quod a nobis utiliter postulatur, auctoritate Dei Patris omnipotentis cum Filio et Spiritu sancto et beati Petri sanctorum apostolorum principis, cuius nos immeriti uicarii existimus, cum inuocatione celestium uirtutum sancimus, et firmantes roboramus; ut quidquid in omni terra Britannie, uel ubicunque, siue  a regibus, principibus, seu a quolibet homine, siue in terris, siue in aquis, qualiscunque sit illa possessio, que ad monasterium SS. martyrum Dionysii. Rustici et Eleutherii tradita est, absque inuasione et uiolentia quorumcunque hominum, sub potestate abbatis et prouisione monachorum eiusdem monasterii in perpetuum perseueret. Quod si aliquis hoc infringere, uel per alium aliquem uoluerit, auctoritatis nostre priuilegium, sciat se anathemate insolubili damnatum, et a regno Christi alienum, et cum impiis eternis incendiis deputandum, nisi resipuerit et ad satisfactionem congruam uenerit. Qui autem ista conseruauerit, auxerit, adiuuerit, benedictionem percipiat a Domino nostro Iesu Christo in secula seculorum. Amen. Bene ualete.

 Scriptum per manum Theodori, notarii regionarii sancte Romane Ecclesie, in mense Maio, indictione septima. Datum per manum Megisti, episcopi et bibliothecarii sancte apostolice sedis, quinto Idus Maii, imperante domino piissimo perpetuo Augusto, a Deo coronato magno imperatore, consulatus eius anno octauo, indictione septima [quinta [b 1Kb] ].





BENEDICTI III DIPLOMA QUO Monasterium Fuldense sub apostolice sedis protectione recipit, eiusque immunitates confirmat.


 BENEDICTUS episcopus, seruus seruorum Dei, THEOTORI, religioso abbati uenerabilis monasterii Domini Saluatoris, et per te in eodem uenerabili monasterio successoribus abbatibus in perpetuum.

Quoniam semper sunt concedenda que rationalibus  congruunt desideriis, oportet ut deuotioni conditoris pie constructionis auctoritas in priuilegiis prestandis minime denegetur. Igitur quia postulasti a nobis quatenus monasterium Saluatoris, a sancto Bonifacio archiepiscopo constructum in loco qui uocatur  Boconia erga ripam fluminis uoldaha, priuilegii sedis apostolice adminiculis decoretur, ut sub iurisdictione sancte nostre, cui Deo auctore deseruimus, Ecclesie constitutum, nullius alterius Ecclesie iurisdictionibus submittatur: pro qua re piis desideriis fauentes, hac nostra auctoritate id quod exposcitur effectu mancipamus: et ideo omnem cuiuslibet Ecclesie sacerdotem in prefato monasterio ditionem quamlibet habere aut auctoritatem preter sedem apostolicam: ita, ut nisi ab abbate monasterii fuerit inuitatus, nec missarum ibidem solemnitatem quispiam presumat omnino celebrare, ut profecto iuxta id quod subiectum apostolice sedi firmitate priuilegii consistit, inconcusse dotatum permaneat locis et rebus, tam eis quas moderno tempore tenet uel possidet,  quam que futuris temporibus in iure ipsius monasterii diuina pietas uoluerit augere ex donis et oblationibus decimisque fidelium absque ullius persone  contradictione, firmitate perpetua perfruamur. Constituimus quoque per huius decreti nostri paginam ut quicunque cuiuslibet Ecclesie presul, uel quacunque dignitate predita persona hanc nostram priuilegii chartam, quam auctoritate principis apostolorum firmamus, temerare tentauerit, anathema sit, et iram Dei incurrens a cetu omnium sanctorum extorris existat, et nichilominus prefati monasterii dignitas a nobis indulta perpetualiter inuiolata permaneat apostolica auctoritate subnixa.

Scriptum per manum Zacarie notarii et scriniarii sancte Romane Ecclesie in mense Octobris, indictione quinta.

Actum X Kal. Nouembrias per manum Theotfilacti, secundicerii sancte sedis apostolice, imperante  domno piissimo perpetuum Augusto Ludouico a Deo coronato, magno, pacifico imperatore, indictione quinta.




ANNO DOMINI DCCCLIX.
SANCTUS EULOGIUS ARCHIEPISCOPUS TOLETANUS ET MARTYR.






MONITUM AD LECTOREM.

Sanctorum antistitum Toletanorum Opera  D. Eulogii scripta merito sequuntur, qui illorum in Toletana cathedra successor iam designatus, presbyter Cordubensis occubuit adepta martyrii palma: uir plane ab omnibus summa ueneratione suscipiendus tanquam singulare Cordube patrie sue ornamentum, perpetuum Toleti decus, totiusque Hispanie lumen, non minus propter uirtutis laudem, quam doctrine: quarum alteram uite sanctissime peracte gloriosus exitus, alteram monumenta, que litteris commendata reliquit, abunde testantur: adeo ut qui Eulogium cum magno illo Africano doctore, inclytoque simul Christi martyre Cypriano comparauerit, ne is equus hominum estimator habendus fuerit. Fac enim unam eloquii asperitatem excipias, quo limatius ac politius tempora illa minime ferebant, cetera Eulogium Cypriano facile exequauerim: ingenii ubertate, doctrina, eruditione sacra, uehementi feruidoque fidei zelo, animi uirtute atque constantia, summo tandem caritatis ardore, siue gloriosa Christi athletarum certamina describere  tentet, siue illorum uindicationem aduersus SS. martyrum obtrectatores suscipiat, siue infirmos ac debiles accendere, nutantes uero confirmare conetur: quo in genere cum omnia fere Eulogii scripta cum laude uersentur, tum admirandum omnibus Documentum Martyriale edidit ad sacras uirgines directum Floram et Mariam, ob fidei confessionem in uinculis detentas, ipse etiam uinctus in Domino ac teterrimo carcere inclusus: cuius lectione quicunque se moueri neget, ab omni se pietatis fideique sensu oppido alienum profitetur. Non tam enim humano ingenio elaboratum quam diuino instillante Spiritu conscriptum uidetur illud opus: ut optime de eo pronuntiauerit magnus Annalium  Ecclesiasticorum parens Baronius, sibi uideri Eulogium cum Documentum scriberet, in pyxide Spiritus sancti calamum intinxisse.

Sunt autem omnia Eulogii opera, ut dicebamus, eiusmodi argumenti, ut uel martyrum Cordubensium suo tempore certamina narret, uel illorum in sese offerendo prudentiam rectumque zelum defendat; nempe Memoriale Martyrum tribus libris distinctum, Documentum Martyriale, Apologeticum Martyrum, et Epistole nonnulle. Que omnia nos hic edere suscipimus, una cum sancti Eulogii uita ab Aluaro Cordubensi eius familiarissimo accurate conscripta, in qua quecunque ad Eulogium spectant abunde ac minutim persequitur. Sed bene habet, quod in eiusmodi labore multo iam antea nos preiuit eruditissimus uir Ambrosius Morales, cui multam est quod habeamus gratiam, quoniam seculo XuI Eulogium summa cura edendum suscepit, atque egregiis animaduersionibus illustrauit. Quare nostra post eum opera fere tota uersata est in repurganda Moralis editione a typographorum mendis, quibus est  inquinata, ope alterius ab Andrea Schotto Francofurti adornate, que quamuis et ipsa erroribus scateat, loca tamen in editione Moralis corrupta diligenter habet emendata. Ambas ergo  dum accurate inter se contulimus, effectum est ut nostra integrior ac sanior appareat utrisque. Sed et Ambrosii Moralis notas aliquando nostris auximus, iam textui auctoris magis illustrando, iam ipsius adnotatoris sententiis explicandis confirmandisue, aliquando etiam corrigendis: qua in re curauimus ut suum cuique constaret, ne uirum doctissimum sua laude fraudaremus.

uerumtamen quoniam illius animaduersiones nonnunquam  longiores sunt ac fere perpetue, lectoris commodo consulentes, hac methodo usi sumus, ut breuiores notas ad imam textus marginem subiiceremus, reliquas ad extremum, non uniuscuiusque libri, sed totius operis relegando: in quo illustrium editorum exempla sequimur. Scriptis  eum locum assignauimus, quem ratio temporis, quo unumquodque elaboratum fuit, exigere uidetur: hoc tamen non semper licuit: neque enim tres libros Memorialis Sanctorum a se inuicem diuidere equum erat, quamuis non uno tempore fuerint conscripti. Preterea Martyrium SS. uirginum Flore ac Marie, quod antea cap. 8 libri II Memorialis Sanctorum conficiebat, e sua sede, ut ita dicamus, euulsum, opportunum putauimus seorsim edere una cum Documento Martyriali ei prefixo, tum quod ea historie pars non ita cum reliqua narratione conglutinata sit, ut ab ea sine deformitate  separari nequeat, tum uero maxime, quod Documento proxime adherens apertius demonstret quantam diuini amoris flammam ac periture huius uite contemptum ignita Eulogii uerba in uirginalibus pectoribus accenderint. Deinde Apologeticum, postremum omnium Eulogii Operum, precedit epistola ad Wiliesindum, episcopum Pampilonensem, de cuius legitimitate nullo merito dubitasse Pellizerium, marchionem Mondexarensem, et Maiansium, satis aperte euincit omni argumentorum genere iam sepius laudatus P. Florez, tom. X Hispanie sacre, tract. 33, cap. 12, num. 70 et sequentibus. Reliquas epistolas ab Moralesio simul editas nos prefiximus tractatibus quorum causa fuerunt scripte; et in Actis Martyrum nonnullas adiicimus notas ex Bollandianis, ut ne hoc deesset in nostra editione.





MONITUM AMBROSII MORALIS, Editioni Complutensi prefixum.

 Huius diui Eulogii uite duo habuimus exemplaria. Alterum cum sancti Operibus in uetustissimo Ouetensi ad finem coherebat. Alterum mihi benigne commodauerat Michel Ruizius Azagra, serenissimorum Bohemie principum Ernesti et Rodulfi a secretis, adolescens ingenio et litteris ornatissimus, et in peruestiganda omni antiquitate studii et diligentie singularis. Fuit is etiam codex litteris Gothicis in membranis descriptus, et quod multis indiciis apparebat, itidem uetustissimus. Plura continet pemata, Dracontii nimirum de Opere sex dierum libros duos, cum diui Eugenii, tertii archiepiscopi Toletani, supplementis: Coryppi grammatici Africani ad Iustinianum imperatorem libros tres: eiusdem diui Eugenii epigrammata, et quedam alia. In fine uita hec diui Eulogii fuit annexa. Ouetensis codex nullum titulum habuit huic operi prefixum. Ille alter hunc preferebat, quem apposuimus. Sed ere computatio fuit uarie in margine signata, cum abraso numero, ut apparebat, alter fuisset suprascriptus.  Annus Dominice incarnationis recte fuit signatus. Inde nos et ex astronomica nostra ratione supputandi  utrumque recte signauimus et astruximus. Nomen etiam regis in titulo mendose fuit ascriptum. Abderrahgman enim legebatur: cum ipso mortuo, Mahomad, eius filius, diuum Eulogium, quod ex eiusdem libro tertio constat, martyrio coronauerit: et Aluarus etiam ipsum regem Mahomad nominat. Ipse Aluarus nobilis admodum et illustri genere uidetur fuisse: siquidem serenissimi titulo ipsum non semel compellat Eulogius. Quod idem preceptorem suum etiam uocat, humilitatis est prorsus: cum fuerint, at confestim legenti apparebit, condiscipuli. Quinimo et per catachrisin quamdam Aluarus doctor dicitur, homo laicus et coniugio, quantum coniicere datur, innexus, cui huiusmodi titulus minime eo tempore poterat competere.





SANCTI EULOGII ARCHIEPISCOPI TOLETANI ET MARTYRIS. Qui passus est era DCCCXCuII, anno Incarnationis Domini 859, sub rege Mahomad, die quinto Idus Martii, uITA uEL PASSIO AUCTORE ALuARO CORDUBENSI.




PRAEFATIO.


[a 1Kb] 1. Beatissimi martyris  et doctoris Eulogii passionem disponens scribere, prius uitam eius putaui dirigendam in ordine, quam sui finis agonem  pulcherrimum designare: ut quis uel quantus fuerit ante lectoribus innotescat, et sic deinceps adeptum [b 1Kb] ex merito palmam uictorie euidentissimis clarescat [c 1Kb] indiciis. In cuius operis principio, Domini fretus et  Redemptoris nostri auxilio, profiteor me non audita et dubia, sed uisa et per me probata retexere; quoniam, gratia Dei cooperante, a primeuo adolescentie flore, caritatis dulcedine et Scripturarum amore uno uinculo concordi innexi, huius uite, licet non pari ordine, tamen pari affectu in cunctis questionibus duximus iugum. Sed ille sacerdotii ornatus munere, pennis uirtutum in sublime euectus, altius euolabat;  ego luxurie et uoluptatis luto confectus, terratenus repens hactenus trahor. Et inde est quod non incerta, et quorumcunque hominum narratione comperta, sed mecum gesta et per me cognita narrare disposui. Quia sicut de incertis temere referre sententiam periculosum fore profiteor, ita de cognitis supprimere ea que nosci debent [a 1Kb] , uacuum  periculis esse non reor. Est quoque et laudabilis pro exemplo predicanda omnibus ueritas, et nichilominus detestanda rhetoricorum composita falsitas. Quoniam melius est de multis preclaris nichil facinoribus dicere, quam ex paruis bonis multa falsa [b 1Kb] disserere: tutiusque est omnia que gesta sunt preterire, quam ea que non fuerunt [c 1Kb] , aliqua fingere. Et mitius errat, qui non malitie uoto, sed segnitie fastu uera supprimit, eo qui diserte falsa confingit. ueritas enim, si studio ueritatis et non uane glorie iactantia dicitur, dicenti coronam implodit; falsitas autem, si ab aliquo intentatur, coniectantem occidit. Et ideo sicut me ueritatem dicentem remunerandum esse congaudeo, ita falsitatem si dixero, condemnandum esse non nego. Quibus ergo causis ad falsitatem retexendam  insilirem, ipse non habui, qui ueritatem in omnibus, non mendacium, remunerari cognoui.



CAPUT PRIMUM. S. Eulogii pia educatio, studia, sacerdotium, titulus doctoris, familiaritas cum Aluaro uite scriptore.

2. Igitur beatus martyr Eulogius nobili stirpe progenitus , Cordube ciuitatis patricie  senatorum traduce natus, Ecclesie ministerio [d 1Kb] mancipatus , sancti ac beatissimi Zoyli ede deseruiens, et in eiusdem collegio clericorum uitam deducens, multis et clarissimis uirtutibus floruit, magnis et laudabilibus operibus uiguit. Ab ipsis enim incunabulis [e 1Kb] litteris ecclesiasticis herens, et quotidie per studia bonorum operum crescens, perfectionem  adeptus est, ac super omnes cetaneos doctrine scientia clarens, et eruditionis lumine florens, magistrorum doctor est factus. Quippe qui mentem senilem paruissimo corpore gerens, uincebat etsi  non etate, certe scientia uniuersos. Erat enim [f 1Kb] studiosissimus Scripturarum scrutator, et intensissimus sententiarum inuestigator. Ita ut nichil Scripture preponeret sancte, nichil magis eligeret quam in lege Domini meditari die ac nocte. Nec contentus magisterio doctorum suorum, alios, si quos forte audiret, procul positos requirebat: et ne offenderet proprios, furtim se horis, quibus poterat, subtrahebat. Nam et abbatem bone recordationis et memorie Speraindeum, opinabilem [g 1Kb] et celebritate doctrine preconabilem uirum sepius inuisebat, auditorioque more ex illius ore disertissimo dependebat. Qui ipso tempore totius Betice fines prudentie riuulis dulcorabat. Ibi eum primitus uidere merui, ibi eius amicitie dulci inhesi, ibi illi indiuidua sum  nexus dulcedine. Eram namque iam dicti illustrissimi uiri auditorum: et dum frequentius eius lumina tererem, incultumque ingenium acuerem, tandem respectione diuina huius tanti uiri societate coniungor. Et catenatim inadibili [h 1Kb] nexu non innector tantum, sed unior: factique sumus auditores uiri, amatores nostri: in tantum, ut illa etas indocta sibi non concessa presumeret. Agebamus utrique Scripturarum delectabilem lusum, et schalmum in lacu nescientes regere, Euxini maris credebamur fragori. Nam pueriles contentiones pro doctrinis, quibus diuidebamur, non odiose, sed delectabiliter epistolatim in inuicem egimus, et rhythmicis uersibus nos laudibus mulcebamus. Et hoc erat exercitium nobis melle suauius, fauis iucundius,  et in ante nos quotidie extendentes, multa inadibilia tentare in Scripturis, puerilis immatura docibilitas cegit [i 1Kb] . Ita ut uolumina conderemus, que postea etas matura [i 1Kb] abolenda, ne in posteros remanerent, decreuit.

3. Sed cum iam annos [k 1Kb] iuuentutis attingeret Eulogius, diaconii ministerio fungitur, atque in breui merito uectus ad superos, gradu presbyterii sublimatur: moxque magistris ordine et uite moribus sociatur. Quanta illi humilitas, quanta bonitas, quanta inheserat caritas, amor omnium ostendebat. Exhinc cepit se acriori uite austeritate constringere, et modestie legibus in uniuersis actionibus perornare: Scripturis uacare diuinis, et corpus suum uigiliis ac ieiuniis castigare, monasteria frequentare,  cenobia inuisere, regulas fratrum componere. Hinc inde cuncta eo modo curare, quo si fieri posset, utrobique adesset. Ita clericatum agens proprium, ut regularem ordinem non dimitteret alienum: ita  monachis adherens, ut clericus probaretur: ita in clero degens, ut monachus uideretur, et [a 1Kb] utrobique aptus accurrens, et utrarumque professiones unus sufficientissime complens. Currebat sepius ad cenobiorum sacratissimos greges; sed ne proprium ordinem contemnere putaretur, ad clerum iterum [b 1Kb] remeabat: in quo dum aliquod tempus persisteret, ne uirtus animi curis secularibus eneruaretur, itidem monasteria repetebat. Hic doctrina oris Ecclesiam ornans, illic uitam propriam excutiendo [c 1Kb] decorans, in cunctis [d 1Kb] uirtutibus positus, uiam seculi merens incedebat et anxius: et quotidie ad celestia uolare cupiens, corporea sarcina grauabatur. In tantum ut Romam ire disponeret, ut adolescentie neuos lacrymis et peregrinationis itinere domaret [e 1Kb] , imo  domitos deleret: sed ecce omnes hinc inde insistimus, et eum magis corpore quam animo retinemus.



CAPUT II. S. Eulogii captiuitas, liberatio; martyribus constantia data; acta conscripta.

4. uerum dum ista et alia referuntur , tandem Reccafredus episcopus super ecclesias et clericos quasi turbo uiolentus insiluit: omnesque sacerdotes, quos potuit, carcerali uinculo alligauit. Inter quos ut electus aries ducitur, et cum pontifice suo uel aliis sacerdotibus uincitur. In qua retrusione magis orationibus et lectionibus operam dedit quam uinculis. Ibi sanctis uirginibus Flore et Marie pro fide comprehensis illud Documentum Martyriale uno libro  composuit, in quo eas ad martyrium neruis [f 1Kb] tenacissimis solidauit, easque et per se uerbis et per epistolas mortem contemnere docuit: seque suosque socios earum suffragiis uinculo soluendos commisit, quod et obtinere mox post sextum diem passionis earum promeruit. Nam ille octauo Kalendas Decembris expleuerunt martyrium; sacerdotes uero Domini tertio Kalendarum earumdem solutionem adepti sunt . Exstat super hoc illustriore stylo [g 1Kb] confecta, et mihi his diebus directa epistola, passionem earumdem uirginum, et ereptionem sacerdotum ipsarum uirginum meritis continentem . Ibi metricos, quos adhuc nesciebant sapientes Hispanie, pedes perfectissime docuit, nobisque post egressionem suam ostendit. Inde et [h 1Kb] mihi pro libris illis, quos  in defensionem martyrum dederat [i 1Kb] , epistolam facundo locutionis genere dictatam direxit. Nam cum omnes, qui cum eo erant sacerdotes, uacarent otio  et quieti, ille non noctibus, non diebus a lectione cessabat, noctes diesque ingeminans, et [i 1Kb] Scripturarum mella lambens, ore [k 1Kb] , et corde spiritaliter ruminans.

5. uerum opere pretium reor si, paulo altius incedentes, tempore persecutionis qualiter [l 1Kb] probatus exstiterit, inseramus. Nam [m 1Kb] dum episcopi, sacerdotes, clerus et sapientes Cordube in martyrio nuper exorto deuio calle incederent, ac timoris impulsu pene fidem Christi, si non uerbis, nutu tamen negarent; hic tamen inadibilis nunquam uacillare uel tenui est uisus susurro. Sed omnibus pergentibus ad agonem occurrens, uniuersorum animos, cunctorumque ossa uenerans et componens, in tantum ardescebat ardore martyrii [n 1Kb] , ut ipse incentor ipsis diebus  uideretur esse martyrum [o 1Kb] . Pro quo rectitudinis zelo multis exstitit contumeliis propulsatus, magnisque terroribus fatigatus. Nam unus ex proceribus illum impetens, et minis exasperans, diuino iusto iudicio in reprobum sensum conuersus, fidem quam tenens nescius impugnabat, mox miser et stultus amisit. De quo plenius in libro Memoriale Sanctorum tertio iam dictus beatissimus disputauit. In quibus libris et passiones singillatim martyrum claro fonte locutionis explicuit, et prosecutione sufficienti quecunque acta sunt in martyribus Dei [p 1Kb] et dicta secuturis generationibus propalauit. Quantus autem uel quam excellens fuerit scientia, luce clariola eius pandent opuscula, que sale Attico et prosatico lepore, imo diuina inspiratione composuit.

 6. Sed redeundum est ad Reccafredi episcopi tempora, et qua arte a sacrificio se suspenderit, ne eius glutinaretur errori, proferendum . Namque ipsis diebus cuncti ei et [q 1Kb] ui et potestate addicti, iussu regio subditi, iniquo uidebantur hosti adiuncti: et qui priori insurrectione aduersi et erecti contra eum steterant [r 1Kb] , tunc terrore conciti [s 1Kb] , quasi familiares herebant, non mente, sed corpore; nec dilectione cordis, sed compulsione terroris; et ne aditus ei nocendi daretur [t 1Kb] in amplius. Ita quoque rex [u 1Kb] contra nos deseuiens legibus necessitatem induxerat, liberum arbitrium interpollans, omnes truci subdiderat hosti . Cuius historie ueritas in alio opere enucleatius disseretur.

7. Nunc uero huius admirabilis uiri tantum enodare  sanctissimam cupimus artem. Is [u 1Kb] enim graui instinctu doloris, dum undique circa se dolosum cerneret ipsius episcopi grassari ingenium et ceteros  secum [a 1Kb] ei communicantes deprehenderet, nec resistendi sibi copiam inesse uideret, nec amouendi licentiam  remanere [c 1Kb] sibi conspiceret; cepit se graui atterere gemitu, magnoque, ut diximus [d 1Kb] , intrinsecus mactari dolore. Sed nutu Dei contigit, ut quadam die presenti episcopo  beati Epiphanii Cyprie Salamine episcopi, Ioanni episcopo Hierosolymitano directa epistola legeretur, quam [e 1Kb] ego cuidam diacono preceperam legere: in qua idem beatissimus pontifex Origenis nenias arguens, et ordinationem cuiusdam presbyteri in monasterio iam dicti Hierosolymitani assignato [f 1Kb] a se consecrati defendens causam ordinationis retexuit, beatissimorumque presbyterorum Hieronymi et uincentii continentiam sacrificandi  laudando innexuit [g 1Kb] . Quam narrationem tum iam dictus Eulogius auida mente magis arripiens, quam suscipiens, et sibi a Deo datam occasionem cognoscens, ingenti uulnere quasi percussus, ab intimo corde trahens suspiria, neque intuens, conuersus episcopo dixit: »Si lucerne Ecclesie, et fidei nostre hoc egerunt columne, quid nobis facere conuenit, quos delicti onera grauiter deprimunt et affligunt? Cognoscat ergo uestra paternitas, interdictam a me ipso mihi sacrificandi licentiam.« Sicque huiusmodi ingenio tempore Reccafredi se ipse suo ligauit arbitrio. Cuius professionis licet hoc modo ordinem sumeret, delectabili tamen usu [h 1Kb] perfunctus, nolebat postea statum reiectum recipere. Sed pontifex proprius in tantum eum admissum [i 1Kb] officium  sacrificandi compulit repedare, ut eum anathemate ferire non uereretur, nisi citius redire promitteret.



CAPUT III. Sancti Eulogii doctrina et uirtus, peregrinatio, electio in archiepiscopum Toletanum.

8. Et erat uir ille in omnibus professionibus principaliter et non medie decoratus, cunctis ex equo deseruiens; et cum preiret omnes scientia, humilior certe etiam infimis uidebatur. Clarus uultu, et honore precipuus, eloquentia fulgidus, et uite operibus luminosus. Incitator martyrum et laudator, tractator peritissimus et dictator. Quis ardorem ingenii,  quis decorem eloquii, quis fulgorem scientie, quis affabilitatem usualem officii quocunque poterit prudentie dicere [i 1Kb] flumine? Que enim illi non patuere uolumina? Que potuerunt eum latere ingenia catholicorum, philosophorum, hereticorum, necnon et gentilium? Ubi libri erant metrici, ubi prosatici, ubi historici, qui eius inuestigationem effugerent? Ubi uersus, quorum ille ignoraret canora? Ubi hymni, uel peregrina opuscula, que eius non percurreret pulcherrimus oculus? Quotidie enim noua et egregie admiranda quasi a ruderibus [k 1Kb] et fossis effodiens, thesauros elucidabat inuisos. Quanta docibilitas tam pretioso munere ornate inesset [l 1Kb] anime, quanta et inexhausta cura solertie, nullus sapiens comprehendere poterat. Et o admirabilis  suauitas mentis! nunquam priuatim scire aliquid uolens, nobis omnia prestabat. uitiata corrigens, fracta consolidans, inusitata restaurans, antiqua repriorans, neglecta renouans, et queque poterat ex antiquis uiris gesta petere [m 1Kb] , satagebat operibus adimplere. Seueritatem Hieronymi, modestiam Augustini, lenitatem Ambrosii, patientiam Gregorii in corrigendo errores, in sustentando minores, in demulcendo maiores, in sufferendo horrores [n 1Kb] , unus idem se multipliciter uarium [o 1Kb] exhibebat.

9. Nec ei suffecit monasteria patrie sue inuisere , quin potius occasione fratrum suorum, qui ipsis diebus in Francie finibus exsulabant, indeptam uiam arripuit, et in Pampilonensium territoria ultro progrediens, monasterium Sancti Zacarie ingressus,  et aliorum cenobia ipsarum regionum gliscenti uoto percurrens, multorum Patrum est amicitia dulcoratus. Quorum conuersationem in epistola quam episcopo Pampilonensi in carcere positus dedit, nominatim locatimue digessit. In quibus locis multa uolumina librorum reperiens, abstrusa et pene a multis remota, huc remeans, suo nobis regressu adduxit [p 1Kb] . Ibi beati Odoarii est fruitus colloquio, cui centum quinquaginta regulares monachi militabant . Inde secum librum Ciuitatis beatissimi Augustini, et Aeneidos uirgilii, siue [q 1Kb] Iuuenalis metricos itidem libros, atque  Flacci satyrata [r 1Kb] pemata, seu  Porphyrii depicta opuscula,  uel Adhelelmi epigrammatum opera,  necnon et Auieni fabulas  metricas, et hymnorum catholicorum fulgida carmina, cum multis minutissimarum causarum ex sanctis questionibus multorum ingenio congregatis, non priuatim sibi, sed communiter studiosissimis inquisitoribus reportauit. Idem preterea fulgorem operis et coruscationem ingenii resplendentibus semitis presentialiter cunctis [a 1Kb] presentibus, et usualiter sequentibus, specificis semper ostentans indiciis, et luminosis deducens uestigiis, ubique lucidus gradiens, undique fulgidus rediens, limpidus, dulcorosus, nectareus, Christi coronatus emicabat omnibus famulus.

10. Nec illud omittendum in hoc opere reor, quod  post diuine memorie Wistremiri, Toletane sedis episcopi, in eamdem sedem ab omnibus comprouincialibus  et confinitimis episcopis electus et dignus est habitus, et pro relatu omnium comprobatus. [b 1Kb] Sed dispositio diuina, que eum sibi ad martyrium reseruabat, quibusdam repagulis obuiauit. Cumque iam ipsa communis electio eum sibi consecrare in episcopio acclamaret, rerum obuiantium aduersitate impediti, alium sibi eo uiuente interdixerunt eligere. Qui licet argute frustraretur ab ordine, tamen non est priuatus eiusdem ordinis munere. Siquidem episcopatum celestem adeptus est, dum per martyrii gloriam Christo coniunctus est. Omnes namque sancti episcopi, non tamen omnes episcopi sancti. Ille uero sanctitatem per cruoris fusionem inueniens, episcopii ordine fungitur, dum celotenus [c 1Kb] receptus, eternis promissionibus muneratur.

 11. Cumque his uirtutibus et dogmatibus insigniretur, et omnibus quasi lucerna super candelabrum posita, ac ueluti ciuitas in montis sita [d 1Kb] cacumine procul altius emicaret, et ut doctus scriba de thesauro domini sui noua et uetera uniuersis familiis preuideret, in sacerdotibus primus, in confessoribus summus, in iudicibus residens non extremus: tandem uoti compos effectus, diuina sibi cooperante clementia inopinato iudicio, sed deliberatiuo studio euectus est ad superna. Et ea que a martyribus fusis postulauerat lacrymis, et per tota [e 1Kb] sua opuscula more sparserat precis, obtinere meruit operibus sanctitatis. Quod uerius poterit noscere, qui ipsa eius egregia opera curauerit legere. Et quoniam  expedit, et dignum nobis uisum est pro utilitate legentium, et  pro annuo festiuitatis sue recursu, passionem eius breuiter explicare, ideo sequestratim, pure et sinceriter agonis sui pulcherrimum induximus finem.



CAPUT Iu. Noua in Christianos sub rege Mahomete persecutio. S. Leocritia ab Eulogio eiusque sorore instructa et adiuta.

12. Tempore igitur quo seua dominatio Arabum calliditatis astu omnes fines Hispanie misere deuastabat, quo  rex Mahomad incredibili rabie et effrenata sententia [f 1Kb] Christicolum genus delere funditus cogitabat, multi terrore cruentissimi regis metuentes, eiusque insaniam modificare nitentes, per trucem uoluntatis inique officium diuersis et exquisitis occasionibus gregem Christi impetere tentauerunt. Plerique Christum negando se precipitio commiserunt: alii duris tormentis agitati, commoti sunt. Porro alii florenti uirtute stabiliti sunt et fundati.  In cuius, ut diximus, tempore martyrium fidelium coruscando resplenduit, et error negantium fluctuauit. Nonnulli enim, qui fidem Christi tantum mentibus retinebant, instinctu Dei quod celauerant, luminositer et patule proferebant, nullo disquirente ad martyrium prosilientes, et coronam sibi ex tortoribus rapientes. Ex quibus  Arabs genere beatus Christophorus exstitit, cuius passionis ordinem alibi digerere cogitamus. Sed ex eorum numero beatus Aurelius et sanctus exstitit Felix, qui cum uxoribus ad passionis gloriam post multa et prolixa latibula prodierunt. Ex ipsis etiam florens uirtutibus Flora uirgo beata, que contemnens secularem labilem pompam, eternam meruit sine fine coronam. Quorum hic noster sanctissimus doctor agonem singillatim  exposuit, et actus uitasque corusco sermone explicauit.

13. Hoc tempore puella nomine Leocritia quedam, genere nobilis, mente nobilior,  ex gentilium fece progenita, et ex luporum uisceribus prodita, dudum [g 1Kb] per quamdam sibi genere proximam  Christo dicatam  nomine Litiosam, aquis salutaribus tincta, et occulte fide Christi induta enituit, odoremque nectareum notitie sue cunctis adsparsit. Etenim cum ad iam dictam religiosam in annis infantie more propinquitatis recurreret, eamque quibus illa sermonibus poterat, quotidie instrueret, tandem respectione celesti fidem Christi mente suscepit, et ardore amoris susceptam pectore conseruauit. Que dum ad annos sapientie ueniret et scientie contingeret  lumina, fidem illam, quam tenerrimis institutis occulte [h 1Kb] didicerat, quotidie fomentis spiritualibus auctam, in amplius crescentem alebat, primum occulte, deinceps patule et aperte. Quam parentes sedule admonentes, et nichil omnino proficientes, conati sunt eam flagellis et uerberibus impetere, ut quam per blandimenta amouere non poterant, saltem  terroribus cercerent. Sed ignis ille, quem Christus in corda fidelium misit, nullis minis cedere nouit. In hoc conflictu dum diebus uapularet et noctibus, seque acerrimis impetiendam ultionibus et duris [a 1Kb] uinculis prepeditam uideret, metuens ne non propalata publice fide, cauterio ureretur perfidie; per internuntios beatissimo Eulogio, opinatissimo iam multis talibus operibus uiro  uel sorori eius Anuloni, uirgini Deo dicate, causam suam innotuit: et quia ad tutiora loca fidelium in quibus fidem suam posset interrita propalare, ire uellet, exposuit. Illico beatus Eulogius solitum officium recognouit; et ut erat fautor anhelantissimus martyrum, hanc exire clam per eosdem internuntios ordinauit [b 1Kb] . Illa concite artem fingens, et parentibus quasi  consentiens, nostramque fidem uerbis impetens, et data opera [c 1Kb] omnia selecta ornamenta induens, seque more illorum quasi placitura et nuptura seculo ostendens, nisa est eorum inflectere animos, et sibi exosos  comere gressus [d 1Kb] . Cumque sibi omnia iam tuta inesse prospiceret, ad nuptias quorumdam propinquorum suorum, que ipsis agebantur diebus, fingens, ut eidem officio congruit, ornate procedere, celeri cursu se beatissimo Eulogio, uel sorori eius Anuloni tutandam exhibuit. Quam mox grato animo suscipientes, occulendam prolatissimis tradiderunt amicis. At ubi pater eius et mater exspectantes filiam non uiderunt, delusos se ingemiscentes, rabie inaudita et dolore inuiso se ipsos [e 1Kb] cruciantes, cuncta disturbant, uniuersa contaminant, currentes per  ignotos et cognitos, et potestatiue, ac iussione presidis, quoscunque [f 1Kb] impetendos putabant, carceribus et uinculis onerabant; uiros, mulieres, confessores, sacerdotes, deuotas, uel quos poterant flagellis et carceribus affligebant, si quo modo possent filiam suam per hec et ampliora recipere. Ille uero sanctus immobilis ei loca diuersa mutabat, et ne traderetur ouis luporum in manibus, omni intentione curabat. Illa tamen ieiuniis et uigiliis insistens, et cilicio membra tegens, uel puluere cubans, seuere membra corporis elimabat. Sed et uir beatissimus  cum reuerentia nominandus Eulogius nocturnas uigilias adpetens, et in basilicam sancti Zoyli terratenus [g 1Kb] prostratus orans, noctes insomnes ducebat, auxilium Domini et fortitudinem uirgini imprecans, et  se per [h 1Kb] hec exercitia Domino consecrans.

14. Inter hec uirgo serenissima beati Eulogii germanam, quam ardenti desiderio diligebat, uidere uoluit, et ad eorum habitacula nocte deuenit, reuelatione Domini prouocata, et auiditate consolationis [i 1Kb] perducta, ut uno die tantummodo cum eis moraretur, et iterum ad solita latibula repedaret. Quibus et retunt,  sibi una et alia uice oranti liquore mellis os repletum fuisse, quod se [i 1Kb] non ausu temerario exspuisse, sed inglutiisse, crassi elementi admirando speciem referebat. Cui ille sanctus hoc esse presagium regni celestis dulcedinem perfruendam, disseruit.



CAPUT u. Martyrium S. Eulogii et Leocritie. Corporum sepultura.

15. uerum dum alio die [k 1Kb] redire uirgo disponeret, actum est ut comes itineris non hora sueta, sed illucescente aurora ueniret. Nec potuit aditum exeundi habere, quippe que nocturno tempore pro euitandis insidiis solebat incedere. Prouisum est ut eadem die usque dum sol metam sui luminis terre subduceret,  et nocturne tenebre quietudinem optatam indulgerent, uirgo Dei eo quo manebat loco persisteret. Humano quidem consilio, sed diuino retinebatur iudicio: ut et suam sibi coronam et beato Eulogio imponeret glorie diadema. Nam eo die, nescio cuius instinctu, quorumue insidiis et proditione locus presidi latibuli indicatur, et a militibus ad hoc missis ex improuiso omnis illa eorum habitatio circumdatur. Actumque est ut electus et predestinatus martyr presentialiter adfuisset. In cuius presentia iam dictam uirginem educentes, eumque una pariter comprehendentes, uerberantes multisque contumeliis affligentes, iniquo presidi et scelerato iudici presentarunt. Quem mox iudex per flagella occidere cogitans, truculento uultu et impatienti animo uehementi  furore accensus, furiosis uerbis interrogat, uirginemque cur domo retinuerit, minitando disquirit. Cui libentissime et patientissime more locutionis sue splendide rei ueritatem hoc ordine pandit: »Preses, ordo nobis predicationis iniunctus est, et nostre hoc fidei conuenit, ut disquirentibus a nobis lumen fidei porrigamus, nullique ad uite itinera properanti, que sancta sunt, denegemus. Hoc sacerdotibus competit, hoc religio uera deposcit, hoc etiam Christus Dominus noster nos docuit: ut quisquis sitiens fidei [l 1Kb] haurire flumina uoluerit, in duplo potum inueniat, potius quam quesiuit [m 1Kb] . Et quoniam hec uirgo fidei sancte regulam a nobis inquirere uisa est, necessarium exstitit, ut illi nostra eo se libentius applicaret [n 1Kb] intentio quo eius in amplius incenderetur  affectio. Nec decuit talia desiderantem reiicere, presertim illi, qui ad hoc Christi electus est munere. Unde et ut posse mihi exstitit, illustraui et docui: et fidem Christi uiam regni esse celestis exposui. Quomodo et tibi, si me disquirendum putasses, libentissime facerem.« Tunc preses turbido uultu uirgas inducere iussit, eum minitans flagellis  perimere. Cui sanctus dixit: »Quid istis uirgis exercere cupis? Animam, inquit, tuam per has educere uolo. Gladium, ait, acue et compone, pro quo animam a uinculo corporis expeditam ei reddas qui dedit. Nam flagellis membra dissecare non estimes.« Et mox clara inuectione et sufficienti eloquio falsitatem uatis sui et legis improperans, et predicationis uerbum ingeminans, sub omni uelocitate palatium ducitur, et ad regis consiliarios usque pertrahitur. Ubi unus ex ipsis, illi familiarissime notus, compatiendo insiluit. »Si stulti, inquit, et idiote in hanc mortis deflendam ruinam deuecti sunt, tu sapientie decore precinctus, et uite moribus illustratus, que te dementia huic mortifero casui, oblitterato naturali uite amore [a 1Kb] , committere compulit? Audi me, obsecro,  et ne precipiti casu corruas rogo. Dic tantum uerbo in hora huius tue necessitatis, et postea tua, ubi potueris, utere fide. Promittimus te nuspiam [b 1Kb] inquirendum.«  Cui beatissimus martyr subridens: »O, inquit, si scire potuisses, quanta fidei nostre cultoribus maneant [c 1Kb] reposita! Aut si possem quod meo retineo, tuo committere pectori; tunc iam non me a proposito reuocare conareris [d 1Kb] , sed libentius te ab hoc mundiali honore amouere cogitares.« Et cepit eis Euangelii eterni uerbum porrigere, et predicationem regni constanti libertate infundere. Qui illico eum nolentes audire, gladio iubent transfigi. Cumque duceretur, unus ex eunuchis regis alapa eum percussit. Cui ille alteram faciem preparans, »Obsecro, inquit, ut hanc iterum uerberando  priori ceques.« Quam cum secundo feriret, ille patiens et mitis iterum priorem parauit. Sed impetu militum ad locum occisionis deducitur, ubi genua in oratione curuans, et manus [e 1Kb] ad celos extendens, signoque crucis totum se muniens, paucis uerbis intra se orans, ceruicem mucroni tetendit, et celeri ictu mundum contemnens, uitam inuenit . Compleuit martyrium suum quinto Idus Martii, die sabbato, hora nona. Et o felicem et admirabilem nostro seculo uirum, qui et premisit in multis sui operis fructum, et reliquit in uirgine se sequendum! Secum uictorie uexillum manibus eleuans, et manipulum laboris sui pro se Domino libans, oblationem puram, et pacificas hostias offerens, et in se, que alios docuerat, Christo rerum Domino representans. Mox  uero ut proiectum est cadauer e loco eminentiori in ductum aluei, columba miro candore niuescens, uidentibus omnibus, secans era pennis, super corpus martyris aligerans sedit. Quam omnes missibilibus petris hinc inde abigere conantes, et nichilominus consistentem repellere non ualentes, manibus uoluerunt cominus effugare. Sed illa in circuitu corporis non uolans, sed saliens, super turrem corpori imminentem propius resedit, et ad corpus beatissimi uiri  uultum conuertit. Nec silendum est miraculum quod ad laudem sui nominis Christus est super corpus martyris operatus. Etenim unus Astigitane ciuitatis incola, dum inter ceteros palatinum  lunatim mansionis seruitium ageret, ibique cursum suum uigiliis expediret; nocte aquam potare desiderans, surrexit , et ad prominentem canalis ductum, qui super illa loca producitur, peruenit, ubi uidit desuper super corpus eius, quod deorsum iacebat, sacerdotes miro candore niuentes, luminaria coruscantia retinentes, et psallentium more psalmos gnauiter recitantes. Qua uisione perterritus, ad mansionis locum, magis fugiens quam rediens, repedauit. Et socio omnia [f 1Kb] renuntians, cum eo iterum ad locum reuertere uoluit: sed iam secundo cernere illud non  ualuit. Cuius beatissimi caput alio die curiositas Christianorum redemit, corporis uero reliquias tertio die collegit, et sub umbra beatissimi martyris Zoyli tumulauit.

16. Beatissima uero uirgo Leocritia multis oblectationibus delinita, multisque promissionibus impulsata, tandem diuino munere soliditate fidei roborata, quarta post eius martyrii die exstitit decollata, ac in flumine Bethis proiecta. Sed aquis nec submergi potuit, nec celari, erecto enim corpore pergens, mirum omnibus uisum prebuit [g 1Kb] . Et sic a Christianis educta,  in basilica sancti Genesi martyris, que sita est ad locum Tertios [h 1Kb] , exstitit tumulata. Hic fuit beatissimi doctoris Eulogii finis, iste admirabilis exitus, huiusmodi plenus opere  transitus.



CAPUT uI. Aluari scriptoris erga S. Eulogium affectus et inuocatio.

17. Nunc restat, in fine uoluminis, Regi omnium seculorum gratias agere, qui ab initio fidei suam ornans martyribus Ecclesiam, dat lassis uirtutem, et de se nichil presumentes perducit ad gloriam sempiternam. Ipsi Deo [i 1Kb] nostro gloria et imperium per infinita semper secula seculorum. Amen.

18. At nunc quia sermone pedestri et inculta oratione agonem doctoris nostri et martyris expleuimus [i 1Kb] , restat ut ad eumdem [k 1Kb] amicissimum nobis patronum, quasi ad audientem, et precibus nostris presentem, sermonem uertamus, et familiaritatem  nostram ei cognitam referamus. Certe potens est audire rogantes, et patrocinari miseris et afflictis, si merita nos adiuuauerint propria, si delicta non obuiauerint dura, si affectio hoc postulauerit pura. Ergo, martyr Dei excelse , dulcis nomine Eulogi, Aluarum tuum clamantem intende: et quem hic tenuisti caritate animi [l 1Kb] fixum, illic tibi associa seruum. Non aliorum quam tuis te interueniam uerbis. Certe ego sum ille, quem tecum unitum esse dicebas,  ad quem et pro quo hoc modo locutus es:  »Ut non sit, inquis, alter Aluarus quam Eulogius, nec alibi quam penes intima Aluari totus sit conlocatus amor Eulogii.« ualeat, ualeat, Christe Domine, hec suauis fidelisque inter utrosque dilectio. ualeat perenni culmine sanctitatis, et quasi lux splendens procedat, et crescat usque ad perfectum diem. Ecce, Domine, testimonium tuum pre manibus habeo, litteris aureis et sententiarum gemmis depictum, sed desiderio patrocinii tui complementum. Iam enim quod in terris positus oratione, ut ualeret, indesinenti orabas, in celis translatus, poteris in me suffragio, quod in te impletum est, obtinere. Seruat namque amor uerus, ut ipse dixisti, in absentem fideliter caritatem, et quod sibi poterat,  hoc exhibet in amantem. Ergo, martyr egregie et amice carissime, dum licet et adhuc misericordie imminet tempus, intercessionis tuum amico porrige munus, ut sit hic mihi concessa remelioratio morum, sint crebra munera lacrymarum, sit affectio labili menti illata uirtutum, sit affectiua compunctio iugis, sit purus penitendi affectus, sit locus optabilis rite concessus, sit opportunus aditus nullis obicibus disrumpendus. Soluantur perplexionum omnium uincula, resiliant impeditionum cunctarum molimina, retinaculorumque obstacula, immutatione dextere Excelsi in obsequentum mutentur auxilia. Aperiantur ianue cordis ad suscipiendum regnum Dei altissimi; inclinetur ceruix superba, et colla subdantur ad ferendum iugum suauissimum Christi.  uellem adhuc poscere maiora, sed temeritatis uereor incurrere notam. Sed tu, o serue Dei excelse, qui uultu Dominico satiaris, eiusque dono perpetuo iucundaris, illud adscisce misero interuentibus [a 1Kb] dignis, quo nosti millena delicta purgari. uitam quoque eternam desidero, et regni celestis requiem sitio. Quocunque ergo tormento [b 1Kb] , aut flagello, cura remedium impendere seruo, et eo ardoris igne dilectum purgare desidera, quo hic nobiscum uidebaris nexus in terra: ut dilectio illa clariori luce nunc emicet, quando et ampliori lumine lucet, et potiori suffragio prorogare quesita ualet.

19.  Ego autem, mi dulcis Eulogi, memoriam nominis tui, quantum potui illustraui [c 1Kb] , uitam digessi, doctrinam expressi, agonemque pulcherrimum  explicaui: et ut nominis tui delectabilis semper in mundo memoria floreat, et perenni splendore, sicut in celo uita, ita hic mentio rutilet, et si non enucleatissimis sermonibus, tamen euidentissimis, quibus ualui, nisibus dedicaui . Construxi enim ere perennius monumentum glorie tue, quod nec nimbosus turbo, grandoque lapidea destruat, nec rogus flammarum quocunque igne liquescat [d 1Kb] . Aedificaui  nomini tuo memoriam ex auro obryzo et lapidibus omnigenis pretiosis, quam nullus uiolentissimus ualebit diruere predonis more tyrannus. Composui fabricam culminis tui, et in sublime turrem habitationis tue erexi, ut sis speciosa pharus cunctis uiantibus [e 1Kb] hinc inde relucens. Ornaui titulum decoris tui unionibus miro candore niuentibus, et topazione fulgenti, ut uniuersis emicet finibus terre. Adsparsi cineres sanctos nectareis flosculis, nullo estu fatiscentibus, nec indito [f 1Kb] cedentibus igne. Unxi pretiosum corpus nardi pistico pretioso, ac diuerso thymiamatum genere; amomo, balsamo  bisamoque commiscens, ut flagrans sanctitatis tue suauissimus odor diffusus, per omnia refertus [g 1Kb] secula nullo fine tepescat. Impleui amicitie uinculum,  et caritatis tue nolui nudum seculo dimittere nomen, ut sicut celo uita resplendes et opere, ita mundo lingua clarescas [h 1Kb] et nomine. Ut generatio subsequens te laudatum inueniat, imitandum respiciat; et quantus fueris doctrina, nostro tenui ingenio recognoscat . Neque priscorum studio corporalibus beneficiis, speciebus et floribus constipatum te etas secutura mirabitur, que solite [i 1Kb] consumuntur temporum uetustate; sed spiritalibus donis decoratum, et immortalibus sublimatum titulis uenerabitur.

20. Tu ergo, uenerabilis Domine, equiparando nobis redde mercedem, ut quia [i 1Kb] seruitio nostro tue decorantur reliquie et ornantur exsequie, illustremur deinceps respectione felici, uisitemur dono celesti: ut ego ille, qui per prona hactenus et abrupta  non liquide fluens, ab iniquitate mea defeci, et tabibus hucusque in malis meis manens, a uultu Dei [k 1Kb] mei recessi, maligno adherens hosti, preueniente gratia illustratus et gratuita misericordia quocunque uite termino consummatus, merear ita celestia indisrupta communiter tecum possidere gaudia, sicut hic pari fletu et gemitu terrena maceratus angustia, traxi diuturna et longa suspiria. Ut etsi non equali datum est mihi fulgere gloria, saltem uel delictorum meorum mihi illata sit uenia. Quatenus non penali doleam barathro mersus, sed in celesti gaudeam requie tibi, uel ceteris dominis meis sociis tuis condonatus. Amen.



 HYMNUS IN DIEM S. EULOGII. u IDUS MARTII.


   Almi nunc redeunt festa [l 1Kb] polifera
Nostri Eulogii martyris inclyti:
Soluamus Domino carmina principi
Concentu fidei celico munere.
    Laudamus uaria musico carmine,
Que non sunt Domini predita lumine:
 Hic nunc sat melius res pia panditur,
Cum Christum resonant chordule metrice.
   Hic nunc [a 1Kb] est animus magna reuoluere:
Splendenter anhelat balsama fulgide
Gliscens egregia clangere libere,
Ut dulcis [b 1Kb] rebet musica flamine.
   Bellator Domini uerbo potentior,
Doctrina et pariter fine celebrior,
Christi sic igitur gloria cingitur,
Ut florens uigeat hic et in [c 1Kb] ethere.
    Rector dum populos docte reficeret,
 Gypsum, cum diceret [d 1Kb] , fragmine prodite [e 1Kb] :
Turbam multiplici germine lauream
Celesti rutilus agmine prouehit.
    Ustus sic Domini zelo, fidelium
 Conuertens fluidos mores rebellium,
Adsciscens opibus munere nobili,
Abstractos barathro sublimat ethere.
   Sed iam cum meritis digna rependere
Christus cunctipotens uellet, Leocritiam
Recte mox lepidam uirginem extulit,
Que clarum famulum axe reconderet.
   Tunc celsus solitum rite solatium
Prestans [f 1Kb] , et placidum compte remedium
Cultum tunc [g 1Kb] , fidei dogmate et ingerit,
Aduersans populis iusta rebellio.
   Extemplo preconans predo peranxius
Conturbat patriam, iussuue plebium
Per cunctas plateas longe reuoluitur,
Quod princeps rabidus excitus imperat.
    Regnantem tumidum respuit inclyta
Celestis famuli mens Deo predita:
Tandem precipiti ductu notabili
Comprehensus, sonuit mox quoque libere.
   Dicens [h 1Kb] : O proceres, temnite impium,
Christum ethereum credite principem,
uatem impudicum recte repellite,
Qui tantos populos igne recondidit.
   Gaudens hec resonat culmine gnauiter
Necnon et alia conquerens [i 1Kb] fortia,
Hunc mandant gladio uertice tundere,
Ne sancta ualeat turba recipere.
   Adest intrepidus belliger annuens,
Tundunt, quem alapis, red rogat horridum,
Extendens faciem, uerbere alteram
 Alternans, gemina palma relidere.
   Tunc signo fidei pectora seruulus
Armat deifice aurea, roseo [i 1Kb]
 Colla lactentia [k 1Kb] sanguine predita,
Incuruat Domino, instat et obsecrat.
   Sic ictu gladii sidere conditur,
Sic uerbo fidei clare reuoluitur.
Adesto miseris, quesumus, affatim
Perplexos precibus soluere concite.
   Adsiste gemitis poscimus excitis,
Inflectens famulis nunc quoque numinis
Auditum placidum, quoue [l 1Kb] serenius
Mentem ut precibus sancte refocilet.
   Ut rector deleat regna ferocia,
Conculcet ualidus dogmata impia,
Adspiret fidei compte refulsio,
Qua celi reseret culmina fulgida.
   Ut torquens heresis longe resiliat,
 Ut cultus Domini altius emicet:
Rectores patrie flore redoleant,
Aduersos cuneos libere uentilent.
   Sit uita populis, sit quoque prouida
Sanctis religio per iuge tempora,
Sit Trino Domino gloria sedula
Aeternum dominans inclyte secula. Amen.


Post hec superiora in altero exemplari sequentia erant continuata.



 TRANSLATIO CORPORIS S. EULOGII.

Translatio facta est sancti Eulogii martyris et doctoris in basilica sancti Zoyli titulo principali, Kalendas Iunias era DCCCXCuII [m 1Kb] . Celebratur autem dies natalis eius in supradicto  coto, eo quod  omni tempore in diebus Quadragesime occurrit illius solemnitas.



EPITAPHIUM SANCTI EULOGII.


Hic recubat lepidus martyr, doctorque refulgens
Eulogius, lumen, dulce per secula nomen.
Qui zelo fidei rutilans, uirtute priorum [n 1Kb]
Accensit animos magno fulgore uirorum.
Hic macte celeber libris preconatus et hymnis:
Et uita uigidus [o 1Kb] , et sine sole coruscus.
Qui temnens fluida, conscendit lucida celi.
Nec morte periit, sed uiuit sede perenni.
Credite queso, mihi, uiuit, per secula uiuit,
Quisquis celesti letatur gloria regni.



ORATIO ALuARI.


Nunc te rogo, sancte, recolas ut nomen amici,
Quem tua hic tenuit dulcis amicitia fixum,
 Aluari extremi, qui multa clade reati
Infectus uitiis pergit per deuia mundi.
Prex tua hunc reuehat [a 1Kb] lapsum ad pascua uite,
 Ut solite sancto digno nectatur amore,
Quo tibi coniunctus mansit per secula charus,
Presta, Deus deorum regnans per seculis. Amen.





SCHOLIA AMBROSII MORALIS IN DIuI EULOGII uITAM.



IN PRAEFATIONEM.


 Et doctoris. In concilio Cesaraugustano I, cap. 7, decretum his uerbis fuit scriptum: »Ne quis doctoris nomen sibi imponat preter has personas,  quibus concessum est, secundum quod scriptum est.« Hinc diuus Elogius doctor in Ecclesia Cordubensi et habitus est et uocatus. Et paulo post Aluarus notat, Eulogium inter magistros fuisse eo etiam tempore ascitum quo fuit presbyter factus. Ipse quoque Eulogius presidem alloquens, hoc ipsum non semel de se testatur. Cesaraugustanum concilium primum notaui, quia tria in ea urbe celebrata in uetustissimis exemplaribus [a 1Kb] habentur, que in regio diui Laurentii cenobio seruantur.

 Ego luxurie. Humiliter de se loquitur, cum tamen uxorem se duxisse uelit indicare.



IN CAPUT I.

 Cordube. Hic et ubique non Cordube, sed Cordobe fuit scriptum in utroque exemplari, iuxta ueterem illam illorum temporum ueri nominis corruptelam, que iam, ut suo loco diximus, inoleuerat. Fuit etiam ubique scriptum, eglesia, non ecclesia, ut agnoscas hic quoque paulatim obrepentem Hispanam,  quam nunc retinemus, huius nominis prolationem.

 Senatorum traduce. Quod late in nostra Historia ostendimus, post Gothorum et aliarum externarum gentium in Hispaniam irruptionem, tria hominum discrimina prouinciam totam incoluere. Antiqui Hispani; Romani, qui se illis aliquot ante seculis immiscuerant; Gothi itidem, Alani et Sueui cum reliquis; qui tamen uno nomine Gothi postea appellabantur. Hoc cum multis testimoniis pateat, legibus tamen Gothicis, que in foro Iudicum, ut uocant, continentur, fit manifestum. Posteriores etenim Gothorum reges in legibus Hispanorum populos in uniuersum alloquentes, trium horum hominum discrimina separatim nominant. Et apud Paulum Orosium eorumdem est mentio. Cum autem nobiles qui ex Romanorum essent stirpe uolunt intelligi, senatores eos illorum temporum scriptores appellant. Paulus, Emeritensis diaconus, qui de  episcopis eius urbis scripsit; Samson, abbas Cordubensis, et cum Aluaro noster Eulogius. Ipsum itaque hic patritium [b 1Kb] et Romanorum stirpis credo significari. Quod si quis per catachrisim nobilem tantum, non Romane originis Eulogium hic dici  existimet, ego cum hoc non contenderim. Mater D. Eulogii Elisabeth uocabatur, ut ipse in epistola ad Pompelonensem episcopum scribit. Auus, Eulogius itidem dictus fuit, ut in Apologetico appellat.

  Sancti Zoyli ede. Huius templi mentio est alicubi in D. Eulogii operibus. Eidem prefuit paucis post annis Samson abbas, de quo plura in sequentibus dici oportebit [c 1Kb] . In hoc D. Zoyli templo corpus eiusdem martyris suo tempore asseruari D. Eulogius et idem Samson docent. De Samsone abbate lib. I; de Paulo Emeretensi diacono initio lib. II dicemus.

 Speraindeum. Huius uiri [d 1Kb] meminit lib. I et II Eulogius. Eius nomen uarie in exemplaribus fuit scriptum: Speraindeum et Sperandeum.



IN CAP. II.

 Tandem Reccaffredus. Cum multa non uno loco D. Eulogius de sua ista calamitate, et in carcerem trusione commemoret, nunquam Reccaffredi huius meminit, nec quis hic fuerit tumultus plane docet. Quantum ex sequentibus, et ex Eulogii dictis possumus coniicere: Reccaffredus metropolitanus fuit episcopus [e 1Kb] , cuius ministerio Habdarrahgman rex Christianos uoluit compescere. Ille autem aut prauo  zelo instinctus, aut infideli metu compulsus, Ecclesiam Cordubensem atque alias grauiter afflixit: episcopum Cordubensem, cuius nomen nusquam proditur [f 1Kb] , aliosque templorum ministros in uincula coniecit. Sed neque qua de causa liberi postmodum fuerint dimissi, memorant; neque nos aliunde possumus diuinare.

 Exstat super hoc. Durat etiam adhuc hec epistola. Ibi hec omnia latius referuntur. Pariter et illa altera, quam e uestigio commemorat Aluarus, exstat epistola [g 1Kb] .

 Ibi metricos pedes. Innuit D. Eulogium in carcere positum, hymnos iis carminum generibus scripsisse, que Hispanis eo tempore essent incognita. Nimirum, ut mox apparebit: Horatii pete opera ipse nuper adinuenerat, et illa illectus carminum uarietate, similia tentare est aggressus.

 Namque ipsis diebus. En tibi Reccaffredum iussio regio Ecclesiam afflixisse. Eulogius autem ac  ceteri ueri Christiani ei aperte resistere tametsi cuperent, pia causa, quam Aluarus non tacuit, commoti nolebant. Ceterum D. Eulogius, qui illum excommunicatum et ab Ecclesia alienum merito existimabat, sacris abstinere toto illo tempore decreuit:  ne se uidelicet eius etiam labe respergeret, quocum foris uideretur consentire. Satis autem indicabat quam non consentiret, qui ita se contineret. Neque tamen uitare omnino poterat Reccaffredum, cum fideiussoribus, quos dederat, ac ratione noceret.

 Cuius historie ueritas. Cum Aluarus hunc, quem refert, librum scripsisset, quo plenius omnia ista digesserat, hic innuere tantummodo contentus, effecit ut tenuis et subobscura ista notitia ad nos tantum perueniret [a 1Kb] .

 Utpote fideiussoribus datis. Apparet cauisse Recaffredum uadium interuentu, ne ab se posset Eulogius, postquam uinculis fuerat exemptus, seiungi.

 Beati Epiphanii. Exstat hec epistola a diuo Hieronymo in Latinum sermonem conuersa, et inter eius opera excusa.



IN CAP. III.

 Quin potius occasione fratrum suorum. Hec  omnia fusius in ea epistola narrantur, cuius mox Aluarus meminit. Sed temporum series diligenter est attendenda. Reuersus enim ex hac peregrinatione, ab Reccaffredo in carcerem coniicitur. Inde eductus concilio Cordubensi cum aliis metropolitanis celebrato interfuit [b 1Kb] , quanquam illorum sententie penitus non acquieuit. Quod lib. II, cap. 15, ipse commemorat. Et tempus quidem ita digessisse et continuasse, ut multum deinceps ad intelligenda que narrat Eulogius, contulerit. Recaffredi namque nomen ipse nunquam apposuit, modestie uere Christiane ergo, ut ego interpretor. Unde illa omnia hinc sunt prorsus intelligenda.

 Inde secum. Animaduertere decet qua cupiditate et diligentia perquirendorum librorum ueterum uir sanctus teneretur. Inde quanto opere Cordube feruerent etiam in illo rudi et undique Christianis miserabili seculo studia litterarum, satis apparebit.

  Flacci saturata [c 1Kb] pemata. Allusit ad Iuuenalis uersum [d 1Kb] . Satur est cum dicit Horatius, ohe.

 Porphyrii depicta opuscula. Tyrius fuit philosophus, Plotini auditor, Iamblichi preceptor, Malchus seu Basilius antea dictus: sed Porphyrius deinceps cognominatus ob purpuream uestem, qua semper, propter generis nobilitatem, utebatur. Acerrimus Christianorum hostis, quique ab egregiis Ecclesie ducibus Methodio, Eusebio, et Apollinari contra ipsum decertantibus, fuerit profligandus. Plura de illo Suidas. Picta autem eius opera referens Aluarus, ea intelligi credo que ad eloquentiam spectantia Suidas recensuit.

 uel Adhelelmi epigrammatum opera. Intelligit plane Adhelelmum Saxonum Occidentalium episcopum in diuinis litteris clarum, sed humaniorum studiorum et petices studiis sui temporis clarissimum. Floruit sub Iustiniano minore, annis ante D. Eulogium plus ducentis. Eius operum catalogum  abbas Trithemius texuit: et inter cetera librum carmine scriptum de uirginitate sanctorum, quem hic intelligi presertim crediderim.

 Necnon Auieni fabulas metricas. Rufus Festus Auienus, seu Abydnus, peta, ut quidam uolunt, Hispanus, inter cetera uirgilianas fabulas iambicis uersibus descripsit: et Aesopi etiam fabellas, que  elegiaco carmine circumferuntur, huius esse auctoris multi affirmant. Aut alterutrum, aut utrumque opus hic possumus intelligere. Qui hec et plura de hoc auctore scire uoluerit, quartum Lilii Giraldi de Petis dialogum legat.

 Post diuine memorie Wistremiri [e 1Kb] . Cordubam ex Gallia rediens Eulogius, ut ipse in epistola ad Pampelonensem episcopum narrat, aliquandiu Toleti apud hunc sanctissimum antistitem est diuersatus. Inde haud dubie factum est ut Toletani Mozarabes, et sancte Ecclesie presertim ministri, quibus ex hac consuetudine eius uiri sanctitas et doctrina probe fuisset perspecta, ipsum presulem sibi optarent et deligerent. Alterum exemplar, Tolenate, calami certe uitio hic habuit. Est autem Toletum urbs Hispanie celeberrima, non semel ab Tito Liuio nominata, et ab Plinio etiam et Ptolemeo inter ceteras connumerata. De qua, ut de Carthagine Sallustius, prestiterit hic nichil quam pauca referre: presertim cum sublimis huius urbis nostro hoc  tempore magnificentia et prestantia omnibus sit notissima.

 Pro annuo festiuitatis sue recursu. Attende festiuitatem D. Eulogii et aliorum perinde martyrum Cordubensium, iam tunc institutas fuisse et quotannis celebratas: et translatio etiam D. Eulogii solemni more, ut paulo post apparebit, colebatur.



IN CAP. Iu.

 Rex Mahomad. Habdarrahgmanis huius nominis tertii fuit filius, quod ex tertii libri principio patet.

 Arabs genere beatus Christophorus. Huius martyrium cum breuiter D. Eulogius lib. II expedisset, Aluarus latius describere cogitabat.

 Ex gentilium fece. Gentilium nomine semper Arabes secte Mahometice uocat Eulogius. Hoc quoque esse uidetur ex illa Romanorum uocabulorum  affectatione, qua consules et fasces aliaque eiusmodi sepius repetuntur.

 Christo dicata. Sanctimoniales nostrates uariis nominibus in conciliis Hispanis appellantur: Deuote, religiose, Deo dicate, sacre uirgines; et hoc ipsum Christo dicate. Utitur eisdem nominibus uarie D. Eulogius, et ipse Aluarus.

 Nomine Elitiosa. Alterum exemplar Litiosa habuit: nos id secuti hic sumus quod cum D. Eulogii operibus coherebat.

 uel sorori eius Anuloni. Preter hanc sororem alteram etiam habuit D. Eulogius nomine Niolam. Tres etiam ei fratres fuerunt, Aluarus et Isidorus, et natu minimus Ioseph. 

 Comere gressos. Ita fuit in ambobus exemplaribus. Et sensus interim cum tota argutia est manifestus.

 Cum reuerentia nominandus. Tam in his duobus  exemplaribus, quam in aliis peruetustis libris, Mozarabum Christianorum litteris descriptis, quos mihi uidere hucusque contigit: f pro u, et u pro f semper cernitur appositum. Itaque hic referentia, non reuerentia fuit scriptum: et semper prouanus, non profanus. Item e conuerso. Nescio quid hoc habet ex Digamma Aeolico Fabii Quintiliani [f 1Kb] .



IN CAP. u.


 Cui beatissimus martyr. Expressit ad uiuum D. Eulogius, et uero impleuit sancti senis Eleazari exemplum. Quod quia est ipsum per sese illustrissimum, et dictante diuino Spiritu facundissime perscriptum, lectu est dignissimum.

 Compleuit martyrium suum. Mensis dies signatur, Martii uidelicet undecima: sabbatum etiam fuisse dicitur: cum era, aut annus non fuerit ab Aluaro expressus. Hinc tamen iam, licet aliunde astrui non posset, passum fuisse D. Eulogium anno Domini octingentesimo quinquagesimo nono, quem in titulo apposuimus, necessario penitus probatur. Illo enim anno Martii dies undecimus in sabbatum incidit, neque aliquot retro annis in eum hebdomade diem inciderat, neque aliquot sequentibus sabbatum fuit occupaturus. Neque extra hos non paucos annos pati potuit Eulogius. Nam tres quatuorue ante hunc annos ipse  in uiuis erat.  Nostra autem hec supputandi ratio, ubi hebdomade dies signatur, non uera solum, sed omnino etiam irrefragabilis, ex canonica cycli solaris conuersione, et ex ea annorum et mensium desumitur obseruatione, qua cum ab initio sancta Christi uteretur Ecclesia, postea abbatis Dionysii, ut plerique tradunt auctores, doctrina et diligentia in dilucidiorem et certiorem formam fuit disposita, et constituta. Ceterum quemadmodum inde nos ad certissimam hanc annos in historia supputandi et digerendi firmitatem, si quando hebdomade dies nominatur, rationem inierimus; in nostra historia, ubi ad Gothorum tempora peruenimus, late sumus prefati. Occasionem autem huius obseruationis nobis Petrus Appianus primum in suo Cesareo astronomico, et F. Onuphrius Panuinius uno atque altero loco in Fastis olim prebuerant. Nunc uero Gerardi Mercatoris Chronicon superiori anno euulgatum astronomicam etiam in supputando rationem, tametsi ab  nostra ista diuersam, per eclipsium nimirum, que apud historicos reperiuntur, notationes, uidemus retinere. Et quia solemne est diuo Eulogio hebdomade dies in martyrum cede notare, unde anni plerumque asseuerationem et certitudinem demonstrauimus, ideo fusius aliquanto de toto hoc nostro inuento hic fuit disserendum.

 Lunatim mansionis seruitium. Menstruas significat excubias, que in arce agerentur, cum finito mense, noui excubitores prioribus succederent. Hoc enim aduerbio temporibus illis efficto diuus etiam Eulogius aliquando utitur, et eo presertim loco, ubi tributum Christianis per singulos menses impositum deplorat.

 Et ad prominentem canalis ductum. Prope arcem profecto iacuit ad fluminis ripam sanctum diui Eulogii cadauer, prope turrim que Arcarum nunc appellatur, siquidem excubitor longius recedere non auderet. Et proprius arcem haud dubie is erat siue  fons siue aqueductus, quem petebat. Alioqui potus causa in flumen, quod arcis alluit fundamenta, citissime potuit descendere. De ea autem arce loquitur, que nunc etiam Cordube perdurat. Ea enim iam fuerat edificata, quod ex Rasis Chronico [a 1Kb] , et ex peculiari Ruderici Toletani presulis de Arabum rebus historia, que nondum est excusa [b 1Kb] , aperte constat. Illud etiam est animaduertendum, precipitium  ingens esse ab arcis platea in alueum fluminis, ut sit ab latere per cliuum descensus.

 In basilica sancti Genesii. Huius templi et loci mentio non semel erit in diui Eulogii libris.



IN CAP. uI.

 Dulcis nomine Eulogi. Alludit ad Grecam originem uocabuli. Eulogius enim bonus sermo interpretatur. Alioqui et amoris teneritudine ita potuit Aluarus loqui.

 Ut non sit, inquis. Scripserat hec procul dubio uerba in aliqua ad Aluarum epistola Eulogius. Sed ea intercidit.

 Ego autem, mi dulcis Eulogi. Offert iam hoc suum opus diuo Eulogio: et dum attollere orationem studet, multa ingeminans et accumulans, cacozilon non potuit euadere, et tumidum quid magis quam sublime perfecit. Fertilitas nimirum Cordubensis soli hanc quoque ubertatem semper in ingeniis protulit.

  Construxi enim ere perennius monumentum. Horatii uersum tantum dissoluit; et ex recens lecto opere aliquid affectauit inspergere. Horatii uersus hi sunt in fine carminum:

Exegi monumentum ere perennius, etc.

 Bisamoque commiscens. In altero exemplari bisamo, in altero fuit uisamo. Sed neutrum quid sit reperio [c 1Kb] .

 Neque priscorum. Locus in utroque exemplari corruptissimus spem etiam ademit diuinandi [d 1Kb] .



IN HYMNUM ET EPITAPHIA.

 Hymnus in diem. Titulos qui fuerant in ueteribus codicibus conseruauimus. Est autem hic hymnus, quemadmodum et epitaphia ab Aluaro, ut ego existimo, compositus. Carmen est quale illud, Sanctorum meritis inclyta gaudia.

 Laudamus uaria. Sensus est: solemus carminibus uarias res celebrare, que ad Dei gloriam non  pertinent. Quanto rectius carmina diuinis laudibus, ut nunc contingit, impenduntur.

 Rector dum populos. Quatuor sequentes uersus in utroque exemplari fuere corruptissimi: nos quoquomodo potuimus ex coniectura et ingenio emendauimus.

 Gypsum. In antiquis libris ad hunc modum legebatur: Gypsam cum doceret, fragmine prodere. Nos substituimus, Gypsum cum diceret fragmine prodite. Sic uersus constat; sic aliquis sensus elicitur, nempe iste ex allegoria. Eulogius clamabat: Legem Mahomad penitus introspicite: ipsa se cum sua deterrima turpitudine ostendet et reteget. Quasi uas terreum aut testaceum fractum docebit, quam sit fragile.

 Ustus sic domini. Hoc ideo dicit, quia aliquos ex martyribus parum constantes, et iamiam labantes, in fide confirmauit. Quod alicubi ipse idem Eulogius testatur.

  Translatio corporis. Exemplar cum diui Eulogii operibus coniunctum, cum epitaphium solummodo haberet, nichil habuit de eius translatione. In altero Michelis Azagre hec ipsa fuere. Cum autem initio in hoc eodem templo fuerit, ut est in eius uita, sepultus; intelligo nunc eleuationem solemnem fuisse factam. Nam illa uerba, titulo principali, non diuersum templum, quantum ego possum intelligere, innuunt;  sed ab rege aliquando conditum significant. Et hoc sensu in conciliis nostratibus scribuntur.

 Cotum. uocabulum est ab Hispanis nostris ex Latino cautum, deprauatum: quod uetustissima regum diplomata ostendunt, et lapides in quibus legitur: Rex fecit cotum, et fecit cautum, indifferenter. Et multa huiusmodi.

Illud autem opere pretium fuerit animaduertere et expendere. Cum diuus Eulogius Martii undecimo die interemptus, et Iunii primo fuerit translatus, cur in Martyrologio Usuardi, et in Romano nuperrime excuso et adaucto, uicesimo Septembris eius festum reponatur? Quin etiam breuiarium Cordubense eodem die habet. Huius rei causam ego eam fuisse crediderim, quod cum eo ipso die, Septembris uidelicet uicesimo, sancti Eulogii presbyteri  obitus fuisset adnotatus in libro qui uite Patrum inscribitur, et diuo Hieronymo ascribitur, et in Martyrologio Romano  [a 1Kb] ; quidam eumdem illum et nostrum hunc Cordubensem esse credentes, ueritatis alioqui ignari, eidem diei eius festum attribuerunt: et in Romano quidem utriusque eodem die festum nolatur.

Illud etiam animaduertendum, Usuardum non potuisse diui Eulogii et aliorum eiusdem secli martyrum Cordubensium, quorum frequens in eius Martyrologio mentio est, passiones scripsisse. Nam cum Carolo Magno suum Martyrologii opus dicauerit [b 1Kb] , quantumuis iuuenis imperatori admodum seni scripserit, uix credibile est diuo Eulogio superstitem fuisse. Restat ut aliquis postea eius operi nostrates hos martyres superaddiderit: qui certe ex diuo Eulugio non res solum, sed ipsa etiam eius uerba aliquando deprompsit. Romanum uero Martyrologium, siquidem diuo Hieronymo tribuitur, meminisse diui Eulogii et cetaneorum martyrum non potuit. Sed adiectitia sunt omnia que de his sanctis inibi leguntur, ut est opus nouis et nouis accessionibus opportunum. Idem dicendum de Bede Martyrologio, qui  diuum Eulogium ducentis annis precessit: et tamen Lupi et Aurelie festum [c 1Kb] mense Octobri ibi apponitur. Ado, uiennensis in Gallia archiepiscopus, legerat profecto diui Eulogii libros. Nam et omnes ferme hos Cordubenses martyres in suo Martyrologio posuit, et que pauca de his commemorat, hinc plane desumpta sunt. Et eius historia ad uicesimum post diui Eulogii martyrium annum protenditur.

 Hoc uero nostro tempore corpus diui Eulogii simul et Leocritie, Oueti, in celeberrimo multorum sanctorum corporum et reliquiarum sacrario, quod Cameram Sanctam uocant, decentissime asseruantur. Theca reconduntur bene magna, argento undique obtecta, signis perbelle exornata: in cuius summitate he littere argento insculpte leguntur.



ANNO DOMINI MCCC QUINTO [d 1Kb] NONAS IANUARII DOMINUS FERNANDEZ ALuARI OuETENSIS EPISCOPUS TRANSTULIT [e 1Kb] . . . . . IN EULOGII ET LUCRITIAE IN HANC CAPSAM ARGENTEAM.

Hanc uero argenteam arcam cum sanctis corporibus, ego, etsi indignus , his meis oculis, non tam senio iam caligantibus, quam spectaculi sanctitate prestrictis, contemplatus sum: his miseris manibus,  hisce immeritis ulnis uenerabundus sustuli hoc ipso anno Domini 1572, cum Philippus II, rex potentissimus, idemque et cognomine et studio pietatis et religionis uere Catholicus, sancta me et religioso in primis principe dignissima legatione [f 1Kb] misisset ad reuerenter inuisenda sanctorum per Legionenses, Gallecos et Astures, corpora et reliquias: custodiam, cultum et uenerationem, si digna pro eorumdem maiestate esset, diligenter perquirendum et renuntiandum. Et ut omnem sancte eius legationis summam breuiter complectar, prouidentissimamque et bene gratam regis erga suos maiores curam et sollicitudinem referam, habui etiam in mandatis ut priscorum Hispanorum regum sepulcra perspicerem, an digne et honorifice essent eorum tumulata corpora animaduerterem: quam plene et accurate iis statis diebus sacris tum anniuersariis solemnibus, tum etiam quotidianis parentaretur, intelligerem. Illud etiam superiniunctum ut bibliothecis omnibus publicis diligenter perlustratis, ueterum omnium exemplarium  catalogum perscriberem, et ut diligenti custodia asseruarentur, monerem. Sed ad sanctorum corpora redeo.

Celebrat etiam sancta Ouetensis Ecclesia festum translationis horum duorum sanctorum corporum: in cuius matutinis lectionibus scriptum est quo pacto Ouetum fuerint adducta. »Rex Alfonsus  Dulcidium quemdam legatum  ad regem Mahomad Cordubensem misit. Is opera Samuelis cuiusdam  adiutus, ipsa sancta corpora adeptus, Ouetum tandem pertulit. Rex uero simul cum Hermenegildo, Ouetensi tunc temporis archiepiscopo, in Sancte Leocadie sacello, saxeo sepulcro subtus altare excauato, quod nunc etiam uacuum conspicitur, eadem beata corpora theca cupressina inclusa decenter cum solemni pompa reposuit. Miraculum paulo post paralytici sanati consecutum est.

»Multo uero post tempore Rudericus Guterrius, Ouetensis archidiaconus, distorto ore mutus repente factus, horum sanctorum martyrum interuentu, quorum patrocinium fusis interne precibus implorauerat, sanatur. Eius miraculi occasione factam est ut sepulcro extracti, et theca argentea denuo reconditi, in Sanctam Cameram, quemadmodum retulimus, eleuarentur.« Hec ibi. Ceterum ex Hermenegildi  archiepiscopi et Mahomad regis mentione intelligimus regem Alfonsum huius nominis tertium, cognomento Magnam,Magnum, fuisse eum ad quem Corduba sancta corpora fuere perlata. Nec grauabor carmina etiam apponere, que loco antiphonarum et responsoriorum in eo festo decantantur, quamuis rude quiddam et incultum sonent, cum Hispane eorum temporum in carminibus uetustatis expressam imaginem retineant.


Eulogii cultus crecscit per secula multus,
   Lucritie pariter festa sequuntur idem.
Nec timet Ouetum subitum contingere lethum.
   Nam festum letum iussit abesse metum.



ORATIO.

Deus, qui per beatissimos martyres tuos Eulogium et Lucritiam Ouetensem Ecclesiam adornasti: concede nobis famulis tuis ueniam derelictorum: ut eorum patrociniis roborati, pro tuis beneficiis gratias tibi debitas referamus. Per Dominum, etc.

 Et Lucritia sane ubique Oueti scribitur, non  Leocritia. Nos uetustos codices potius secuti sumus.

Aluarus uero hic noster librum etiam scripsit Scintillarum: ipsum nos in regio, de quo iam diximus, sanctorum Facundi et Primitiui cenobio manuscriptum in membrana cum hoc titulo uidimus: In Christi nomine incipit liber Scintillarum Aluari Cordubensis, collectus de sententiis sanctorum Patrum. In fine constat ante quadringentos annos fuisse descriptum. Eumdem etiam multo uetustiorem litteris Gothicis scriptum, sed lacerum, principio fineque carentem in inclyto Cisterciensi, prope uallis Oletum, monasterio dicto del Espina, conspeximus. Eumdem etiam habet Mindoniensis Ecclesie in Gallecis bibliotheca. Fuitque eius operis argumentum in illa eo tempore librorum penuria admodum necessarium, nec nunc tamen aspernandum. Etenim per locos communes de uirtutibus et uitiis, multa que in sacris litteris, multa que ab sanctis doctoribus dicta sunt, congesta reperiuntur. Excussum  etiam Basilee, sed mutilum, et sine nomine auctoris, circumfertur. Scripsit preterea, ut D. episcopus Placentinus existimabat [a 1Kb] , idem Aluarus opus egregium, cui titulus est: Indiculus Luminosus. Permanet Gothicis litteris in membrana descriptus Cordube in bibliotheca Fani maioris, sed sine auctoris nomine. Tantum notatum ab ipso auctore est scriptum opus fuisse Cordube, anno Domini octingentesimo quinquagesimo quarto, quo, ut frequenter apparebit, et florebat et scribebat Aluarus. Stylus etiam aut Aluari prorsus est, aut simillimus. In eo opere multa ad ea ipsa que in his diui Eulogii operibus continentur spectantia traduntur. Mentio enim fit quorumdam ex his martyribus quorum uitam et agonem scribit Eulogius, ut hinc etiam Aluari esse uideatur. Unum illud est quod ut Aluari opus illud esse non credam omnino persuadet, quia nimirum D. Eulogii ibi mentio nulla fit. Nec arbitror Aluarum in tanta beneuolentia continere se potuisse, quin eius eadem scribentis meminisset. Et de hoc iterum  in Scholiis libri primi ad finem.





SANCTI EULOGII ARCHIEPISCOPI TOLETANI ET MARTYRIS MEMORIALIS SANCTORUM LIBRI TRES.



EPISTOLA D. EULOGII AD ALuARUM CORDUBENSEM.



ARGUMENTUM.

Opus MEMORIALE MARTYRUM appellatum ad Aluarum mittens, quando ceptum, intermissum, et tandem finitum fuerit, memorat. Censuram et limam eius exposcit. Primum autem eius operis librum solummodo nunc missum et hinc et ex Aluari responso apparet, quando in carcere positus diuus Eulogius ad Aluarum scribit.

Charissimo in Domino Iesu Christo fratri meo ALuARO EULOGIUS.

 Olim, mi frater, tranquillitate uegetatus domestica, et pacatis familiaribus curis, cuncta mihi commodius prosperabantur. uerum dum subito omnes ex martyrio beati Isaac turbaremur, totaque urbs tante rei nouitatem stupesceret, cepere omnes, tam clerici quam laici, magnanimiter colere quod actum est, summoque honore tanti predicatoris extollere constantiam. Sed dum coalescens calor diuinus multos incenderet, ageretque cateruas fidelium in forum  descendere, ac premissa fidei confessione, hostem Ecclesie detestari; illico iracundia tyranni seuientis omnes exterriti, inaudita uersibilitate sententias mutant, detrahunt, maledicunt; auctoresque magni sceleris esse et eos qui talia agunt, et qui eis fauent, annuntiant; paucis admodum, sicut ipse non nescis, talium sacrilegio sequestratis, qui primam sententiam suam nullatenus a uenerabilitate sanctorum immutauerunt. Qua de re nisus sum huic insistere operi, et pro captu uirium, Domino adiuuante, succinctam huius mediocritatem formare libelli: ut suum de nobis reddens futuris generationibus testimonium, [a 1Kb] aut mendacii infamiam, aut laudis ab eis susciperem titulum. [b 1Kb] Cum nos obtentu eius premium defensoris iustitie nichilominus a Domino speremus  accipere. Quod opus iam pene expeditum, cum me furibunda optio presidalis horribilibus carceribus applicaret, turbata omni familia mea irruptione satellitum, ut erat chartulis et [c 1Kb] pitaciis diuersis dispositum; arbitratus sum, quod per [d 1Kb] uaria fuisset dispersum. Sed illud tunc Domino conseruante, nunc inter angustias carcerales, ipso demum iuuante, non solum perfici, uerum etiam alibi transcribi promeruit, seseque non prius alteri quam tibi innotesci elegit. [e 1Kb] Quia ceteris magis non audet publicari, quam nolit: ne detrahendi occasionem inculta materies aduersariis prebeat, ne ridiculum oratio impolita perosis exhibeat. Hinc ad te, frater carissime, arbitrum scientiole mee iustissimum, opus ipsum uilibus adhuc membranis digestum,  primo procuraui transmittere, ut fraterno elimatum iudicio, si probaueris, pateat; si reprobaueris, taceat. Ac deinceps tunc iam [f 1Kb] illabili gressu cuneos susurronum armata dextera scindat, et ad fideles suos [g 1Kb] uictoriando accedat: ut simplici exhortatione catholicum imbuens gregem, quidquid glorie promeruerit uestris laudibus admittatur, uestreque parti tota eius benedictio applicetur. Sin uero turbinibus sue obuolutum segnitie, silentio eum decreueris perenni sopire, nullus mutum irridere, nemo tacentem poterit infamare. Unde queso serenitatem uestram, ut intuitu caritatis, qua utrique inconuulsibiliter copulamur, electione arbitrii nostri hoc opus, Memoriale sanctorum uocatum, percurrendo emendetis,  rescensendo excolatis; et si nominis sui meritum geret, uestro testimonio roboretis. Ita cum eisdem ipsis, de quibus loquimur, sanctis, ascripta nominis uestri memoria in celesti pagina, gaudeatis, dum mihi uel in ultimo angulo paradisi gratia interuentus eorum situm prestiterit quiescendi. Amen. uale in Domino Iesu Christo, serenissime frater.






RESCRIPTUM ALuARI AD EULOGIUM.



ARGUMENTUM.

Superiori respondens Aluarus, opusque magno opere laudans, rerum prestantiam, et orationis extollit grauitatem. Ut edat hortatur; sublimitatem uero dictionis affectans, in affectationem per cacozeliam incurrit.

Reuerentissimo Patri EULOGIO ALuARUS.

Repriorasti, mi domine, emolumenta priorum: et  anteriorem iamque obliteratum fulgorem catholicum, seu fontem obturatum uite eterne, saturum, ex Iesu pectore scaturientibus profluens uenis, reserasti fidelibus uniuersis. Ille enim, qui etatis nostre huius miseratus errorem, athletarum suorum occultum propalauit agonem, ipse magnum pre omnibus inspirauit doctorem, quem talium uerissimum accingeret laudatorem. uigore nempe ethereo, non mundiali caduco accinctus, et eloquentia pariter diuina humanaque ornatus, et in hortatione martyrii primus accurris, et in defensione Ecclesie ante alios milites palestre eterne desudans, bella Domini prelians, pre cunctis assurgis. uere namque ille Spiritus corda uestre prudentie tetigit, qui olim missus apostolis, Ecclesiam diuersis donis ornauit. Et qui heroas, de quibus loquimur,  armauit ad pugnam, aptauit ad gloriam, et ad perennem perduxit coronam, ipse fidei uestre constantiam, ac lingue diserte facundiam, seu sapientie profluentem doctrinam plus solito acuens in rebus sibi placitis, eo dogmatis imbuit munere, [h 1Kb] quo sibi notum est soli placere. Et licet philosophica dictio, et Tulliani fontis redundans oratio [i 1Kb] trimodum illud loquendi genus pro insita naturali cautela retentet, tamen maiori laude habendum est quod apostolico more digestum est. In uno enim et paruo, ut uidetur, uolumine, et lumen inenarrabile profers celi, et uenustatem sermonis non medie representas humani: dum et oratorum florem aspergis rhetoricum, et porrigis legentibus cibum diuinum. Tibi [i 1Kb] lacteus Liuii  subditur amnis, tibi dulcis cedet illa [a 1Kb] secularis lingua Catonis, feruens quoque Demosthenis ingenium, et diues Ciceronis olim eloquium, floridusque Quintilianus. [b 1Kb] Et dudum preconatus stylo in rebus perditis et caducis, et labilis eui rotatu decursis, omnisque mille generibus exculta doctrina, comparata luculentissimo operi, obsoleta est, et infecta. Terrestris quippe nitor equiparatur ex nulla parte celesti, et immortale ingenium immortali extollitur laude. Nescit namque finiri cum seculo, quod collatum est dono superno. Bonus enim homo de bono thesauro profert ea que bona sunt, et doctus a Deo scriba de thesauro Dei profert noua, et uetera, de quibus summi Patris regat familiam.

Ornasti, mi sanctissime, nostre etatis ultima tempora,  et secuturis generationibus odorem nectareum propinasti: ut a generatione in generationem nostra etas laudetur, et nomen tuum redoleat in uniuersis finibus terre. Nec uigor diuinus humano preconio indiget: et quod per se exstat laudabile, haud dubium quin in prima gloriosum sit facie. Pulcher enim, mox ut uidetur, licet a longe uideatur, amatur; et [c 1Kb] ignicomus centri uiator confestim ut oritur, celi oculus comprobatur: nec operoso indiget uisu, qui non uidentibus oriendo prebet aspectum.

Quod uero humilitati seruiendo, meo subdis iudicio, quod diuino instruxisti oraculo; licet ob nostram edificationem [d 1Kb] tua dicta inficias, et satius ueritatem a suo tramitis gressu in obliquum mergas; tamen cauendum  est iterum, ne dum humilitati nimium seruis, infringas iudicium ueritatis: dum infimum, et quem tu inscium multoties comprobasti, tante materie superponis, et pretiosum a uili non solum non secernis, sed quod magis est uerendum ceno limoque inuoluis. uerum quia nostre censure  hunc tacendum, publicandumue iniungis, patienter perfer nostram sententiam, et ipsum codicem sidereo splendore coruscum ad multorum remedium solida, si dici fas est, litteris in eternum. Egisti autem, beatissime Pater, carmen sonorum, quo mortis metus excantatus effugiat, et antiqua glacie duratus anime stupor, frigusque pellatur: quo calor uite et ignis ille deificus, quem Christus uenit mittere, ardeat, et exstincti carbones, uel corpora mortua, flante ex quatuor  partibus mundi spiritu, uiuant, et lumen Arabico dolo exstinctum recipiant. Macte uirtute, macte glorie semper habendus, qui non solum lingue in laudibus confessorum soluisti officium, [e 1Kb] uerumetiam ob oris gratiam in premium confessorum ex parte sentis supplicium; et inter seua claustra et arcta custodie uerbum regni serens, feliciori polles uictoria. Preconandus seculis uniuersis, qui et in suppliciis positus linguam non cohibet, et pro omnibus solus non tacet. Splendesce, et ampliori lumine, quo fulges, claresce: quia reposita tibi sunt premia, et centuplicata te manet corona, nosque tuo suffragio, quo semper fouisti, tuere.




DIuI EULOGII IN PRIMUM LIBRUM MEMORIALIS SANCTORUM PRAEFATIO.


 [a 1Kb] 1. Ego  quidem uolumen hoc Memoriale sanctorum appellans, illis tantummodo  ascysteriis commentaueram, e quibus prior ille monachorum globus ad resistendum mendacissimo uati processerat. Sed postquam ex urbibus, uiculis, oppidiculis, et castellis certatim proruere ad hoc certamen uiros ac mulieres cognoui, neque quemquam uereri presidis tribunal comperi, sed omnes pro testamento, et legibus Dei nostri mortem incunctanter elegisse conspexi; uniuersis illud Ecclesiis supra solidissimam  petram fundatis dicaui: ut tantum haberent cuncti de triumpho eorum sue consolationis et glorie exemplum et gaudium, quantum fuit illos ex diuersis locis uenisse, et in exemplum totius Ecclesie discrimina passionum subiisse.

2. Sed reor quod inter ipsos haud dubie principatum obtinet sanctus Isaac monachus,  qui prior  e Tabanensi cenobio in forum descendens, iudicem adiit, atque his uerbis eum aggreditur. »uellem  iudex, cultor fidei strenuus fieri, si  modo tu non differres ordinem rationemque eius mihi exponere.« Cui cum libenter, quasi iam tyrunculo fidei sue credituro iuueni inflatis buccis, turgenti gutture, crepitantia infra caua palati uerba institutionis lingua fallax proferret; secte huius auctorem Mahom fore predixit, qui angeli Gabrielis magisterio illustratus, uerbum prophetismi ab Altissimo nationibus relaturus accepit, legem instituit, paradisum disseruit, regnumque celorum plenum epulis et fluxibus feminarum edocuit. Sed et alia plura, que hic disponi perlongum est, ex ritu pro uano arbitrio prosequente, protinus  ephebus ille uenerabilis monachus, ut erat apprime litteris arabicis imbutus, Arabice dans illi responsum: »Mentitus, ait, est uobis , qui tanto scelere implicatus, tantorum agmina perditorum inuasit secumque inferorum barathro mancipauit. Ille etenim demonio plenus, demonicis fauens prestigiis, lethale morbidis propinans poculum, eterne perditionis luet interitum. Quare uos scientia prediti a talibus non abdicatis periculis? Quare non, renuntiantes ulcus pestiferi dogmatis, perennem fidei Christiane euangelicam sospitatem optatis?«

3. Hec et his similia ore pudico, summis reuerentie ausibus uiribusque, lingua peracuta beato disserente Isaac, stupore nimio iudex turbatus, ac ueluti amens effectus, ubertim lacrymasse perhibetur: et quadam mentis hebetudine occupatus, uix potuisse fertur exprobranti se monacho respondere:  sicque manu extensa faciem eius uerberanti confestim monachus dixit: »Consimilem imagini Dei uultum audes ferire? uide qualem propter hoc redditurus sis rationem.« Idcirco a consedentibus secum sapientibus deprehensus arguitur, quod grauitatis [a 1Kb] censoris oblitus, leuiter per semetipsum ad cedendum martyrem egerit: et presertim quia secundum legum suarum sententiam is qui pro crimine dignus est mori, nullius pene conuiciis lacerari debet. Tunc iudex ad sanctum Isaac conuersus ait: »Forte madidus uino, aut phrenesi captus ad ista, que profers, non facile potest aduertere. Nam ipsius uatis nostri, quem tu temere conuiciis impetis, sententia manet irrefragabilis, animaduerti debere in eos qui talia de ipso non uerentur profiteri.« Ad  quem uenerabilis Isaac intrepida responsione ait: »Ego quidem, iudex, nec uino madidus, nec quolibet morbo saucius sum? sed zelo iustitie conflagrans, qua uatem uestrum, uosque expertes existere comperi, ueritatem uobis exposui: propter quam si mors furibunda occurrerit, libens excipiam, placidus subeam, nec ab eius casibus ceruices meas auertam. Noui enim Dominum dixisse: Beati qui persecutionem patiuntur propter iustitiam: quoniam ipsorum est regnum celorum .« Tunc iudex carceri illum tradens, protinus regi causa eius  innotuit, qui tante accusationis euentu perterritus, illico ferocioribus animis ferox promit edictum, dicens morti usquequaque fieri debere obnoxium, talem in auctorem fidei sue ferentem conuicium. Hinc Dei seruus ad necem damnatus uertice plectitur: hinc in stipite eleuatus capite deorsum appenditur, atque ultra amnem in spectaculum urbis locatur tertio Nonas Iunias,  feria quarta, era octingentesima octuagesima nona. Cuius corpus post aliquot dies cum ceteris, qui eum imitando perempti sunt, igne crematum, et in fauillam conuersum, deinceps in amnem proiectum est.

4. Sed necesse est exponere quibus indiciis uel prodigiis hic beatus Isaac exstiterit in infantia denotatus; ut ex eo diuinitus ad coronam martyrii  illum fuisse credamus electum, ex quo in matris utero positus terribilem ualde parentibus stuporem intulerit. Tribus namque uicibus una die, paulo antequam nasceretur, uisus est loqui: cuius rei nouitate perterrita mulier pene mortua uim uerborum nequaquam potuit intelligere. Alio etiam tempore, cum adhuc septennis existeret, uirgo quedam [b 1Kb] uidit per uisionem globum luminis e celo descendere, et inter omnium prestolantium turbam solus hic ulnas extendens, manibus lumen excepit, totamque eius claritatem ori suo iniectam ebibit: felicem tunc et uere beatum omnibus tali condignum munere nuncupantibus. Hec sunt infantie eius prodigia et signa, que illum dignum martyrio longe antea portenderunt.

 5. Nam quidam sacerdos ex cenobio Tabanensi, ex quo idem beatus ad agonem processerat, peractis missarum Dominico die solemniis, septimo scilicet Iduum Iuniarum, qui post quintum [c 1Kb] martyrii sui diem euenerat, in quodam lectulo fratrum recumbens, obdormire paulum cepit; et ecce subito per somnium uidit puerum decoris pulcherrrimi a partibus Orientis uenire, schedamque mire pulchritudinis manibus gestantem sibi adsistere. Quam ab eo accipiens, scripturam eius legere cepit: erat enim his exarata sermonibus: »Sicut pater noster Abraham Isaac filium Deo in sacrificium obtulit, ita et nunc sanctus Isaac in conspectu Domini sacrificium pro fratribus immolauit.« Et continuo quidam e ciuitate uenientes dixerunt beatum  Ieremiam  martyrio cum aliis fuisse coronatum per Dominum nostrum Iesum Christum, cuius exemplo nonnulli ad publicum sub eadem professione perempti sunt.

6. Sed dudum anticeps illis beate memorie Perfectus presbyter exstitit, qui ob eiusmodi professionem qua et isti occubuit, sed non eo modo quo ipsi deciderunt. Predictus namque presbyter coacte ad passionem tractus, uiriliter consummauit sancti certaminis cursum. Hi uero sponte sua uenientes, acriter hosti resistunt, et quadam uiolentia per effusionem  cruoris regnum celi capessunt. Quo autem ordine idem uenerabilis Perfectus presbyter passionis brauium emeruerit, principium libri secundi exponet; ac deinceps ceterorum nomina, etates, ortus, temporaque allisionum edicet. Quapropter hanc prefationem in capite uoluminis posui, ut inter  laudes uituperationesque sanctorum me discurrente, interdum etiam auctori profano obuiam uenientem lectores mei facilius intelligerent, precibus expiarent, orationibus adiuuarent: et tam de illis, quam de me ipsis fauente, iudicium proprium et nunc et ante Dominum ferrent.



LIBER PRIMUS [a 1Kb] .


1. Peritissimorum  debet consultum, commoda Ecclesie catholice non paruipendere, nec ab obuentu perfectionis eius desistere; uel, si qua uitio cuiusque hebetudinis sese interserunt commenta pie religiositati adultera, nullatenus improbo neglectu silentii in maiorem  perniciem sinendum accrescere. Quia quantum meritis preclare conuersationis, seu sancte doctrine gradibus, sancta Ecclesia in superna euehitur, in sublime eleuatur, ubique incremento fidei dilatatur; tantum etiam, aut eo amplius incuria negligentium deiicitur, impulsibus horum misere concutitur, et quorumdam socordia ad ima proiicitur. Hinc prouenit, ut aucte uires peruersorum detrimentum semper fidelibus ingerant, dispendiumque gregi pusillo, cui complacuit Patri dare regnum , exaggerent: dum aliquando torpenti silentio omnibus contentis, seu proniori lapsu ultimo uitiorum abyssu immersis, nullus adsit qui redimat, neque qui saluum faciat , dicente Propheta: Non ascendistis ex aduerso, neque opposuistis  murum pro domo Isrel, ut staretis in pretio in die Domini . Illius etiam quam maxime uaticinium Prophete formidans, quo socordiam inutilium pastorum Dominus contestatur, Ecce, inquiens, uos lac comedistis, et lanis operiebamini; oues autem meas lupi inuaserunt : et dum non procuratis pascua salubria, ab inimicis eis sunt herbe morbide procurate.

2. Quapropter ne canis mutus, et non ualens latrare  appellarer a Domino, siue ut euaderem in futurum negligentium iudicium, conatus sum ex pauperimo nostre scientie scrinio depromere aliqua, et ex olerum ferculis, tamen catholico studio apparatis, fidelium saturare esuriem.  Eorum scilicet, qui ueritatem fidei Christiane, sicut a sanctis Patribus acceperunt, sana credulitate retentant: ne desistente procurationis nostre salutari edulio, lethiferum ab inimicis sumerent cibum. Ideoque, urgente me diuine caritatis stimulo, et consultum gerens catholice plebis, quam nutantem in certaminibus militum Christi cognoui, seu obuius illis studens occurrere, ense uerbi Dei accinctus, qui non solum eos recipere inter martyres nolunt, uerumetiam ore sacrilego conuiciis atque blasphemiis  impetentes, rediuiuum, si possibile est, quietis sanctorum implodunt supplicium: seu dignis beatorum satisfacere memoriis anhelans, qui celo regnantes exemplaria uictoriarum suarum mortalibus reliquerunt; libuit mihi pro modulo exigui ingenii talibus rebus insistere, nostroque licet rusticano sermone [b 1Kb]  paruipendulos informare, emulis contraire, et celo tenus acta sanctorum extollere

3. Sed nescio quo tendere rea mens poterit , cui legalis auctoritas ex uoce Domini occurrit, dicens: Peccatori autem dixit Deus: Quare tu enarras iustitias meas, et assumis testamentum meum per os tuum?  Hinc silere decreueram, hinc melius ab huiusmodi intentione abducere me iudicaueram: quoniam nefas esse putabam os nulla sanctitatis ope subnixum, temere acta elucubrare sanctorum; siue quod maiestati rei geste nostrum imbecille ingenium consideraui posse succumbere [c 1Kb] . Quia sicut diuina res humanum supergreditur conatum; sic lingua terrenis incumbens, etherea non potest mysteria loqui. Sicut predicare libere nescit, qui minus  peccatis liber existit; sic abnuendum creditur dogma eiusdem, cuius uitiis infecta est uita. Sed nunquid mercedem suam coram Domino perdet mens talibus oblectata studiis? aut eternorum uacuabitur gratia munerum? Qui init quod Deo est placitum, etsi non effectum, certe uel pium geret affectum. Aut non erit coram Domino compensandum, quod hi, qui zelo Dei armati contra hostem publicum apertumque gesserint bellum, in eo nos ineffabilium attollat letitia gaudiorum? Sicut enim mihimet nescius non sum peccatis obnoxium sceleribus implicatum me ipsum esse; ita quoque de clementia Redemptoris mei nullatenus sum diffisus, qui reprobans peccatores ab officio predicandi , non refutat peccatorum utilem uoluntatem in id quod sibi placet. Denique exsecranda sunt opera reproborum, non contemnenda uota probabilia peccatorum. Quia sicut opus sinistrum usquequaque nos deiicit, ita pium affectum in nobis Dominus non spernit. Quapropter illico mens deiecta erigitur, Christumque instituentem ac promittentem recolens, spe quodammodo possibilitatis animatur, qui ait: Aperi os tuum, et ego adimplebo illud . Et alibi:  Dominus dabit uerbum euangelizantibus in uirtutibus multis . Inde uoti compos effectus, credo quod idem magister uerus dignabitur nobis conferre preconabile uerbum ad instructionem catholicorum honestam, ad laudem sanctorum dignissimam, et ad expugnationem aduersariorum efficacissimam, qui prestitit animali irrationali eloqui ritu hominum . Et sicut me indignum tanto opere fateor, ita quoque sui perfectione non solum erui culpis confido, uerumetiam penis abstractus, prestantiorem gratiam interuentu eius apud Dominum inuenire spero: ut est illud philosophicum:

Hoc opus hoc olim forsan me subtrahet igni.

4. Igitur de memoriis martyrum quidpiam me locuturo,  principium orationis nostre ad uos dirigatur, o sancti fratres nostri, et sorores in Christo beate, ex quorum collegiis sacratissimo Deo libata est hostia, non uerens pudorem inculti eloquii, non uenustatem leporemque affectans liberalis studii, quod nullius instituentis magisterio traditum habui: presertim cum et in huiuscemodi rebus magis nouerim simplicem ueritatem esse obseruandam, quam tonantem musarum turgidam pompam. Loquar etiam tibi, o uniuersalis Ecclesie sancte conuentus, ut uerbum ueritatis, quod ore nostro edicitur, placidis mentium ulnis amplectens, nullatenus predicationis nostre arcendam uelis doctrinam, que, apostolica affirmante auctoritate, libera ad instructionem omnium redditur; cum unius fidei auditores uario discretos  talento, diuerso preceptorum accendit oraculo: et ibi acriorem spiritu patientie uirtutem demulcet, ubi mitem uiuido iubentis imperio perarmauit: uni dicens: Argue, obsecra, increpa in omni patientia et doctrina ; alteri uero precipiens: Argue cum omni imperio. Nemo te contemnat . Unde parati estote omni homini reddere rationem, petere a uobis uolenti de illa que in eo manet spe ; ne  stupido auditu sane doctrine dogmata respuentes, illius quondam apostolice imputationis sententie obnoxii iudicemini, qua dicitur: Erit enim tempus, cum sanam doctrinam non sustinebunt, sed ad sua desideria coaceruabunt sibi magistros prurientes auribus: et a ueritate quidem auditum auertent,  ad fabulas autem conuertentur . Quia sicut nobis incumbit officiositas predicandi, ita uobis subest necessitas audiendi. Nec propter hoc quod nos inordinate degimus, turpique conuersatione deiicemur, respuendum uerbi Dei documentum arbitremini: quoniam plerumque in magna domo patrisfamilias nouimus [a 1Kb] haud ambigue conuersari asseclas deplorate uite, quorum ministerio familiares dominorum interdum expediuntur necessitates. Nam et imperatoribus mundi plumbeis adducitur cuniculis unda; et inter sacra Domini uasa auro argentoue conflata, pretiosorum lapidum ornamentis percompta, etiam non abiicienda habentur testacea.  Solet enim peccator sorti Dei immistus quotidie in aures populi hec dicere: Dominus ait, Proclama: de transgressionibus preceptorum Dei plebem argue: de seueritate iudicii, que peccatorum debetur excessibus, contestare: de redditu uenie, et spe promerende clementie admone; cum tamen ille ipse nec modum sibimet in criminibus ponat, nec terrorem futuri examinis metuat, et quod aliis predicat, moribus ipse impugnat: uerbo autem eius nonnulli intenti, ab illicitis abstinent, et perfectioribus adherent. De quibus in Euangelio dicitur: Omnia quecunque dixerint uobis obseruate et facite: secundum opera uero illorum nolite facere; dicunt enim, et non faciunt: alligant onera grauia et importabilia, et imponunt ea humeris hominum, digito autem suo nolunt  ea mouere . Unde congruit ut, cum Ecclesia possidet rectorem uite moribus deiectum, non contemnendam eius predicationem existimet, quamuis hanc ipse prauis actibus impugnet. Officium itaque uulgi est intendere ad concionantem, et audire dicentem, et doctoris predicationem operando exsequi, et non proprium iudicium de prepositorum meritis ferre, quos suo Dominus distringendos examini reseruauit, dicens: Propheta namque et sacerdos polluti sunt, et in domo mea inueni malum eorum, ait Dominus. Idcirco uia eorum erit quasi lubricum in tenebris: impellentur enim, et corruent in ea. Afferam enim super eos mala, annum uisitationis eorum . Et iterum: Mihi uindictam, et ego retribuam, dicit Dominus  . Et licet hec, quamdudum digessi auctoritas, meriti mei defensionem inquirat, et quibus modis iustorum legem euadere non possim ostendat; plus tamen simplicem religiosorum conuentum accendere anhelat, ne sancta sanctorum, quamuis ore improbo edita, respuat.

5. In horum igitur certaminibus confessorum tanto alacrioribus animis est exsultandum, tantaque libertate cordis et uocis gloriosum consummate uictorie cursum ferendum; quanto his diuina uox indulgentissime sponsionis uerum salutis confert solatium, dicens: Qui perseuerauerit usque in finem, hic saluus erit . Quoniam ueraciter cognouimus non inchoantibus deberi premium, sed perseuerantibus. Adeo illa primordialis abrenuntiatio  rerum, mundique contemptus precipuis uotis et studio ardentiori ab eis exercitatus est, ut contuendi uelocius Deum, et beatorum fruendi consortio desiderium haberent, ut etiam labentis uite obnixe occasum appeterent: melius putantes sub unius puncti spatio ferre sententiam hominum, que illico, nulla intercedente dilatione, eos ferret ad celum, quam per uaria et longa discrimina temporum cum graui molestia sustinere uersutias demonum. Et Dominus quidem ad officium predicande ueritatis discipulo imbuens, impauida eos audacia iubet esse contentos, dicens: Euntes per uniuersum mundum predicate Euangelium omni creature, baptizantes eos in nomine  Patris, et Filii, et Spiritus sancti. Qui crediderit, et baptizatus fuerit, saluus erit: qui uero non crediderit, condemnabitur . Et iterum: Nolite timere eos qui occidunt corpus, quia non habent quid amplius faciant; sed potius eum timete, qui potest corpus et animam perdere, et mittere in gehennam . uos estis lux mundi. Non potest ciuitas abscondi super montem posita: neque accendunt lucernam, et ponunt eam sub modio . Quod dico uobis in tenebris, dicite in lumine. et que in aure audistis, predicate super tecta . Quod in mysterio cognouistis, apertius enarrate; quod didicistis abscondite, publice loquimini; quod uos erudiui in paruo Iudee loco, in uniuersis urbibus, et in toto mundo audacter dicite.  Docet fiduciam predicandi, ne apostoli abscondantur ob metum, et sint similes lucerne sub modio; quoniam hi qui libertatem faciendi uerbum in populis diuinitus acceperunt, nequaquam resilire a predicatione ueritatis, etiam periculis imminentibus. debent, ut non lucernis sub modio, sed supra candelabrum positis comparentur.

6. Et licet formidolosis facultas collata sit declinandi rabiem persecutionis, non tamen passim hoc obseruandum est a [a 1Kb] perfectis, qui iam prescia Redemptoris potentia denotati et conscripti, quasi ab [b 1Kb] immensis legionibus ad exercitium preliorum Dei electi sunt. Ut si propter ueritatem mors cruenta eis occurrat, non curandum est de iactura membrorum, ubi sine dubio solatium uite perennis acquiritur  animarum, dicente Domino: Si quis uult post me uenire, abneget semetipsum, et tollat crucem suam, et sequatur me. Qui enim perdiderit animam suam propter me, in uitam eternam inueniet eam . Inde sancti uiri placidis auditibus ueritatem euangelicam capientes, eam totis nisibus adimplere contendunt: scilicet uiam sancte confessionis uirtutem huius preconii esse solummodo arbitrantes. Qui illico relictis urbibus, et his que mundanis herent affectibus, auida rapiendi regnum Dei cupidine conflagrantes, circuierunt in mellotis, et in pellibus caprinis: egentes, angustiis afflicti, quibus dignus non erat mundus: in solitudinibus errantes, in montibus, et in speluncis, et in cauernis terre : exspectantes Dominum,  qui saluaret eos a pusillanimitate animi, et tempestate . Sed ista pro nichilo computantes, imo uero contra spiritalis nequitie hostem dubium quotidie agonem gerentes, nutu Dei mortificatione subita temporalis uite accenduntur, et secundum Apostolum dissolui cupiunt, et esse cum Christo : uiam compendii requirentes, qua de corpore mortis huius eruti, propere ad celestem patriam peruenirent, et pia uiolentia regnum Dei arriperent. Sic quoque armati lorica  iustitie, in forum prosiliunt, predicantes Euangelium Dei principibus et nationibus mundi. Super Christum montem excelsum contemplatione mentium eleuati, didicerunt confessores beati ex Psalmiste oraculis iustitiam Domini in Ecclesia magna fore annuntiandam : et ideo perfecto odio contra aduersarios Ecclesie insurgentes arguunt impios de falsidica uatis iniqui doctrina, prestigiis; sacrilegiis, et uanitatibus seculi plena: detestantur quoque, et maledictionibus auctorem tante peruersitatis impugnant, eumdemque cetum talibus inseruientem culturis perenni anathemate damnant: et ita interriti contra hostem publicum apertum ueritatis erigentes uexillum, utpote ante fores pretorii, et in ipso accessu palatii proferentes  testimonium in ducem perditionis, confusionis et ignominie: non uerentes, quod suppliciorum pro eadem ueritate subirent tormentum, aut qualibus periculis uite huius haberent occasum. Quippe quos immensus urgebat ardor migrandi ad celum, festinantes uidere faciem eius, cui seruierunt. Stimulatur zelo ultionis cohors iniqua gentilium, celerisque animaduersionis emergit uindicium in obtrectatores secte sue. Nescientes quia illi, ut hunc [c 1Kb] precocem obitum exciperent, liberis uocibus inimico iustitie et aduersario Ecclesie Dei progressu ultroneo restiterunt: loquentes de testimoniis Domini in conspectu regum , et nichil uerentes quia nichil aliud mortem suam, quam uitam perpetuam existimantes, sponte interitum carnis exoptant,  uoluntarium Deo animarum suarum sacrificium offerentes. Quibus recte prophetica uoce cantatur: Qui sponte obtulistis de Isrel animas uestras ad periculum, benedicite Dominum . Ac per hoc ueri imitatores Pauli apostoli mihi esse uidentur, qui ait: Si quis uobis euangelizauerit preter quod accepistis, anathema sit . Cuius testimonii informati oraculis, prosiliunt contra angelum Satane et preuium Antichristi, patule ea que sancta sunt confitentes, que nunc etiam omnis  Ecclesia Hispanie, quanquam clandestinis, ut oppressa, predicat uocibus.

7. Nam idem peruersi dogmatis auctor, et multarum animarum perniciosus euersor, inter ceteros post Ascensionem Domini heresum institutores solus  noue superstitionis sectam instinctu diaboli condens, procul ab unione catholice Ecclesie separatur. Prophetarum uaticinia respuens, et apostolorum doctrinam infamans, sancti quoque Euangelii ueritatem conculcans, piorumque doctorum dogmata abnegans, et ridiculum potius quiddam, quam rerum necessariarum causas per eamdem sectam suam insinuans; docuit Christum Dei uerbum esse, et prophetam quidem magnum, nulla tamen potentia diuinitatis subnixum, ceteris hominibus similem, sed non  Deo Patri equalem . Comessationes quoque in paradiso, et carnis proposuit uoluptates. Quam questionem uir disertissimus, magnum temporibus nostris Ecclesie lumen [a 1Kb] , Speraindeo Abbas, cum contra nugas huius nefandi stylum admoueret, et uno opusculo ex eius deliramentis nonnulla niteretur arguere, in sexto ipsius libelli capitulo, quasi ex uoce cultorum eius obiectionem inducens, ac deinceps suam proponens sententiam, ita disseruit, dicens: »Futuro, aiunt, in seculo cuncti ouantes asportabimur in paradisum: ibi namque nobis a Deo erunt mulieres concesse pulchre, et supra hominum naturam speciosissime, atque nobis in uoluptatem preparate. R. Nequaquam ergo uestri in paradiso beatitudinis obtinebunt statum, si eorum uterque  sexus uacauerit exercitio fluxe libidinis. Hoc non erit paradisus, sed lupanar, et locus obscenissimus: cum Dominus, sciscitantibus Phariseis cuius in resurrectione illa mulier coniux existeret, que septem fratres, secundum legem Moysi, acceperat ad suscitandum proximi semen, responderit: Erratis nescientes Scripturas, nec uirtutem Dei . Filii huius seculi nubunt, et traduntur ad nuptias: in resurrectione autem nec nubent, nec tradentur, sed erunt sicut angeli Dei in celo . Taceam sacrilegium illud, et totis catholicorum auditibus immane facinus respuendum, quod de beatissima uirgine, mundi regina, sancta et uenerabili Domini et Saluatoris nostri genitrice Maria canis impurus dicere ausus est. Protestatus enim est  quod eius foret in seculo uenturo ab se uiolanda uirginitas. O uacuum cerebro caput, et [b 1Kb] priuilegio Satane occupata precordia! O uas perditum, et habitaculum spirituum immundorum! O frustatim prescindendam ense bicipiti linguam! O organum demoniorum, et symphoniam zabuli! Quis furor, queue dementia tantis te blasphemiis inquinari compulerunt? Quis te, o sordium cloaca, laqueus perditionum, gurges iniquitatum, et omnium uitiorum sentina, sensibus priuauit humanis, ut non modo tibi sat fuerit tot nationibus inferre interitum, quibus prestigiosum documentum suasisti, et totis nisibus nunc et in futuro luxuriarum obscenitatibus inseruire; sed etiam in Creatore scelus operari aggressus es, impius temerator, asserens  celeste hospitium et receptaculum Spiritus sancti incontaminatum, incoinquinatum, purum, sanctum, et mundum, sacrilegiis immunditie tue in futuro seculo contaminandum? Que nutu superno uerbum Deitatis utero suo excipiens, carne sua Creatorem  uestiuit, saluoque pudore ipsum uerbum ad redimendam in morte creaturam precipitem edidit. Que omnis tactus aspectusque expers uirilis expauit salutationem angelicam; et licet sine uiro nullam fetari posse cognosceret, tamen superno credula numini, se ad huiusmodi inusitatum conceptum electam Deo reuelante sciens, consentit, et dicit: Ecce ancilla Domini, fiat mihi secundum uerbum tuum . De cuius gloriosa parturitione olim Dominus per Ezechielem predicare dignatus est, dicens: Conuerti me ad uiam porte sanctuarii, que respiciebat ad Orientem, et erat clausa. Et dixit Dominus ad me: Porta hec, quam uides clausam, non aperitur, et uir non transit per eam, quoniam Dominus Deus Isrel egredietur per eam, et erit clausa .«

8. Multa denique alia inaudita uanitatis figmenta scelerosus idem instinctu maligni spiritus, a quo obsidebatur, transfigurando se illi in angelum lucis Gabrielem componens, delubra in quibus pessimum dogma coleretur, exstruxit. Cuius quidem erroris insaniam, predicationis deliramenta, et impie nouitatis precepta  nonnulli nostrorum philosophorum zelo Dei armati, commentariis et uoluminibus exponentes, iustitie arietibus illiserunt. At uero confessores beati non leuiter spurcitiam eius ferentes, prestantius illum eiusque sectam patulis assertionum congressibus expugnarunt. Quia nimirum nouerant quod propter eamdem ueritatem, quam de ipso cecorum duce proferrent, gladio uindice protinus erant  ruituri.

9. Et licet primo sanctus Perfectus presbyter exemplar detestandi fidei hostem omnibus exhibuerit metumque moriendi pro ueritate robur confessionis eius a multis excluserit , non tamen paruipendenda est  inuictissimi illius Ioannis constantia preconabilis, qui inter seua ac dira flagella forti animo durans, plurimos documento suo ad martyrium incitauerit. Super quem inimici Dei uiuentis falsum coram iudice testimonium proferentes, huiuscemodi contra eum crimen deponunt. »Nouimus hunc, o iudex, in subsannationem doctoris nostri semper insistere, eumque maledicis uerbis irreuerenter impetere. Ita ut cum forte negotium  mercimonii sui in nundinis uellit exercere, non alias illicere potest ementes, nisi cum sacramentum nostrum dictis paruipendulis substilissimus irrisor proposuerit. Cuius rei nos testes sumus, et in ueritate dignum hunc morte confitemur.« uerum quia minus  idoneorum accusatione testium impetebatur, nec poterat reis mortem inferre obiectio testationis eorum, damnatur Dei seruus acrioribus flagris, et crudeli uerbere laceratus cogebatur Christum negare. Ille uero non se talibus obnoxium criminationibus solummodo confitebatur, sed etiam neque usque ad mortem religionem Crucifixi deserturum clamabat. Cuius obstinatione iudex uehementi furore commotus, quingentis et eo amplius hunc macerandum tradens flagellis, tandiu uerberibus iussit insistere, quousque exanimis inter cedentium manus in solum prorueret. Sicque semiuiuum uix palpitantem, retrorsus asello impositum, totam circuire urbem ac plateam fecit, precedente sacrilega preconis uoce, dicentis: Hec merebitur exprobrator uatis nostri,  cultusque irrisor perferre. Postquam uero ad uindictam sui doctoris talia exercuerunt, ad ultimum grauissimo ferri onere coarctatum ergastulo deputarunt. Quem nos ibidem religatum, adhuc dorso eius uigentibus plagis inuenimus, nostroque contubernio per idem tempus, quo detrusi sumus, acciuimus. Nam beatissimus Perfectus presbyter, de quo supra meminimus cui Ioannes ad uincula et cedes successit, uiolenter ad passionem tractus, posteaquam carcerem adiit, diuinitus illustratus, ad preliandum armatus est. Ita ut necessitatem in uoluntatem conuertens, uim illam celesti quodam respectu esse considerans, quo martyrio dignus haberetur, totus in superna erigitur, alienatur presentibus, futurorum commoda prestolatur, et totius mundani expers  affectus, ad ea que diligentibus Deum promissa sunt, futurus martyr aptatur. Hinc seculo mortuus, et Deo uiuens, quod primo se dixisse negauerat, postmodum ultroneus confessor, et athleta fortissimus coram iudice asserebat. Magis eligens mori pro ueritate, occasione inde sumpta proferendi iustitiam Dei gentibus, ac detestandi aduersarium fidei, quam negando ueritatem tanto se premio abstrahere.

10. Horum igitur duorum et spontaneus et uiolentus ad passionem cursus ceteros in unum eumdemque consensum dimicandi ultro uenire cegit. Quia non erant de corona ambigui, qui nouerant etiam ui protractos regni perpetui coronam percepisse. Quapropter ordine, quo in prefatione uoluminis huius  digestum est, omnis turba sanctorum ad palestram certaminis currens, dat repudium aduersario Dei, et inimico iustitie. Omnes summo ore Christum laudantes, cuius tanta uirtute subnixi in certamine claruerunt, ut in nullo penitus terrenum formidarent supplicium, qui summi Redemptoris gratia illustrati, plus nouerant eternum metuere tormentum. Quod ideo in principio libri exposui, ut non deesset cognitionibus posterorum, que res confessoribus nostris obtulerit obitum: et cuius rei odio in molestissimam iracundiam excitata gentilitas, totum immanitatis furorem ad perniciem talia profitentium admouerit. Inde etiam prudentissimi lectores facile poterunt aduertere, quam merito hoc opusculum in  beatorum laudibus laboret, repagula opponens diffidentibus et dubitantibus, qui eos loco martyrum renuunt coli debere.

11. Ceterum eorumdem sanctorum corpora, qui primo conflictu occisi sunt, equuleis uersis uestigiis affigentes gentiles, post sextum diem allisionis eorum, id est pridie idus iunias, inopinato scelere crudelitatis cuncta iam putredine resoluta atrocibus incendiis deputant. Quinetiam ne uirtutum emolumenta prestarent Christicolis, deformes cineres, quos legere e camino quiuerant, minacis aluei ultimo conduntur abysso.

12. Instabat quoque uniuersitas ethnicorum resultando, pietatis exprobans cultum, quod in suorum ultione nullum aduersariis daret opprobrium. Letabatur  namque, quod in uindictam sui doctoris tot contemptorum corpora prostrauisset, nulla nouitate prodigiorum obstante, que horrorem posset scelerosis incutere. Dicebatque: »Si uere Deus est, in cuius nomine tante uos calamitati submittitis, et uerum hoc esse martyrium creditis, uel si nulla ueritate prophetie hic noster uates succinctus est ; quare non satellibus qualecunque prodigiorum infertis terrorem, uel quibuslibet astanti uulgo signaculis coruscatis? quia dum uos improuise morti ob quamdam assertionem superfluam destinatis, neque ulla uirtute miraculorum, que sententiam nostram in uestrum latam excidium infringere possit, precellitis; cum partem uestram minime adiuuetis, nullum etiam cetui nostro infertis dispendium.«

13. Et ob hoc ipsum plerisque nostrorum paruipendulis  uerum non esse uidebatur martyrium, quod non ad confusionem incredulorum, uel roborationem fidelium aliquod ostentaret miraculum. Nescientes quia in fine seculi, ut sanctus Gregorius refert libro Moralium , aberunt de Ecclesia signa uirtutum. »Terribili quippe, ait, ordine dispositionis occulte, priusquam Leuiathan in illo damnato homine quem assumet, appareat, a sancta Ecclesia uirtutum signa subtrahentur. Nam prophetia absconditur, curationum gratia aufertur, prolixioris abstinentie uirtus imminuitur, doctrine uerba conticescunt, miraculorum prodigia tolluntur. Que quidem nequaquam superna dispensatio funditus subtrahit, sed non hec sicut prioribus temporibus  aperte ac multipliciter ostenduntur. Quod tamen mira dispensatione agitur, ut una ex re diuina simul pietas, et iustitia compleatur. Dum enim subtractis signorum uirtutibus sancta Ecclesia uelut abiectior apparet; et bonorum premium crescit, qui illam pro spe celestium, et non propter presentia signa uenerantur; et malorum mens contra illam citius ostenditur, qui sequi inuisibilia que promittit negligunt, dum signis uisibilibus non tenentur.« Signa namque uirtutum nec omnibus data, nec passim quocunque tempore sunt exercenda. Quia et hi qui hoc munus diuinitus acceperunt, nisi spe et fide probatis nequeunt erogare, Euangelista narrante: Et non poterat iehsu inter eos facere uirtutes propter incredulitatem illorum . Et ueritas  per semetipsum: Multi, inquit, leprosi erant in Isrel sub Eliseo propheta: et nemo eorum mundatus est, nisi Naaman Syrus . Desistente enim fide querentium, largitas erogantium quassatur. Nam cum idem Dominus ardentissimis persepe multorum uotis consolator occurrat, dicens: Ite in pace, fides uestra uos saluos fecit; tamen deficiente fide, uirtus nichil proficit. Quam plerumque exigente fide languentium, etiam homines reprobi, et mente corrupti impertiuntur. Sicuti de illis in Euangelio legitur, qui in futuro ante fores Domini questuri sunt, dicentes: Domine, Domine, nonne in tuo nomine prophetauimus? et in tuo nomine demonia eiecimus? et in tuo nomine uirtutes multas fecimus ? Quibus utique  dicturus est Dominus: Non noui uos: discedite a me, operarii iniquitatis . Et iterum: Exsurgent pseudochristi, et pseudoprophete: et dabunt signa magna et prodigia, ita ut in errorem inducant, si fieri potest, electos . Et in Exodo: Fecerunt et malefici per incantationes, sicut et Moyses .

14. Miraculorum uero signa ideo olim per seruos suos Dominus congruenti tempore prestabat mundo, quoniam prescia Diuinitate proficere nichilominus prestolantibus ea sciebat, nec in uanum currere operarios uirtutum cognouerat. Ut saltem prodigiorum nouitatibus cederent, qui sacre legis precepta salutaria respuebant. Eratque temporibus illis satis congruum Dei martyres signis coruscare uirtutum,  quoniam rudem diffusum christianismum nunc instructione uerborum, nunc exhortatione Scripturarum, nunc ostensione signorum, nunc etiam tropeis inclytis passionum conabantur solidis radicibus fieri firmum in cordibus credentium populorum. Nam quia non omni tempore  signorum exercitium congruat, neque omnes celestium contemplatione uirtutum digni existunt, facile aduerti potest ex comparatione eorum que gesta sunt ab apostolis. Qui cum uellent bonum nuntium Asianis predicare, prohibiti sunt a Spiritu sancto : et qui pridem annuntiare Euangelium omni creature preceperat , sciens in  Asia nullum existere dignum percipiendi euangelicam ueritatem, presaga diuinitatis auctoritate discipulos ab eorum salute inhibuit. Utpote qui uerbum uite arroganti spiritu erant reiecturi, neque audirent, quoniam spernerent.

15. Miracula denique dum aut propter fidem credentium, aut propter futuram credulitatem astantium Dei prouidentia operatur; non tam nos in eorum admiratione debemus stupere, quam prouida compensatione intueri, si eorumdem effectores signorum expulsis uitiis morum honestate precellant; si seculo mortui Deo uiuant: si propter illam ueram caritatem, que cuncta carismatum dona exsuperat, omnes affectiones mundi pro nichilo pensant; si acceptam uirtutem non ad suam gloriam, sed ad  beneficium referunt collatoris; si attentis auribus cordis, ueri magistri admonitione percepta, non quia demonia eis subiiciantur , tripudiant, sed quia nomina sua scripta sunt in celis, exsultant. Et idcirco hec dinumeratio uirtutum in illis prodigiorum auctoribus potius quam ipse signorum effectus est admirandus, et quod sit magis preuium specimen eundi ad regnum querendum, non uero quod [a 1Kb] signiferos ac notabiles nos uulgo ostentet. Quia sanctitas et timor Domini cultusque regni celestis nonnisi ab idoneis et perfectis procedunt. Signa uero atque prodigia et sancti et reprobi faciunt. Que nichil aliud quam notitiam uanam etiam aliquando hominum conferunt. Hinc prouenit, ut qui fuerit hominibus notus, nisi fuerit iustus, ad eterna  supplicia perueniat condemnandus. Ille autem qui celesti gratia illustratus, sub notitia sui Creatoris uixerit sanctus, etsi mortalibus sit ignotus, in futuris tamen sanctorum gaudiis erit annumerandus.

16. Nec nos ista prosequentes, miraculorum penitus abdicamus insignia, celesti dono quibusdam collata, et congruenti tempore per Dei dispensationem nationibus ordinata; sed latratibus rabidorum canum obuiam uenimus, qui martyrum nostrorum intentionem exinanire attentant, dum eos de miraculis redarguere sperant. Quid potius generaliter sequendum sit, cunctis ex auctoritate diuinorum librorum, uel dictis sanctorum Patrum ostendimus. Non  funditus carismata celestium munerum exstirpamus.

 17. Radix itaque ac fundamentum omnium uirtutum, signumque uictorie fides est, per quam iusti uiuunt , per quam sancti omnes regna uicerunt, operati sunt iustitiam, adepti sunt repromissiones, obturauerunt ora leonum, exstinxerunt impetum ignis, effugauerunt aciem gladii, conualuerunt de infirmitate, fortes facti sunt in bello . Quorum uestigia hi sancti ueraciter prosequentes, intrepida confessione Deum et Dominum Iesum Christum in concilio principum profitentes, omnem quoque, quam euangelica auctoritas non recipit prophetiam ut furum et latronum detestantes ac maledicentes abiiciunt. Ob quam causam inauditis seuitie  furoribus illa frendens turba gentilium cunctos animaduersione gladii premittit ad celum, presbyteros, leuitas, confessores, uirginesque beatas . Et quoscunque confessio talis haberet, ut publice eorum subsannando prophetam, cultum eius deriderent, mox amputatis ceruicibus ruerent. Ac ne sibi quidpiam inesse humanitatis ostenderent, nonnullos quos gladio uindice huius uite limen sub testimonio ueritatis excedere cegerant, pre foribus palatii inhumatos relinquentes, canibus iusserunt exponi, adhibitis simul custodiis, ne quis catholicorum intuitu pietatis  carnibus etiam spoliata cadauera sepeliret. Quasi sentirent persecutoris supplicium, quorum anime paradisi requie fruebantur: aut obesset animabus celo regnantibus temporalium pena  tormentorum illata corporibus: uel de inhumatis curare poterant membris hi qui uere sciebant quod, sicut nichil commodius foret impiis sepultura, auctis reuerentie studiis solemniter preparata, ita beatis et sanctis nequaquam officere posset uilem, aut nullam sepulturam adipisci. Licuit etiam de hoc petis plausibiliter ludere:

. . . Celo tegitur, qui non habet urnam [a 1Kb] .

18. Sunt autem plerique fidelium, et  etiam sacerdotum, temere horum confessorum gloriam adimere non uerentes, qui iubent eos non recipi in catalogo sanctorum, inusitatum scilicet atque profanum asserentes huiusmodi martyrium. Quippe quos nulla uiolentia presidalis fidem suam  negare compulit, nec a cultu sancte pieque religionis amouit; sed propria se uoluntate discrimini offerentes ob superbiam suam  que initium est omnis peccati , interempti, suarum parricide effecti sunt animarum. Preceptis etiam euangelicis eos arguendos esse credunt, quibus dicitur: Diligite inimicos uestros, benefacite his qui oderunt uos: et orate pro persequentibus, et calumniantibus uobis: ut sitis filii Patris uestri, qui in celis est . Et iterum: Neminem concutiatis, neque calumniam faciatis . Et: Dominus quidem cum malediceretur, non maledicebat; cum pateretur, non comminabatur: tradebat autem se iudici iniuste iudicanti . Illud preterea obiiciunt de Apostolo: Neque maledici regnum Dei possidebunt  .

19. Hec et his similia ore pestifero contra Dei milites proferentes, multorum corda peruertunt: quia uerba hereticorum ut cancer serpunt  in mentes humilium; et modico fermento sceleris facilius ingens massa panis corrumpitur , exturbatque quampropere filios Dei lethalis assertio zabuli. De quibus beatus Apostolus dicit: Quidam enim aberrantes, conuersi sunt in uaniloquium, uolentes esse legis doctores; nescientes que loquuntur, neque de quibus affirmant . Et iterum: Docuerunt linguam suam loqui mendacium: ut inique agerent, laborauerunt : non uerentes derogare  glorie fortium, qui iam coram rege suo haud dubie extollunt uictorie sue uexillum. Nec contenti sunt Scripturas sano sensu intelligere, sed eas pro suo libitu exponentes, dum in superficie litterarum quasi concordantia sue uesanie repererint testimonia, non modo Christiano more simpliciter eis utuntur, uel ab eruditioribus uirtutem sensus earum explorant; sed quasi inaudite rei nuntii, et alicuius nouitatis scioli, per forum, per plateas, per uulgus, per nundinas obdurata fronte easdem in summitate linguarum promendo, recensendo, atque cantando uehunt sententias. Et ut facilius agnoscantur cuius partis sint defensores, per deuios intelligentie sue calles ueritatem Scripture torquentes, lineam sane doctrine proprio electionis iudicio derelinquunt. Ut  quandoque illis ad interitum animarum suarum proueniat, quod non sine grauissima indignatione propheta infert, dicens: ue qui dicitis malum bonum, et bonum malum: ponentes tenebras lucem, et lucem tenebras: ponentes amarum dulce, et dulce amarum : id est claritatem sacre legis prauo errore nescientie interpolantes, eiusque suauitatem non recte coniiciendo, in fellis amaritudinem conuertentes. Quod bonum et pium est, maliuolis coniecturis inficiunt, expertes nos arbitrantes ab illorum intelligentia testimoniorum, quibus uictoriosissimam extenuare intentionem sanctorum martyrum arbitrantur, uel nostram de eis sententiam  eneruare conantur . Quippe qui iam nos euidentioribus indiciis  eorum passionibus communicare credamus, dum causa professionis eorum, et carceres, et uincula, insuper et damna rerum perpessi, ad ultimum gratia intercessionis eorum propitio Deo euaserimus.

20. Ipsi denique sancti, qui hanc corporis cladem celitus compuncti propter ueritatis professionem aggressi sunt, in nullo a predictorum custodia mandatorum se auertunt. Quia et propter Deum inimicos diligentes, de salute eorum ualde solliciti ne diutius labyrintho impietatis detinerentur, arguere non destiterunt, et benefacientes his qui oderant Christum, melius uisi sunt per effusionem sanguinis uecordiam eorum, quam per doctrine uerba instruere: ut relicta uanitate superstitionis, non solum Christum credere, uerum etiam usque ad mortem propter illum  decertare contenderent. Sine dubio precibus et obsecrationibus etiam apud Dominum animarum impetrantes salutem illorum, qui sepe et incessanter Ecclesie membra calumniantur. Quapropter exemplo ueri magistri educati, cum ad passionem traherentur, maledicti non remaledicebant, flagellati non murmurabant, comminati silentium obseruabant: hoc solummodo exprobrantes, quod Deo conuicium infert, et quod maiestatem tremendam impugnat: sacrilegum scilicet illius uanissimi ac perditi homunculi prophetismum, qui non ueritus est spiritu diabolico perarmatus se loco prophetarum inserere, sanctisque predicatoribus ut deificus euangelizator  adiicere. Et cum toto pene orbe euangelica precelleret ueritas, non deesset lux fidei Christiane a notitia gentium (quia in omnem terram sonus eius exiuit , patentibus iam domui Dauid, et habitantibus Hierusalem tinctionis gurgitibus in ablutionem peccatoris, et menstruate ; nescio qua prereptus insania, clarentibus iam in mundo lucernis, tanto se perditionis laqueo dare precipitem non extimuit, tantarumque animarum irreuerenter parricidam se fieri non expauit, cum scriptum sit: Os quod mentitur, occidit animam . De quo olim Zacarias propheta  locutus est, dicens: In die illa, dicit Dominus exercituum: Disperdam nomina idolorum de terra, et non memorabuntur ultra: et pseudoprophetas, et spiritum immundum auferam de terra. Et erit, cum prophetauerit quispiam ultra, dicent ei pater eius, et mater eius, qui genuerunt eum: Non uiues, quia mendacium locutus es in nomine Domini. Et confringent eum genitores eius, cum prophetauerit . idcirco huic perdito atque spurcissimo uati resistere, uirtus macte corone est; summumque tropeum tanti derisoris cultum euertere: adeo ut si illum etas nostra superstitem haberet, nequaquam ab eius esset interitu Christocolis resiliendum; quanto magis non sit dignum eius hodie dogma uenenosum infringere, maledicere sectam, detestari sententiam,  qui tante multitudinis perditionem inducens, perenni eam dedicarit barathro? Foretque  tunc melius penitudinem unius occisi homunculi gerere, quam tot nationum luere perniciem: congrue uniuerso gregi consulendum arbitrantes, dum unius pecudis e medio conati fuissent auellere contagium. Quoniam quemadmodum sine culpa non est maledicere iustos, pios persequi, aduersitatem parare electis; ita magni meriti esse credo subuertere impios, Ecclesie hostibus contraire, bellum parare incredulis, et framea uerbi Dei concidere aduersarios fidei, ut, secundum Psalmistam , contra Deo inuidentes perfecto armati odio exsurgentes, non curemus de inimicitia eorum, quibus est amica impietas. Neque enim sine culpa patitur fieri Patrum  doctrina eos, qui improbo silentio erga dogmata torpent hereticorum, et e regione hostibus fidei non occurrunt, aut zelo Creatoris uindictam in hereticos non exercent. Quod bene Arnobius [b 1Kb] rhetor, dum centesimum tricesimum nonum psalmum interpretaretur, dicit: »Qui pepercerit heresiarchis,  aut predicatoribus falsitatis, et non eos gladio fidei sue iugulauerit, hoc ei euenire quod euenit Sauli, quis ambigat? Aut qui misericordiam suam putauerit si in heresi permanentibus exhibere, quis neget similiter a regno Dei excludi, sicut Saul a regno humano probatur exclusus ?« Qui uana miseratione Amalecitis parcens, subito semetipsum Dei benedictione, et regni sceptro priuatum ingemuit. Et si hoc iis qui contradictoribus ueritatis non resistunt, promittitur; quod uel quale erit ultionis discrimen iis qui derogant electis? quia non solum expugnare hereticos nolunt, uerum etiam expugnantibus maledictionum armis accincti occurrunt.

21. Aiunt preterea non debere esse martyres, aut  haberi, qui non uiolenter tracti sunt ad martyrium, sed sponte sua uenientes, his conuicium intulerunt, qui eos in nullo molestia affecerint. Nullam opinantes esse molestiam diruptiones basilicarum, opprobria sacerdotum, et quod  lunariter soluimus cum graui merore tributum: adeo ut expedibilius nobis sit compendium mortis, quam egentissime uite laboriosum discrimen. Si ergo exosum Deo est maledicere diabolo et eius ministro; frustra utique Ecclesia contra omnem diabolicum incursum utitur exorcismis. An quia domesticis fidei maledicere inhibitum est, nullumque oportet pusillanimem de membris Ecclesie scandalizare; idcirco hospitem diaboli, et habitaculum Satane non necesse est maledicere; et ubi est quod scriptum est  [c 1Kb] : Maledicti  omnes, qui spernunt te, Hierusalem, et omnes qui blasphemant te; maledicti omnes qui oderunt te, et omnes qui dixerunt in te uerbum durum, etc., quod dictum esse pro Ecclesia nullus ambigit. Et quis inter cunctos persecutores fidelium cruentius quam hic infandus Ecclesiam insecutus est? Quis tanta in euersione catholicorum, quanta idem exaggerauit infaustus? Quia  nemo nostrum inter eos securus ingreditur, nemo quietus permeat, nemo septum eorum nisi dehonestatus pertransit. Etenim cum nos cuiuslibet rei familiaris necessitas ire in publicum cegerit, et instante domestica necessitate ex angulo tugurii nostri in forum prosilire contigerit, mox ut  stigmata in nobis ordinis sacri aduertunt, acclamatione derisionis ut amentes et  fatuos impetunt, preter illa puerorum quotidiana ludibria, quibus non satis est inferre lingue conuitium, turpia exaggerare scurrilitatum, uerumetiam tergo nos lapidibus insectari non desinunt. Quid illud memorem, quod in contumeliam signi uenerabilis proferunt, quod cum forte competens tempus  psallendi signum fidelibus dare compulerit, et imminens hora obsecrationis indicium populis facere consuetum poposcerit, mox ut illectum superstitione mendaci uulgus clangorem tinnientis metalli aure captauerit, in omnem maledictionem et spurcitiam linguam admouere non differt. Ergo non incongrue maledicuntur, qui tanto odio aduersus Dei sortem sequipedas suos informant. Sepe ab eis et incessanter calumniamur, causaque religionis eorum seuitiam ubique perpetimur. Adeo ut multi ex eis tactu indumentorum suorum nos indignos diiudicent, propiusque sibimet accedere exsecrentur. Magnam scilicet coinquinationem existimantes, si in aliquo rerum suarum admisceamur. Cum utique milites Dei ueritatem coram eis magis confessi fuerint, quam maledicta  iniecerint, ueri magistri precepta seruantes, quibus olim discipulos informauerat, dicens  [a 1Kb] : Qui enim me confessus fuerit, et uerba mea in generatione ista adultera et peccatrice, hunc et Filius hominis confitebitur, cum uenerit in gloria Patris sui, et sanctorum angelorum. Quis ille tam uecors est, qui laudibus deroget beatorum obuiantium pro defensione iustitie cultoribus impietatis? Dictum sane fuerat eis: Ecce ego mitto uos sicut oues in medio luporum: estote ergo prudentes sicut serpentes, et simplices sicut columbe . Cuius precepti sensum hunc esse arbitror quod immista gentibus caterua fideli, quasi innocentia predita ouium, truculentiam ferre cogeretur luporum. Ac ne segnitiei dediti facilius uersutiis succumberent inimici, congrue  diuinitus admonentur, ut essent cum aduersariis fidei opportuna semper cautela subnixi, et contra astutias hostium erecti ubique et prouidi. Ne praue doctrine uerbis illecti protinus corrumperentur sensus eorum, et discederent ab equitate. Porro etiam Christiani admonentur: Confratribus uestris et domesticis fidei exhibete uosmetipsos, ut Dei ministros in multa patientia, in longanimitate, in benignitate, in Spiritu sancto, in caritate non ficta, in uerbo ueritatis, in uirtute Dei: per arma iustitie a dextris et sinistris, per gloriam et ignobilitatem, per infamiam et bonam famam: ut seductores et ueraces: sicut ignorati et cogniti: tanquam morientes, et ecce uiuimus . Et iterum: Estote autem inuicem benigni, misericordes, donantes inuicem, sicut et Deus  in Christo donauit nobis : ut uere columbarum sectantes simplicitatem, eodem intuitu quo uestram, proximorum quoque affectetis salutem.  De quorum constantia, simplicitate, et fortitudine, discretione, et prudentia Eusebius Cesariensis episcopus rerum ecclesiasticarum historiam texens, ait: »Erant ergo martyres Christi inter fratres humiles, inter persecutores elati, suis mites, aduersariis terribiles, Christo subiecti, diabolo erecti.« Sed et Arnobius  aliquid huic simile in eodem psalmo disseruit, dicens: »Age ergo, et cum pugnantibus pugna; et si auxilium poposcis a rege, repugnantem te ostende. Lingue contra te pugnant, quas acuunt heretici, sicut serpentes: his et tu esto sicut serpens astutus, et te simplicem ut columbam esse ciuibus tuis, id est catholicis solis ostende. [b 1Kb] Ceterum hereticis, et cunctis contra ueritatem uenientibus, ipsis serpentibus esto astutior.  Noli timere: iussum tibi est a Domino tuo. Tam bona est astutia contra malitiam, quam benigna simplicitas circa iustitiam. Occide hereticos, et Domini tui spirituali gladio interfice inimicos.«

22. Sic nimirum beati martyres  Emetherius, et Celedonius, cum tradere pro Domino animas anhelarent, tali sese inuicem ad passionem astantes hortatu impellunt: »Feriat [c 1Kb] ubique hostem missilibus suis uibrata confessio, et latentem fidei inimicum, ubicunque fuerit, inquiramus.« O incomparabilis magnanimitas, et fortitudo admiranda, laudanda, atque imitanda sanctorum! Qua, etiam si torpeat inimicus, ac persequi Ecclesiam Dei sinat, irrumpere tamen latebram eius, et incitare ipsum ad bellum iubemur; ut hostem frigidum strenuus  agonotheta accendat, proferat latentem, erigatque ad conserenda certamina desidem. Et quanquam effuso cruore consternatis membris succumbat, feret tamen ad sedem patris captum ex hoste triumphum, spiritus belliger uictorie laurea potiturus. Quia in eo uires militis comprobantur egregie, quo non requisitus ultro se obtulerit palestre martyrii, sancta Scriptura testante  [d 1Kb] : Qui propria uoluntate obtulistis uos discrimini, benedicite Dominum. Si ergo qui zelo caritatis nostre aduersariis nostris fidelis expugnator occurreret, arma sumeret, ensibus deseuiret, animam ponere contenderet, nequaquam eum immunem condignis pateremur donariis, eiusque liberalitatem largo munificandam beneficio censeremus; quanto potioris glorie honore ferendi sunt,  qui obtentu capessendi gratiam Regis eterni, uigore aucti iustitie, ad obitum quoque resistentes infensis, crudeli morte perempti sunt? Ille denique angelus  ueritatis et preco iustitie, Redemptoris precursor, et nuntius pacis, Baptista Ioannes, cum regem iniquum de stupro Herodiadis commoneret, cumque adulterino incestu thorum uiolare fraternum inhiberet, ergastulo propter ueritatis professionem detruditur, ibique absque ulla fidei persecutione truncatur . Nec tali succumbere recusauit dispendio, qui sine dubio nouerat, diuino reuelante Spiritu, tantumdem esse propter iustitiam mori, quam pro fidei confessione prosterni. Unde et Dominus uitalia discipulis doctrine ministrans precepta, sic eos de monte alloquitur: Beati qui persecutionem patiuntur propter iustitiam: quoniam ipsorum est regnum celorum . Et quid aliud ad omnia beatitudinis premia, quam celorum affectandum est regnum?

 23. Calumniantur etiam inimici ultroneum ad mortem eorum progressum, quos [a 1Kb] passim liberalitas regis suum incoli iusserat Christianismum. Sed precessit hoc reor exemplum  in illis septem fratribus, quos gesta beati Iuliani commemorant. Qui ideo quod Augustalibus prepollebant natalibus, ex decreto principum libere exercebant religionis catholice cultum. Sed tamen in agone sudantem beatum Iulianum cernentes, illico ad bellum prosiliunt, et amore martyrii uoluntarium obitum expetunt. Legitur quoque de Domino in Euangeliis: Obfirmauit faciem suam, ut iret in Hierusalem . Quod ita sanctus exponit Hieronymus : »Obfirmatione enim et fortitudine  opus est ad passionem sponte properanti. Unde et Ezechieli, cui dixerat Deus: Fili hominis, in medio scorpionum tu habitas, ne timeas; obfirma  faciem tuam. Et dedi faciem tuam eneam, et frontem tuam ferream , ut si forte surrexisset contra eum malleus uniuerse terre, quasi incude durissima resisteret, malleumque contereret. De quo scriptum est: Quomodo confractus est, et contritus est malleus uniuerse terre ?« Idem quoque doctor in supradicto opere quamdam Euangelii sententiam exponens, ait : »Non est delicata in Deum, et secura confessio: qui in me credit, debet suum sanguinem fundere. Qui enim perdiderit animam suam in presenti, lucrifaciet eam in futuro.« Denique Agabus propheta,  cum uenisset ad apostolos tollens zonam Pauli, alligauit sibi pedes et manus, et ait : Hec dicit Spiritus sanctus: uirum cuius est zona hec, sic alligabunt in Hierusalem Iudei, et tradent in manus gentilium. Quod cum audissent apostoli, et qui loci illius erant, ne ascenderet Hierosolymam, cum lacrymis precabantur. Tunc respondens Paulus, dixit: Quid facitis flentes, et affligentes cor meum? Ego enim non solum alligari, sed et mori in Hierusalem paratus sum propter nomen Domini Iesu Christi. Et cum ei suadere non possent, quieuerunt dicentes: Domini uoluntas fiat.

 24. Sic namque et  felicissimus Felix cum fideli relatu persecutionem catholicorum, que apud Gerundam Hispanie urbem confinem Gallie gerebatur, comperiret, crudeliterque Ecclesiam Dei ibidem a paganis infestari cognosceret; extemplo litterature liberalis studium derelinquens, quod in Cesarea Mauritanie positus excolebat, prepeti nauigatione equore transmisso, predictum oppidum adiit, ibique martyrium, quod patrie sue deerat, deuotus miles Christi triumphabiliter consummauit . Sic sanctus Sebastianus, sic beatissimus Thyrsus, sic electus Adrianus, sic Iustus et Pastor , sic Eulalia uirgo Barchinonensis, sic Babylas pontifex, multique alii sponte se obtulerunt, et coronati sunt. Et idcirco, ut quidam sapientium meminit: » [b 1Kb] Inter  primas dignitates regnorum celestium sunt ponendi, qui ad passionem uenerunt non quesiti: et excellentis uoti est, inter tormenta prosilire, ubi non est criminis latuisse.«

25. Sed in ueritate  crimen esse fatendum est latitare, si uirtus excellentis meriti est ultro procedere; quando fidei nostre confessio predicationem exigit, et testimonium postulat. Nam si audito uerbo ueritatis, fidem incredulus non accommodet, magisque exprobret euangelizanti quam credat; cum sit ante cognitam ueritatem inculpabilis, fit postmodum sancte predicationi obnoxius. Quia non poterit de ignorantia se excusare, ubi ueritas elucubrata responderit, Domino et magistro testante: Mementote sermonis mei, quem ego dixi uobis: Non est  seruus maior domino suo. Si me persecuti sunt, et uos persequentur: si sermonem meum seruauerunt, et uestrum seruabunt. Sed hec omnia facient uobis propter nomen meum: quia nesciunt eum qui misit me. Si non uenissem, et locutus eis non fuissem, peccatum non haberent: nunc autem excusationem non habent de peccato suo .

26. Obiiciunt etiam aduersarii corporum eorumdem corruptionem. Sed, queso, respondeant quid obest celesti iam premio coronatis, quasi illi carnis affectarint honorem, qui uere nouerant perlatam olim mortalibus legem, qua dictum est Ade : Puluis es, et in puluerem redigeris, aut per supplicia tyrannorum, quibus datum est corpus occidere, quandoque finem accipere? Quia omnis caro  fenum, et omnis gloria eius quasi flos agri . Et cum omnem dicit, nullius carnem ex humano semine orientem reliquit  non patriarcharum, non prophetarum, non apostolorum, non martyrum. Legant apostolorum Actus, qui ista somniant, et inuenient, testante Petro, Dauid illum a Deo electum, et secundum cor suum fidelissimum seruum, sepulture corruptionem esse perpessum, iis uerbis Apostolo disserente: uiri fratres, licet audenter, dicam de patriarcha Dauid, quia et defunctus est, et sepultus est: et sepulcrum eius est apud nos usque in hodiernum diem: et caro  eius uidit corruptionem . Considerent patriarcham Iob uermibus scatentem , et Lazarum euangelicum ulcerosum pre foribus purpurati diuitis mendicantem . Percurrant ceterorum sanctorum, adinstar siderum celi, diuersarum uictoriarum fulgentia gesta, et insultet, si audet, sacrilegus eorum putrida membra, doloribus tormentorum, penisque consumpta. Sed hec temporalis corruptio corporum in nullo detrimentum infert animabus sanctorum: que tamen incolumis materies carnis prodesse non poterit in futuro iniquis. Nam cur uana sollicitudine de corporum integritate distenderentur, qui uere nouerant omnem temporalem salutem etiam cum ipso mundo perire, et illam protoplasto Ade sententiam mortis collatam  generaliter cunctis mortalibus congruere: Puluis es, et in puluerem reuerteris ? Sancti etenim, qui expertes eius legis non sunt, quod in terra sua, id est Hierusalem celesti, duplicia nacturi sunt premia; non magnopere corporalem pensant iacturam, quam ueraciter in illa generali hominum resurrectione de quibuscunque labefactationibus, locis, antris, et speluncis, seu ex aliorum elementorum abditissimo sinu, quo dilapsa cadauera perierint, in temporis puncto reddenda, et reintegranda ex legali auctoritate cognoscunt et credunt: ut ipsi quidem sancti duplici premio congaudentes, bina confusione conterant impios ac peccatores.

27. Unde obsecro uos, o sancti fratres nostri, et sorores in Christo beate, ne stultorum assertionibus  exturbemini, aut coniecturis creduli nescientium aliquo saltim scrupulo  contra Dei milites moueamini. Hi sunt enim qui pie religionis ardore non compunguntur, et idcirco non solum ueritati fauere non possunt, uerumetiam fidem sanctam, quam leuiter et non alto credulitatis fundamento cordibus gerunt, defendere nequeunt, magis derogantes si propter illam quis ultroneus moriatur, quam dolentes si ab ea plures recedendo laqueum preuaricationis incurrant. Et hinc ad sacrilegium impietatis facile prolabuntur, dum quod a Deo iustificatum est, isti condemnare non uereantur. Plebs sine disciplina, de quibus scriptum est: Et impie agent impii, neque intelligent omnes impii : qui, ut sal infatuatus, a cetu catholicorum  foris proiiciendi, et ab omnibus conculcandi, ac uelut nemus infructuosum securi euangelica prescindendi, igni perpetuo deputandi sunt.

28. Pensandum est, fratres, cui dispendio subiacebit, qui tante uictorie laudem infamare non metuit, qui tot uirorum triumphis obuius uenit. Illi quidem predicationis apostolice non immemores, non erubuerunt testimonium Domini nostri Iesu Christi, et ueritatem sancti Euangelii ad confusionem impii doctoris et cultorum eius palam proferre. Quem unum, et magnum ex pseudoprophetis, ore Dominico olim per Euangelium denotatis, esse cognouerant, dum cauta circumspectione apostolos intentos fore iuberet, dicens: uidete ne quis uos seducat;  multi enim pseudoprophete uenient in nomine meo, et seducent multos : et nos formidine amittendi temporalem honorem, quos martyres non colimus, hereticos protestamur. ue illis qui ista sectantur! ue eis qui bonum putantes malum, et lucem conuertentes in tenebras , quod patulis refutarunt blasphemiis, occultis etiam conuitiis insequuntur! Ne inter martyres habeantur, ne debita eis reuerentia exhibeatur, qui contumaciori spiritu contra inimicum fidei ore blasphemo uenientes, digna ultione consumpti sunt . Ac ne ceteri ad huiusmodi palestram discurrant, schedulis anathematum per loca uaria damnari iubentur. Si ergo ab iis Dominus abstrahit premium, eo quod apertum et spontaneum aduersus  hostem religionis gesserint bellum, quanto longius aberunt ab eterni Regis consortio, qui id occultis murmurationibus timore carnis depressi quotidie agunt? Nunquid ori nostro hec predicatio deest? Nunquid uacua est catholicorum professio tali preconio?

29. Resistendum est igitur omnino iustitie aduersariis, et nullatenus pro defensione ueritatis corporalis interitus differendus. Merito namque hoc ab illis exercitatur, qui aucta uirtute magnanimitatis diuinitus illustrati sunt, uberioremque pensant certaminis fructum, quam secure confessionis profectum: non interim penitus imbecillia contemnentes Ecclesie membra; quia scriptum est: Spiritus quidem promptus, caro autem infirma  . Nec uiolenter ad hoc stadium pertrahendi sunt, qui celitus non compuncti sunt: scriptum est enim: Qui potest capere capiat . Et iterum: Eligentur, et dealbabuntur, et quasi igne probabuntur multi : non omnes. Quamobrem terminis donorum, que Deo dispensante unusquisque sibi inesse cognoscit, contentus sit, nec supra mensuram collati muneris quisquam temere conatum extendat. Hinc congruit, ut qui se destitutum uiribus ad preliandum non ignorat, et minus posse proprio iudicio considerans, aciem hosti non paret, e regione sponte preparantibus non resistat. Ut quem non habent certamina expeditum, pauorque bellandi efficit timidum, hunc iusta non inueniat detractionis ultio puniendum. Quoniam  scriptum est: Omne uerbum otiosum quod locuti fuerint homines, reddent de eo rationem in die iudicii . Quod si omnis uaniloquus condemnandus ueniet in iudicium, qua sententia punietur infamator sanctorum? Qui enim sui non imperitus grandia non exsequitur, gradientibus ad celsiora non aduersetur: hereatque imis, et solo procliuibus, qui nequit meditari sublimia. Ut est illud apud Salomonem: Altiora te non inuestigaueris, et profundiora ne exquisieris . Et consequenter . Cato infert philosophus:

Quod potes, id tenta operis; ne pondere pressus
Succumbat labor, et frustra tentata relinquas.

30. Certe si quosdam palam que sancta sunt profitentes  infernus tenet, multo magis qui in abscondito ueritatem predicant claustra possident inferorum. Quia si oberit palestricum luctamen iustitie assertoribus, profecto nichil proderit clam ueritatem fatentibus. Et que mens religiosa hanc insaniam credat, ut ex eo in opprobrium ueniat ueritas, reprobans malum, ex quo non uiolenter trahimur ad gentilitium malum? Et inde ipsa iustitia martyriale non habeat premium, que in auctorem sceleris patulum infert conuicium? Unde libenter a cultoribus eiusdem uatis inter regni eorum priuilegia fidei Christiane sinimur gestare uexillum. Quasi eorum patientie sit deputandum, quod inter ipsos sine molestia fidei degimus, et non potius diuine dispensationi sit referendum, que patriarchas, prophetas,  et apostolos suos inter feritates gentium conseruauit, honoribus extulit, dignitatibus sublimauit. Qui etiam pia promissionum spe discipulos consolans, ait: Ecce ego uobiscum sum omnibus diebus usque ad consummationem seculi . Quapropter non huius impie gentis beneficio, in cuius ditione nostro compellente facinore sceptrum Hispanie post excidium et euulsionem regni Gothorum translatum est ; sed gratia Redemptoris sui, et eius assiduo comitatu, Ecclesia custodiri meretur, qui dixit: Sicut lilia inter spinas, sic amica mea inter filias . Et iterum: In medio nationis  praue et peruerse: inter quos lucetis, sicut luminaria in mundo .

31. Sed nouerint ipsi, qui hec obstinata mente de martyribus Dei sentiunt, impurisque linguis gloriam sanctorum mutilare non uerentur, quod cum eisdem sanctis causas in futuro examine sunt acturi, et, nisi fructuosa precesserit satisfactio, rationem ante tribunal Domini reddituri. Nam qua fronte clarificatum gloria passionis tunc uultum eorum aspiciet in contubernio Regis eterni ob meritum constantie glomeratorum, quos hic tantis impetiit blasphemiis, tantis lacerauit opprobriis, tantisque affecit iniuriis? Tunc utique cum iusti in magna constantia aduersum eos astiterint, qui se angustiauerunt, et gloriam martyrii eorum non coluerunt,  et qui abstulerunt labores eorum: reor, uidentes turbabuntur terrore horribili, et mirabuntur in subitatione insperate salutis, dicentque inter se, penitentiam agentes, et pre angustia spiritus gementes: Hi sunt, quos habuimus aliquando in derisum, et in similitudinem improperii. Nos insensati uitam illorum estimabamus insaniam, et finem illorum sine honore. Ecce quomodo computati sunt inter filios Dei, et inter sanctos  sors illorum inuenta est. .

32. uellem responderent mihi Christi militum derisores utrum amor mortis eos ad mortem perduxerit, an non magis oblectatio paradisi, ut eterne mortis euaderent incendia, ad supplicium ire cegerit?  Quantum reor, nullus responderet, quod intuitu moriendi obitum expetierint sancti; sed ut per temporalem interitum ignes euitarent perpetui lethi. Quapropter eos incunctanter eadem remuneratio nichilominus consequetur, que fuit causa moriendi, non que exstitit uoluntas moriendi. Unusquisque ergo eorum quod uult credat, dicat, uel sentiat: me tamen ea pars firmum obtinet defensorem, que cum summa reuerentia eorum cultum ueneratur, et extollit honorem: ibique fidelem sub testimonio Domini nostri Iesu Christi dono assensum, ubi eorum precipuis titulis sublimatur tropeum. Quapropter in posterorum notitiam hunc decreui manere tractatum, ut qualem de dominorum meorum tulerim agonem iudicium, et etatis nostre uulgus  nouerit, et futurum.

33. uos autem, uiri fratres, credite mecum, imo cum omnibus pie religioseque beatorum certamina uenerantibus credite beatos esse martyres talia exsequentes, et feliciores animas sub eorum testimonio morientes. Armate credulitate fidei pectora uestra, soluite diuinis laudibus ora, summique Redemptoris beneficia extollentes, preconate et dicite: Moriantur anime nostre morte istorum, et fiant nouissima nostra horum similia . Qui dat lassis uirtutem, et iis, quibus nulle suppetunt uires, potentiam potenti dextera roborat in certamine, det mihi ut usque ad mortem pro eo fortiori animo cum his militem, qui perfecto desiderio in eius amorem exestuant. Quia non erit immunis  coram Domino intentio, que pro ueritate exeritur; neque ullatenus repudianda mors, que pro iustitia irrogatur. In tali igitur conflictu laudatur Christus, detestatus remanet hostis iniquus, atque sub eadem professione necem excipit furibundam miles strenuus.

34. Ideoque non solum ii qui talia confitendo sub ictu gladii ceciderunt, digno preconio celebrandi sunt, uerum etiam illi digna laude efferendi, qui talium laudibus oblectantur. Quia cum martyrum glorie passionibus acquisite recoluntur, et beatorum certamina edita reserantur, debitus honor martyribus redditur, ac pie mentes exemplorum incentiuis armantur. Et si martyrium nequeant adipisci, ad participium tamen merebuntur honorandorum  premiorum promoueri; ut quorum ascribi triumphis cupiunt conscientie uoluntate, non imparem sumant ex deuotione mercedem. Nam si pessimis factis animum accommodare peruersitatis est, quomodo optimis communicare non est uirtutis? Et cum Deus omnipotens iudicem se non solum factorum, sed etiam uotorum insinuet, cur piissimum in martyribus semper uotum intentum non conciliet gaudia beatorum? sancto Dauid approbante: Mihi autem nimis honorificati sunt amici tui, Deus . Et iterum: Qui uos diligit, me diligit, et qui uos recipit, me recipit .

35. Ipsi denique sancti corpora sua gladiis offerentes, perennem animarum incolumitatem capessunt;  et acquirentes sibi in regno Christi electorum consortium, relinquunt nichilominus persecutoribus eterne penalitatis incendium. Quia licet scriptum sit: Posuerunt mortalia seruorum tuorum escam uolatilibus celi: carnes sanctorum tuorum bestiis terre. Effuderunt sanguinem eorum uelut aquam in circuitu Hierusalem: et non erat qui sepeliret  [a 1Kb] ; tamen ad puniendum seuitiam eorum occurrent, qui ista fecerunt; non ad derogationem uirtutum proueniet eorum qui talia sustinuerunt: ut ea ipsa crudelitas cumulum perditionis lictoribus augeat, martyribus uero sanctis premium sempiterne felicitatis acquirat. Nam quamuis hec obtutibus hominum dira et aspera uideantur, tamen pretiosa est in conspectu Domini mors sanctorum eius  .

36. uos autem, fratres, et sancte in Domino Iesu Christo sorores, gaudete et exsultate, quod manipulos messis uestre in horreum Domini recondendos iam premisistis. Iam fructus seminis uestri Sion illa beata ciuitas habet: illa pacis uisio Hierusalem celestis domesticos cognationis uestre in pace suscepit. Pergite securi, properate exsultantes. Itui uestro nullus aduersari quibit, nullus contradictor assistet: peruenientesque ad patriam, procedet in occursum uestrum non solum illa cohors sanctorum, qui nuper coronati sunt, uerum etiam cetera turba electorum, quorum consortio isti nouitii martyres annumerati sunt.

37. Ergo libet mihi, fratres, paululum iucundantis  more loqui uobiscum: et pro caritate sufferte uerbosum, quem ex dilectione Christi cernitis in laudibus uersari sanctorum. Quoniam ut meritorum meorum euaderem debitum, et beatorum adipiscerer intercessionis suffragium, hoc opus uictoriis dedicans martyrum, decreui appellare Memoriale sanctorum: ut ex quo uinctis compatimur, et Dei amicos ueneramur, saltim eorum patrociniis adiuuemur. Dicitur enim in Psalmo: Mihi autem honorificati sunt amici tui, Deus, quia ualde confortatus est principatus eorum . Quamobrem, fratres carissimi, et sorores beate, iubete me uestris admitti tripudiis, quem non sinit abesse talibus gaudiis huius confessio operis. Nec inuida affectatione uobismet solummodo uindicetis sanctoruni  patrocinia martyrum, quos nostis pro totius Ecclesie membris subiisse discrimina passionum. Sed quare ego diutius his gaudiis immorari delector, quasi uestrum sit nostro satisfacere optatui? Certe ut saltim non sine consultu uestro adsint nobis Dei testes in tribulatione quesiti, qui generaliter pro  grege catholico coram Patre et angelis eius manent solliciti. Itaque et uestri et nostri sunt. Ex uobis carne prodierunt, sed nobiscum uno baptismatis fonte renati sunt. Nihil est quod de eorum gloria uobis priuatim uindicetis, quia omnes in Christo unum sumus. Nam et nos quosdam ex illis ad prelium incitauimus: et si ipsi pugnare desiuimus, arma tamen quibus militarent suggessimus. Quosdam uero ex consanguineis inter ipsos martyres in celum premisimus. Paulum loquor leuitam egregium, carne nobis connexum, et Sanctium [b 1Kb] auditorum nostrum, qui secundo conflictu post beatum Isaac perrexit ad Christum [c 1Kb] . Sed nunquid soli de perfectione eorum gloriabimur, quia quos informauimus, quos fratres habuimus, uicisse uidemus? Sit  commune omnibus gaudium: sint cunctis indiscrete fruenda felicium monumenta uirorum. Misceamus utrique uota, et paribus studiis laudum Deo persoluamus libamina, cuius dono reddita sunt nobis inoliti temporis felicia secula. Quibus olim tempestatibus persecutionum crebrissimis Christiana Ecclesia lapides in illius celestis Ierusalem coaptabat digniter structuram ad Dei gloriam, cuius munere pugnant sancti, et uincunt; oppetunt mortem, et uiuunt: cuius gratia roboratur constantia martyrum: cuius uirtute quidquid seuitia protulit impiorum, uirili animo pregrediuntur. Quia non sunt condigne passiones huius temporis ad superuenturam gloriam, que reuelabitur in eis . Nec pendunt, quo mortis genere hanc uitam amittant, quandoquidem  per huius defectum perennis regni felicitatem exspectant.

38. uerum quia semper laudabilis est mediocritas, faciliusque lectorem oblectat succincta breuitas quam fastidiosa prolixitas, ideo finali claudendus est limite liber. Ne preter unam, et summam incultionis sue absurditatem, alium parturiat meditantibus ex longa uerbositate laborem. Hinc uos instanti iam uoluminis termino, o corona sanctorum, ego ipse licet indignus uestri laudator Eulogius postulo, ut hoc opus uobismetipsis probatum efficiatis, acceptum sanctificetis, sanctificatum Deo libetis, neque inordinatam narrationis eius seriem pensetis; sed uelle meum potius quam posse considerantes, uoluntatis uotum, non impossibilitatis remuneremini defectum.  Quia ideo primitias huius commentarii  pre omnibus philosophis patrie nostre uobis offerre curaui, ut eius obtentu uestrum habeam patrocinium, uestroque interuentu omni caream uitio: quod Dominum contra me pro peccatis offensum merear et nunc et in eternum inuenire propitium.  Et  licet inde grauioris culpe me obnoxium conscientia mea remordeat, quia res preconabili stylo ad posterorum notitiam ordinandas temere infecerit eloquii mei inculta barbaries; tamen ex eo tanti [a 1Kb] deliquii remedium adipisci spero, ex quo omnem uim suam breuitas ingenii nostri in laudem uestram expenderit. Sed et susurrationibus maledicorum obuius ueniens, acies perfidorum prostrauit, fundamenta subuertit, uires confregit. Ac ueluti canes, qui ardentissimo zelo pro dominis suis sepe rixare non desinunt, eo amplius in importunis latratibus exacerbantur, quo forte impugnatoris fuerint uerbere lacerati; ita nos licet asperrimi temporis angustia coarctemur, et imminentibus periculis obruamur, nullatenus tamen linguam de uestris laudibus abstraximus, aut de  perfidorum insectatione cessauimus. Hec nos quadam spe cogunt letos existere, et de clementia boni Parentis confisos manere. Et idcirco non me desperare huius faciet oratio inculta, et uilis oblatio muneris  de obtentu gratie Redemptoris; quia plus coram ipso uotiuum noui ualere affectum, quam segnem affluentiam munerum. Quapropter iterata supplicatione uos queso, milites Dei, bellatores egregii, testes idonei, martyres Christi consortes regni perpetui, ut me hic fideli seruitute Deo iungatis, et post debitam pro sceleribus in futuro examine ultionis sententiam a me auferatis. Ut qui liber Memoriale sanctorum a nobis appellatus, uestrorum actuum gloriosam memoriam preconatur, memoriam meam coram tribunali futuri iudicis fauore sue acceptionis in sortem ouium prescribat. Quo a leua in partem dexteram demutatus, pii Redemptoris aspectibus sine confusione merear perfrui: nulloque prepediente reatu, illi cetui connumerari promerear, cui idem  Redemptor pia uoce dicturus est: uenite, benedicti Patris mei, percipite paratum uobis regnum a constitutione mundi .



LIBER SECUNDUS.



PRAEFATIO.

Contigua huius secundi operis breuitas martyrum tantummodo beatorum gesta exponens, nomina, etates, ortus, diesque allisionum fideli proferet relatione:  quo prudens lector per paululum prioris libelli seriem protelatam compensans, quos preconio suo extulerit, siue econtra quos zelo Dei armatus incesserit, facilius possit coniicere. Nam quod ille uario disputationis ambitu obuolute disponit, iste enucleatim compendiosa disserit breuitate. Quem per capitula ideo digessimus, ut uniuscuiusque martyrum agonis principia liberius se meditantibus exhiberent.



CAPUT PRIMUM. De Perfecto, presbytero Cordubensi, martyre.

In nomine Domini. Regnante in perpetuum Domino nostro Iesu Christo, anno incarnationis eius octingentesimo quinquagesimo, era octingentesima  octuagesima octaua,  consulatus autem  Habdarrahagman uicesimo nono: cuius temporibus rebus et dignitate gens Arabum in Hispaniis aucta, [a 1Kb] totam pene Hiberiam diro priuilegio occupauit ; Cordubam uero, que olim Patricia [b 1Kb] dicebatur, nunc sessione sua urbem regiam appellatam, summo apice extulit, honoribus sublimauit, gloria dilatauit, diuitiis cumulauit, cunctarumque deliciarum mundi affluentia  uehementius ampliauit: ita ut in omni pompa seculari predecessores generis sui reges excederet, superaret, et uinceret. Dumque sub eius grauissimo iugo Ecclesia orthodoxorum gemens,  usque ad interitum uapularet, uenerabilis memorie Perfectus presbyter, Cordube natus, et sub pedagogis basilice sancti Aciscli clara eruditione nutritus, plenissime ecclesiasticis disciplinis imbutus, et uiuaci  educatione litteraria captus , necnon ex parte lingue Arabice cognitus, totam pene iuuentutem  in predicto transegit cenobio.

2. Quodam uero die dum ob rei familiaris necessitatem iter perageret, et rerum domesticarum commodis consulens, per urbem ingrederetur, quorumdam gentilium sciscitationibus de fide catholica exploratur, suumque coram eis de Christo, et propheta Mahomat testimonium proferre iubetur. Qui continuo diffuso ore diuinitatis Christi potentiam profitens, et esse Deum super omnia benedictum in secula preconans: »uatem  uestrum qualiter apud catholicos habeatur exponere non audeo, quia graui molestia propter hoc uos uulnerari non ambigo. uerum si fedus intercesserit amicabile,  et pacificam fidei pactionem accommodatis, dicam quo Euangelii testimonio denotetur, uel qua ueneratione a christicolis excolatur.« Illico fraudulenter fidem spondent, et quidquid de illo apud religiosos tenetur, omni pulsa formidine enarrare compellunt. Ad hec prudens sacerdos Arabice illos reciprocans pseudoprophetam illum et falsissimum dogmatistam, quia plures seduxerit, ex Euangelio protulit, dicens: »Multi pseudoprophete uenient in nomine meo, et multos seducent: et dabunt signa magna, et prodigia, ita ut in errorem inducantur, si fieri potest, etiam electi .« »E quibus inter ceteros summus hic propheta uester hostis antiqui prestigiis  occupatus, demoniorum figmentis illectus, maleficiorum sacrilegiis deditus, multorum paruipendentium corda lethali ueneno corrumpens, eterne perditionis laqueis mancipauit. Sic nulla spiritali discretus prudentia, principi Satane eorum fidem accommodat, cum quo ipse asperrima inferorum luiturus tormenta, uos quoque sequipedas secum arsuros, inexstinguibilis camini deputauit incendiis. Nam quo pacto inter prophetas reputabitur, aut quare non maledictione celesti plectetur, qui Zeinab uxorem uernaculi sui Zaid specie decoris eius obcecatus, iure barbarico auferens, sicut equus et mulus, in quibus non est intellectus , adulterina sibi copula nexuit, seseque ex iussu angeli hoc  egisse predixit?« Multa deinde beatus  Perfectus de feditatibus et libidinibus que lege Mahometica precipiuntur, superaddidit; et tandem finem his uerbis fecit: »Sic fautor immunditie, et libidinum uoluptatibus seruiens, omnes uos perennis luxurie impuritatibus dedicauit.« Alia etiam plura, prout nouerat, de ipsius nefandissima doctrina eis exponens, multaque auditui exosa coram omnibus denuntians, licet non tunc illum superbo oculo impetierint, accensum tamen ultionis furorem in corde ad perniciem eius reponunt.

3. Perficit Dei famulus sibi hinc necessarie rei utilitatem; et expleto sui itineris cursu, proprie quietis cellulam repetens, securus aliquandiu permansit. Ceterum post non longam digressionem temporis, dum occasio familiaris necessitatis eum  aliquo ire compelleret, casu per eosdem, cum quibus dudum conflictum gesserat, habuit commeatum. Quem emuli uenientem ab eminus contuentes, eternum aduersus eum sub pectore uulnus seruatum, in apertum produnt incendium, et in uindictam sui uatis circumastantium hoc modo hortantur conuentum: »Ecce quem temeraria pridem impellente insania, tanta coram nobis aduersus uatem  maledictionis uerba protulit, quanta nullus uestrorum auditus potest perferre.« Hoc autem genere benedictionis semper ad honorem eius utuntur: Zalla, Allah, Halla, Anabi. u. A. Zallen. Quod Latine dicitur, Psallat Deus super prophetam, et saluet eum. Et ita quasi apes stimulate, tota illa cohors perditionis  in eum furibunda consurgens apprehensum sub omni celeritate iudici uix plantis solum tangentem offerunt, atque huiusmodi de eo testimonium proferunt: »Hunc, quem tuis reuerentissimis tribunalibus, iudex, attraximus, maledixisse prophetam nostrum, eiusque cultoribus exprobrasse comperimus. Que uero sententia tales ausus compescat, furiamque retundat, melius tua nouit prudentia cogitare.« Tunc iudex iniquitatis ergastulis futurum Dei martyrem tradit, ferroque uinctum importabili  pondere uinculorum coarctans, uictimandum in eo die differt, quo profanis ritibus festiuum pasche gaudium apud eos excolitur. uadit miles Christi exsultantibus animis abdita carceris petens, letusque illum reorum specum, quasi ad epulas inuitatus, ingreditur. Ubi summa timoris et sanctimonie reuerentia preditus, uigiliis, orationibus, atque ieiuniis inseruiens, fertur suam sententiam, quam dudum ante iudicem formidine mortis negauerat, fortiori mente in uirtute sancti Spiritus confirmasse. Et priusquam foro plectendus educeretur, tradunt prophetico uegetatum spiritu de quodam eunucho uocabulo Nazar, clauiculario proconsule , dixisse: »Hunc quem hodie super  omnes Hiberie primates fastus principatus extollit, et celotenus gloriosa potestas in hac parte occidua sublimauit, reuoluto uenturi anni curriculo ipsum, quo me prosterni die decreuerit, non attinget.« Quod ita diuina uirtus, ut confessori suo iam quidem per squalores carceris elimato reuelauerat, implere non distulit.

4. Exactis igitur non multis in carcere mensibus, post expleta ieiuniorum suorum tricenna diecula, in quibus gastrimargie crapulis, et fluxu libidinis, sicuti in [a 1Kb] primo libro digestum est, propensius solito insistunt; illucescit martyri ceteris temporibus gloriosior dies: ille scilicet, quem solemni ueneratione summoque tripudio ritu uane legis gerunt dicatum. In quo se magnum Deo suo prestaturi arbitrantes  obsequium, eductum ex antro gladio uindice trucidarunt confitentem Christum in gloria Deitatis manentem, et Ecclesie catholice inimicum liberis uocibus exprobrantem atque dicentem: »Prophetam uestrum et maledixi, et maledico, uirum [b 1Kb] demoniorum, magum, adulterum, et mendacem: sicuti professus sum, et profiteor. Profanationes secte uestre commenta diaboli esse denuntio. uos quoque cum ipso duce tenebrarum eterna luituros tormenta protestor.« Turba uero gentilium, que intuitu tante festiuitatis  in campum ultra pontem fluminis, in parte ab urbe Australi situm, latissima planitie ad exorandum processerat, ouans prepeti regressu ad necem martyris contemplandam sese diuertit. Que iam prostratum ante fores pretorii, suoque se uolutantem  sanguine cernens, illitis quoque et ipso exstincti sacerdotis cruore uestigiis, aucta iucunditate, ad exsoluendum sacrilegium uoti compos regreditur. Nihilominus commoda se facilius potitura confidens, que tanti hostis sanguine combinatis gressibus incedebat.

5. Sed ad propositum redeamus, et quod ad laudem sui martyris, ipso die quo decidit, diuina pietas fuerit operata, sicut plurimorum fideli relatione comperimus, referamus. Nam celerem ad uindicium sui  militis ultionem effundens, nonnullos de pessimorum caterua gurgite fluuiali immersit. Regredienti namque uulgo a loco orationis, quo ritu sacrilego irrita uota persoluerat, plerique ascensis nauibus [a 1Kb] dorso uectantur equoreo: sectoque carinis et prepeti nauigio amne, domum reuertunt. Inter quos una fluctuatione undarum euersa nauicula, que octonis homunculis uehiculum inter fluctus prestabat, gremio interioris abyssi reconditur. uix inde nando sex euadentibus, bini naufragio perierunt. Ut non esset uacua Scriptura, que dicit: Ego Dominus dabo impios pro morte tua, et diuites pro sepultura tua . Unum enim in celum crudelitas persequentis premisit, et duos inferis seua tempestas fluminis dedicauit. Corpus autem sancti martyris piis religiosorum  officiis , dignoque presulis et sacerdotum obsequio in Basilica beati Aciscli , in eo titulo, quo felicia eius membra quiescunt, humatur. Illudque prophetismum diuinitus ore eius prolatum de proconsule eunucho clauiculario Nazar, ita  impletum est ut carcere adhuc religatus conuinctis predixerat. Nam priusquam in anno altero profane solemnitatis paschale gaudium perituris occurreret, multis ante diebus eunuchus idem occubuit. Ignita namque febre intrinsecus uiscera eius adusta, et  toxica potione corrupta, ante obitum, dum urgente corporali necessitate ad purgandum aluum secretius cubiculum peteret, disco effusa sunt, et interiit. Sicuti quidam peta christicola Arii finem describens, heroice lusit,  dicens [b 1Kb] :

uisceribus fusis uacuus quoque uentre remansit.
Sic namque Dominus utroque miraculo militem suum glorificans, magne spei solatiis fidelium uota corrobonat, impiorumque sacrilegam uanitatem stupore uehementi exturbat. Hec nos perpauca ex gestis beati Martyris dixisse sufficiat, que uiris catholicis referentibus, qui eius contuberniis a principio in uinculis adheserunt: sed et ipsorum ethnicorum relatione uera esse cognouimus, dum nos tempore compeditionis nostre omnes, cum quibus ille Martyr futurus morabatur, uix paucos solutos reperimus. Consummauit autem uir Dei cursum agonis sui in pace  quarto decimo kalendas maias, die sexta  feria, era, qua supra adnotatum est.

6. Res uero tanti facinoris in sacerdote commissi, multos otio secure confessionis per deserta montium, et nemora solitudinum in Dei contemplatione fruentes, ad sponte et publice detestandum, et maledicendum sceleratum uatem exsilire cegit, maiorisque ardoris fomitem moriendi pro iustitia cunctis  ministrauit. Et quod ab isto uno infida persecutorum exsecutio primitus uiolenter extorsit, et quod in hunc calida circumuentione suadendo ulciscitur; postmodum in plurimos ultro se tali discrimini offerentes exhorruit. Adeo namque terrore nimio ethnicorum uniuersitas in horum progressu concussa est, ut perditionem reipublice  regnique sui excidium iam imminere arbitraretur, ac nostros athletas ab huiusmodi intentionibus inhiberi suppliciter exoraret. Sed nos, sicut huius uoluminis prefatio continet, nostrorum agonistarum etates, ortus, temporaque decisionis fideli prosequamur stylo; ut quod diuino munere nobis, nostreque etati coniunctum est, propriis scilicet obtutibus sanctorum contemplari agonem, uenturis etiam seculis  pura libelli series innotescat. Ut nostri quoque gaudii futura generatio particeps fiat, dum mente credula uera esse non abnuat, que sibi catholicorum mandasse industria lectitat.



CAPUT II. De Isaac monacho martyre.

Beatus itaque Isaac ex ciuibus Cordubensium nobilibus, et locupletioribus parentibus natus, dum primeuos adolescentie annos ingrederetur, atque inter opes bonaque genitorum tenerrime degeret, adeo ut peritus et doctus lingua Arabica  exceptoris reipublice officio fungeretur; ex improuiso spiritali flagrans ardore, monachorum uitam optans , Tabanos uiculum petiit, qui in partibus aquilonis inter prerupta montium, et condensa siluarum septenis  ab urbe milliaribus distans, formosissimis in exercitatione uite monastice uirorum atque ancillarum Dei rumoribus decoratur. Siquidem in eodem cenobio uirum summa timoris Dei reuerentia preditum Hieremiam patruelem habebat: qui etiam inclytus opibus, rebusque abundans, et coniux eius uenerabilis Elisabeth, ac liberi, totaque pene cognatio sumptu proprio fundamenta ipsius cenobii iacientes, diuinarum legum perenni adhesuri obsequio, pridem sese eo contulerant. Ibi per triennium beatus Isaac sub regularibus disciplinis, seu sub reuerentissimo abbate Martino predicte femine fratre, in sancto proposito militans, extemplo diuinitus illustratus, forum adiens, iudicem petiit, et ordine quo in prefatione libri disposui, felici obitu sub testimonio Domini  nostri Iesu Christi  in eadem regia urbe,  tertio nonas iunias, feria quarta, era octingentesima octuagesima nona [c 1Kb] occubuit. Cuius corpus equuleo suspensum, post aliquot [d 1Kb] dies cum ceteris, qui eum imitando decisi sunt, rapacissimo igni commissum, usque ad ultimam fauillam minutum est, ac deinceps amni perdendum immersum est.



CAPUT III. De Sanctio martyre.

Sanctus uero Sanctius auditor noster, laicus, adolescens , ex Albensi oppido Gallie Comate olim captiuatus, nunc autem  inter militares regis pueros liber prescriptus, et regalibus annonis nutritus, in eadem urbe regia sub eadem professione,  nonas iunias, era qua supra, feria sexta, prostratus est [a 1Kb] , et affixus.



CAPUT Iu. De Petro, Walabonso, Sabiniano, Wistremundo, Habentio, et Hieremia martyribus.

ueniamus nunc ad illum mysterii [b 1Kb] senarii sacratissimum martyrum globum, qui uno die, unaque  hora sub ictu seuientis mucronis ob testimonium ueritatis occisi sunt.

2. E quibus Petrus sacerdos  in urbe Astigitana progenitus,  et sanctus Walabonsus diaconus ab  Eleplensi ciuitate exortus, utrique prioribus ceui martyribus, Cordubam studio [c 1Kb] meditandi adeuntes, liberalibus disciplinis traditi sunt. Sed Deo fautore scientia, et doctrina Scripturarum pollentes, sub Frugello abbate monasterio sancte et gloriose uirginis Marie preficiuntur. Quod  in uico Cuteclara, non longe ab urbe in parte occidentali, preclaro ancillarum Dei proposito enitescit. Sanctus quoque Sabinianus  ex uico Froniano montane Cordubensis, iam plene iuuentutis monachus, ortus, et Wistremundus ex Astigia adolescens strenuus, e cenobio   sancti Zoyli Armilatensi, quo dudum sub regula, uel abbate se dederunt: unus a tempore longo in castris Domini militans: Wistremundus uero nuper se in idem cenobium conferens, ad martyrium ambo discurrunt. Qui locus pene a Corduba in parte septentrionis triginta et amplius milliaribus distans, uastissimam horret inter deserta montium solitudinem: ad cuius collis radices, quo idem situm est,  flumen Armilata discurrens, magno pisciculorum solatio inediam refouet monachorum. Ex quo etiam Armilatense cenobium appellatur.

3. Beatissimus uero Habentius uirili iam etate perfectus, e ciuibus Cordubensibus, monachorum uitam oblectans , sancti Christophori monasterium incoluit, quod situm est in spectaculum urbis,  in parte australi super crepidinem ulteriorem Betis. Ibique seculo mortuus, Christo autem sub arctissima regula degens, utpote spontaneo carceri se tradens, altis maceriarum sepibus circumclusus, ferreisque laminis intus ad carnem obseptus, per fenestras se aduentantibus exhibebat uisendum.  Iste talis ac tantus cum beato sene Hieremia   occubuit. Hi sex uiri fortissimi et preclarissimi, simul ad expugnandum hostem improbum descendentes, omnes quasi ex uno ore clamauerunt, dicentes: »Et nos sub eadem professione, o iudex, manemus, quapridem confratres nostri sanctissimi Isaac et Sanctius deciderunt: exerce sententiam, crudelitatem exaggera, et in ultionem tui uatis totis exardesce furoribus. Quoniam Christum Deum ueraciter confitentes, preuium Antichristi, et auctorem profani dogmatis uatem uestrum esse profitemur. uosque lethali succo prophetismi eius infectos, et uirulento predicamine Zabuli propinatos, eterna  postmodum luituros tormenta scientes dolemus, uestramque orbitatem, et ignorantiam satis deflemus.« Hec cum animoso spiritu sancti Dei professi sunt, statim decollari iubentur. Prius tamen beatum senem Hieremiam, nescio ob quam assertionem flagellis grauiter cesum, et inter ipsa uerbera  emortuum, uix herentem gressibus foras traxerunt. Qui martyres dum ad locum mactationis accederent, inuicem sese quasi ad epulas inuitarunt. Et primoquidem reuerentissimi Dei ministri Petrus, et Walabonsus ruentes, ceteri deinceps sub eodem iugulantur momento,  septimo scilicet idus iunias, feria prima, era qua supra. Quorum corpora stipitibus defigentes, post aliquot [e 1Kb] dierum uastissimo consummarunt incendio, eorumque cineres perpendos  flumini tradiderunt.



CAPUT u. De Sisenando leuita martyre.

Denique leuita sanctissimus Sisenandus  ex Pacensi oppido ortus, Cordubam intuitu discendi aduectus est, ibique apud beatissimi Aciscli basilicam, qua corpus eiusdem martyris requiescit, digniter enutritus; ut ipse familiaribus retulit, inuitantibus se beatissimis Petro et Walabonso iam celo martyribus collocatis, martyrium quoque et ipse aggressus est. Qui dum in carcere religatus maneret, tradunt quod prophetico illustratus spiritu, patibuli sui horam prescius nuntiauerit. Nam quodam die cum responsum cuidam amico se interroganti  aptaret, eique reciprocationis schedam scriberet, tribus aut quatuor iam digestis uersiculis, subito nimia hilaritate perfusus, celesti quodammodo gaudio uegetatus, e loco sessionis sue consurgens, astanti puero schedule portitori, cui miles Christi reciprocari intendebat, semiscriptam, ut erat, accommodans,  multis audientibus ait: »Recede modo, fili, ne impetu satellitum opprimaris; quoniam iam potestas tenebrarum uinculis me extrahere precipiens, nunc decollandum sibimet exhibebit.« Post hanc prophetiam immobili semper gressu ipso persistente, eodem momento uociferantes lictores adueniunt, eumque precipiti furore ad locum, quo martyrium erat consummaturus, pugnis alapisque cedentes perducunt. Pergit Dei famulus letantibus animis de corona uictorie certus, qui ad celeste conuiuium exhortantibus sanctis fuerat inuitatus. Sic namque iudici presentatus, eadem qua prius constantia in sancta confessione perdurans, delicatus ephebus gloriosa morte peremptus est, atque inhumatus pre foribus palatii derelictus est,  septimo  decimo kalendas augusti feria quinta, era qua supra. Cuius ossa post multos dies, donante Deo, a quibusdam mulieribus inuenta inter lapillos aluei, in predicti martyris Aciscli aulam deportata reconduntur.



CAPUT uI. Pauli diaconi Cordubensis, et Theodemiri monachi martyrium.

Sanctus uero Paulus [a 1Kb] contribulis noster, et hic leuita dignissimus, cum primo adolescentie flore uenustaretur, e ciuibus Cordubensibus progenitus, simplex affatim, obediens, et humanus, semper carceratis opem miserationis impendens, apud basilicam  que corporis beati martyris Zoyli presentia illustratur, spiritalibus enutritus est disciplinis.  Qui exemplo sanctissimi Sisenandi uerboque instructus, principibus et consulibus assistere non extimuit, eosque de uanitate culture sue, et scelerosi uatis insania arguens, Christum quoque Deum ueraciter confitendo, peremptus est. Fertur tamen, cum adhuc carcere detineretur, imploratus a Tiberino Pacensi presbytero, qui ei ita dicebat: »Obtine solutionem meam coram Domino, beate minister, et digno interuentu tuo, dum coronatus Christo perueneris, longeuum a me carceris squalorem amoue.« Erat enim idem sacerdos pene uiginti annos ergastulo mancipatus, nescio ob quod crimen accusatus ab inimicis coram rege. Qui presbyter florentissima adhuc iuuentute prepollens, ac uirili preditus uenustate , illi subterraneo specui deputatus, pene decrepitus,  et senio confectus inde eductus, publicis demum carceribus mancipatur. In his martyres Christi usque in horam mortis degebant: in his parricidarum, homicidarum, latronum, et scortatorum improbi ausus, et execranda temeritas, ac diuersorum criminum rei sub arctissima macerabantur custodia: in his positus predictus sacerdos, causam sui carceris beato Paulo commisit. Cui martyr sanctus  de corona uictorie confisus, satisfacere [b 1Kb] optioni eius promittens, non post multos dies martyrii sui, fidelis sponsor eum carcere absolutum, Deo fautore, proprie urbi restituit. Consummauit autem Dei seruus martyrium suum in pace  tertio decimo kalendas augusti, feria secunda, era qua supra. Cuius cadauer inhumatum, et ante fores palatii derelictum, post nonnullos dies quorumdam fidelium curiositate clam sublatum, cum beati Theodemiri  Carmonensis monachi corpore, apud sanctuarium predicti martyris Zoyli conditum est. Qui et ipse iuuenis post sexta die, qua sanctus decidit Paulus, id est  octauo kalendas augusti, feria septima, era qua supra, occubuit, regnante Domino nostro Iesu Christo, qui sanctos suos adiuuit, et coronauit in  pace in secula seculorum. Amen [c 1Kb]



CAPUT uII. Nunilo et Alodia, uirgines et martyres.

Hucusque finem libri secundi esse decreueram, hucusque terminum sanctorum ad huiusmodi palestram currentium esse putaueram. Nec quemquam post tot discrimina Ecclesiarum nostrumque carcerem talia certamina opinatus sum aggressurum. uerum quia sanctorum numerum presaga diuinitas adhuc disponebat augeri talium professione, ideo postmodum quorumdam mentes multiplici ardore inflammans, plures prioribus ad illud destinauit certamen. Et simili quidem uoto ac magnanimitate ceteros imbuens, uiros, mulieres, et paruulos ad exercitium preliorum suorum armauit. Nec quisquam  ad talem tantamque prescriptus militiam, resilire a certamine poterat. Cuius uocabulum celestis liber notatum a principio seculi retinebat, suasque uires ad huiusmodi palestram diuinis ausibus crescere cernebat. Quorum nomina, etates, gestaque bellorum suo loco ac tempore disponenda sunt. Prius autem illa sanctorum tropea elucubranda sunt, que ratio  et cursus mensium ordinatim ut acta fuerunt adducit, licet in aliis regionibus gesta exstiterint. Sed quia una est confessio que utrosque coronauit, idemque tempus quod utrosque per feralem impietatem in celum premisit; reor absurdum non esse, quod competens annotatio nostra sanctorum agminibus eos inseruit, et celectorum cetui adunauit. Ut pari magnificentia laudis a nobis  attollerentur in terris, qui uno sunt annotati codice in supernis. Hac de re actum est, ut breuitas succincta huius opusculi modum promisse contiguitatis excederet. Et liber, qui dudum parcius se locuturum sperabat, aliis supercrescentibus ex improuiso rebus, in longam deuolueretur seriem scripture.

2. Igitur referente uiro sanctissimo ac uenerande  paternitatis uenerio Complutensi episcopo  didicimus , in urbe Osca apud oppidum Barbitanum duas sorores uirgines fuisse (quarum una  patre quidem gentili, matre uero Christiana progenitas. Que dum post mortem impii parentis, mater earum secundum et [a 1Kb] gentilitium inire connubium, nec libere possent fidem Christi tenere, obstante ceruicoso uictrici paganismo ; spreto materno cubili  nutritione matertere sue fidelissime refouentur. Illico earum sancta infantia Christo Domino cepit fideliter adherere, et paterni oblite ritus, Crucifixi religionem tenerrimis et sanctificatis mentibus reponentes, illibate custodire. Et quoniam natalium infulis prepollebant,  summisque dignitatum facibus enitescebant, non potuit delitescere urbi illarum propositum, redolente ac relucente conuersatione sancte fidei quam gerebant. Siquidem primeuum adolescentie florem iam attigerant, et totam pene prouinciam rumor sanctitatis earum impleuerat: cunctique stupebant, gemiminum rosarum prosiliisse decorem ex uepribus. Hinc zelotypus hostis antiquus suorum membrorum dolens iacturam, dum per terrores presidum inuido arbitratu posse immutari iam presignatas ad thalamum sponsi eterni confidit, dilatum premium per mortes asperas accelerando, uirginibus sacris adducit. Ideoque sanctarum uirginum causam instantia satellitum suorum prefecto urbis insinuat, qui illico suis eas assistere obtutibus iubet. Quas uana promissione  munerum illicere tentans, ac perinde de rerum copiis, et clarissimorum iuuenum connubiis adhortatur, si ab hac religione Christi animos auocassent, propriis utique natalibus reddite, insuper multarum diuitiarum affluentia ditarentur. Si uero pertinaciori spiritu consultum presidis conculcassent, in ultimo die excruciatione tormentorum addicte, ad ultimum gladio uindice interirent. Cui beate uirgines sancto Spiritu animate, constantes et intrepide sub una confessione dixerunt: »Quomodo nos, preses, a pietate Dei iubes auertere, quas pietas sancta suo lumine perlustrando fecit cognoscere nichil esse Christo diuitius, nichil fide Christiana felicius per quam iusti uiuunt, per quam sancti regna uicerunt? Sine quo uita nulla est, sine quo mors perpetua uiget.  Cum quo manere, et in quo uiuere, solatium uerum est; a quo recedere eterna perditio est: a cuius consortio iam nos in hac uita nullatenus discedemus, quia ipsi integritatem nostram credentes, eius quandoque thalamis speramus admittendas. Nam rerum labentium commoda, quibus nos illicere autumas, pro nichilo reputantes, eo intuitu spernimus, quia cognouimus omnia uana esse sub sole. Nec de penarum comminatione turbamur, quam ad modicum ualere cognoscimus: quinimo ipsam mortem, quam ultimo terrore proponis, eo gratissimo exoptamus affectu, quo credimus nos per illam incunctanter  ad celum ascendere, Christum adire, eiusque inconuulsibiliter inherere amplexibus.« Quarum constantiam fidei preses uirtutemque professionis aduertens, quibusdam mulierculis profani ritus peritia preditis, sigillatim eas instruendas commendat, et terroribus quibus potest, ne alternis aut cuiuslibet fidelium fulciantur colloquiis, admonet. Muliercule uero suscipientes uirgines Christi, sacrilegi cultus quotidie uenenosum dogma eis exponunt, ac peruigili cura celesti iam manna refectis cloace putrientis poculum propinantes, casso consumuntur labore. Sed hanc illarum pertinaciam presidi referentibus mulierculis, post nonnullos dies uirgines in forum educte, in spectaculum publicum constituuntur, et Christum confitentes, et hostem fidei detestantes  , sub ictu gladii [b 1Kb] corruerunt  undecimo kalendas nouembris, era qua supra . Quarum corpora loco, quo deciderant, derelicta, summo militum obseruantur studio, ne Christiani ad emolumentum patrocinationis furtim eas surriperent, et reconderent. Ferunt tamen quod illa uirginalia cadauera in loco, quo ab ethnicis altis scrobibus magis abscondita quam humata sunt, signis et miraculis coruscant, et gloriam emerite consolationis uirtutum efficientia tam fidelibus quam gentilibus ostentant. Per Dominum nostrum Iesum Christum, qui uiuit cum Patre et Spiritu sancto unus Deus in secula seculorum. Amen.



CAPUT uIII. uitam continet et passionem sanctorum uirginum  Flore et Marie.

Consulto omittimus presens caput illud inferius edituri una cum Documento martyriali S. Doctoris: cuius consilii rationem supra reddidimus in monito nostro.



CAPUT IX. Gumesindus Toletanus, et Seruus Dei, Cordube passi.

Sanctus Gumesindus presbyter ex oppido Toletano olim cum utroque parente puer adhuc paruulus Cordubam ueniens, uotiuo genitorum affectu per sacrum clericatus ordinem celesti ascriptus militie apud basilicam sanctorum trium , qua Faustus, Ianuarius, et Martialis martyres presentialibus corporum suorum fauillis quiescunt, digna pedagogorum educatione in Dei timore clarescit. Ubi post  aliquod tempus in sancto diaconii ministerio consecratus, demum cuiusdam  Campanie Cordubensis Ecclesie sacerdos adolescens preficitur. Inde ad urbem descendens cum beato Seruo Dei monacho, qui tunc in supradicto sanctuario [c 1Kb] adhuc iuuenis cum Paulo presbytero reclusus manebat, principibus et iudicibus ambo assistentes, sub confessione ceterorum occubuere idibus ianuarii , era octingentesima nonagesima. Quorum corpora furtim a Christianis sublata, in basilica sancti Christophori martyris, que est ultra amnem in parte meridiana, religioso cultu exstant recondita.



CAPUT X. De sanctis martyribus Aurelio, Felice, Georgio, Sabigothone, et Liliosa.

1. Fuit preterea  quidam iuuenis, nomine Aureius, natalibus et rebus plurimis antecellens. Hic in nfantia matre Christiana, et patre gentili orbatus, tutela amite sue fidelissime usque in annos adolescentie fouebatur, docebaturque Christum ueraciter credere Deum: nec preter Ecclesiam salutis uiam, et iter regni celestis alibi posse reperiri, imbuitur. Quod documentum uenerabilis puer apprime ebibit, ita ut licet Arabica erudiendus litteratura traderetur cogentibus affinibus, insontibus tamen prefixam celitus animis fidei sancte notitiam nulla uanitatis figmenta immutare quiuerunt sed corde semper  christianismum suum retentans, cum ad solam derisionem [a 1Kb] meditationi periturarum insisteret litterarum, eo amplius in amorem Christiane fidei exardescebat, quo liquidius deliramenta peruersi dogmatis probans, subtilem [b 1Kb] demoniosi illius fallaciam aduertebat. Et cum non posset publice cultum fidei gerere, ubique tamen Dei sacerdotibus sese commendans, pro se efficacius exorari poscebat.

2. Interea prouehitur in annis iuuenilibus strenuus adolescens, et florentibus genis, uirili facies exornatur decore. Hinc adhortatione affinium condignum sue nobilitati connubium appetere cogitur. Hinc unusquisque suorum, prout nouerat, illius uel illius [c 1Kb] optimam esse sobolem asserebat; ipse autem interius aliter ruminans, Christo sui connubii negotium  committebat, crebris interuentibus precum celeste numen exorans, ut talibus prepollens uotis coniux sibi daretur, que secretum suum in melius proficere contenderet, faueretque mente et corpore cultori latenti. Cuius fauore tandem adiutus, reperit honesto germine uirginem constipatam, rebus inclytam, moribus comptam, specieque pulcherrimam. Que cum precipuo uenustatis habitu extrinsecus decoraretur, prestantius tamen introrsus spiritali enitebat decore. Quia omnis gloria filie regis ab intus , id est in penetralibus mentis. Ibi enim sanctitate, in fimbris aureis, uarietate scilicet amicta uirtutum, Christo regi placitum exhibebat famulatum.

3. Hec namque puella parentibus paganis progenita,  adhuc cunabulis incubans, patre orbata est. Cuius genitrix alium uirum ducens, [d 1Kb] qui fidem Christi occulte retinebat, coniugem impietatis errore exstirpans, priuignam Christo assignare studuit, eamque ex sacramento baptismatis [e 1Kb] Sabigotho  appellans, licet publice paganis admiscerentur, gestabant uero animo firmiori utrique pietatis religionem. Hanc sibi puellam uenerabilis iuuenis, iuro coniugalitatis asciscens, completis sponsalium titulis, arrharumque pignore alternanti in inuicem exhibitione contradita legitima, ad ultimum ministerio sacerdotum ex more sacrantur, sicque pari commercio aliquo tempore clancule fidem Christi gerentes, non omnibus arcanum sue fidei reuelabant carnis infirmitate depressi, non diminutione utique uoti.

4. Fuit autem beato Aurelio proximus genere uir quidam, nomine Felix, sancta insuper eidem dilectione connexus, qui occasione diaboli in fide uacillans, cum postea lapsum preuaricationis sue altius  suspiraret, ultra non potuit patulo congressu religionem Christi exercere. Qui et ipse filiam occultorum Christianorum, nomine Liliosam, in coniugem ducens, Christum in abditis tectius excolebat. Quapropter inconuulsibiliter inuicem adherentes, semper unam habuere familiaritatem, eamdem gesserunt dulcedinem, nec prosperis nec aduersis casibus se disparantes, idem illis exstitit affectus; tantaque illa pietatis necessitas in utroque fratre perfectionem contulit caritatis, ut nec uita nec morte diuiderentur, quos par religionis occasio glomerauerat, de quibus merito enarrandum est: Sancti, amabiles, et decori, quomodo in uita sua dilexerunt se inuicem, ita et in morte non sunt diuisi .

 5. Exactis igitur non plurimis annis, accidit ut eo die in forum proficisceretur Aurelius uenerabilis, quo Ioannes ille (cuius in priori libro  odio nominis Christi usque ad necem uerberibus cruentatus, retrorsum asello euectus, immensoque uinculorum pondere coarctatus , ut in parte stramentum reclinaretur iumenti, qua eius crura pendebant; precedentibus illusorum preconibus, totam circumeundo urbem, satellitum ministerio ad spectaculum uulgi pertractus est. Et cum hinc inde uoces exprobrantium resultarent, dicentes nullatenus dignam sui sceleris penam eumdem adhuc persoluisse, quippe quem tante reuerentie uatem subsannatione impetere non uerentem, plectendum potius morte turpissima congruebat; extemplo futurus  belliger amore compunctus martyrii, celesti quodammodo flamine aspiratur, ut illud pro se fieri spectaculum crederet, causaque admonitionis sibi fuisse ostensum, ne scilicet formidare deberet eos qui corpora trucidant, cum nichil anxietatis animabus possint  inferre, sed illum potius pertimesceret qui potest corpus et animam perdere, et mittere in gehennam .

6. Cuius fidei stabilitatem admirans: »uere, inquit, super angelicam petram tabernaculum credulitatis huius uiri fundatum est, quod tanta uis tormentorum non impulit, nec labilium penarum aura concussit. Quod si qui uexillum Christi reuelatis gerit aspectibus, tot seria cruciamenta zelo Redemptoris sustinuit, cum utique cladem illius supplicii preuaricando posset euadere, et melius carnis sue iacturam quam perniciem anime iudicans, non se passus est sub unius uocis articulo a Christi religione abstrahere; quibus me ego dignum conuiciis credam erudiendum, uel quo me arguendum supplicio debeo tradere, ut  uigorem illius damnati quem hodie intuitus sum capiam, fruarque constantia?«

7. Hec dum crebrescentibus supernis iam uocationis suspiriis ruminare animo cepisset, regressus domum, retulit pie sodali cuncta que uiderat, letoque spiritu addit: »Tu semper, dulcissima coniux, cum ego mihimet uiuerem, et Deo mortuus essem, sedulo me adhortata ad confessionem trahebas; instabas quotidie me seculi uoluptatibus nitens auellere; tenebrosis mundi affectibus felicitatem eterni regni preferebas; labentia cuncta, et omne quod fine arctatur, suadebas relinquere; predicabas monachos, mundum renuntiantes laudabas, religiosarumque conuersationem oblectans, uitam sepius suspirabas sanctorum. Sed ego necdum superne gratie compunctione  lustratus, omnino salutaribus non poteram acquiescere hortamentis; aut forte correctionis mee prefinitam a Deo Patre nondum insistens admonitionem, differebam operibus exsequi, quod licet tenuiter, animo meditabar. Ecce iam nunc, carissima, tempus acceptabile uenit: adsunt dies salutis, in quibus a retroactis et exterioribus resilientes, in id quod in ante est nos extendamus. Et primo omnium munditie et continentie perfectius studentes, uacemus orationi, quo facilius ad reliqua sanctitatis industria  properemus. Fiat nunc soror, que exstitit coniux: in affectu germanitatis torus nostre coniunctionis pertranseat; proficiant soboles animarum; subcrescat spiritualium generatio, et spreta glutinatione membrorum cenosa, nouerit mens prestantius  perpetue incolumitatis producere germina. Ut quoquo modo condigni martyrii premio habeamur talium meditatione laborum.«

8. Suscipit letantibus animis uenerabilis mulier pium uiri consultum, gaudensque multipliciter in subitatione insperate salutis: »Hec est, ait, immutatio dextere Altissimi; hec sunt iam nostre uocationis auspicia; hec sunt que semper optabam, eterni regis commercia; ut carne morientes, uiuamus spiritu,  quo illi facilius uniamur de quo scriptum est: Spiritus est Deus, et eos qui adorant eum, in spiritu et ueritate oportet adorare . Quamobrem, domine mi, quia hoc tibi non humanitus reuelatum est, sed Pater celestis te olim ad eternam prescriptum militiam, concitis uult iam gressibus properare, cunctis nos uinculis absoluamur, excutiamur a puluere, desiderio uite perennis surgamus.«

9. Fit itaque utrorumque communis in Dei seruitute assensus. Diuiduntur cubilibus, uotis conciliantur. Prefulgent lectuli fulcra uestium colorumque uarietate, qua suam conuersationem uulgo celarent. Illi autem in interioribus angulis tabernaculi super structum crudo [a 1Kb] latere torum, hispidis tantummodo instructum ciliciis, dispares [b 1Kb] incubabant.  [c 3Kb] Ieiunabant sepe; sine intermissione orabant, et quoscunque nouerant psalmos, noctu meditabantur. uincebant tenebrarum chaos interiecto uigiliarum labore, omnemque demoniorum fraudem talibus euincebant studiis. Ministrabant egenis, curam pauperum omnino gerebant. Et quoniam adhuc iam dictus Ioannes carcere detinebatur, nos quoque ex antro educti his uinculis detinebamur; utraque etiam uirgo, Maria scilicet et Flora, tunc feminarum [d 1Kb] latibulis causa fidei incolebant: aderat frequens eorum erga  compeditos discursus, ex eo uidelicet tempore quo beatus Isaac monachus, seu ceteri sancti, qui preditam ueritatis preconio linguam, principibus et iudicibus confessuri, que uera sunt, astiterant, et propter eamdem ueritatem occubuerant. Quorum constantia perdurabili, multiplici uirtutum robore horum aucte sunt uires. Nam ille uiros perlustrans, illa suis retentas claustris feminas requirebat.

10. Ibi ego eum agnoui; ibi amicitiam eius adeptus sum, ibique se a nobis institui deprecatur, quid agi deberet tam de rebus quam de gemino pignore, quod Deo donante acceperat. Si liceret tales destitui, quas utique post necem suam profano tradendas ritui altius condolebat; uel si illam diuitiarum copiam protinus fisco agglomerandam, inordinatam relinquere  congruebat. Cui cum omnia intuitu regni celestis, et causa retributionis eterne non solum relinquenda, uerum etiam fugienda fore censerem, potissimumque suarum potius animarum quam liberorum esse commodis consulendum, quibus utique Christus uindex, pater et tutor est: nichilque prorsus rerum temporalium preponi debere desiderio Redemptoris, seu fruendi sanctorum consortio docerem; confestim subiunxi: »Si prouida facilitas suppetit, qua hec omnia, magistra intercedente discretione, ordinentur; utile primo iudicamus sobolem tutiori loco transponi, ubi Christo liberius assignetur; rebus quoque iuxta mandatum Domini uenditis pauperibus erogari, quo expeditior uobis pateat deinceps post Christum ingressus. Sic denique ueritas  sancta sciscitanti se iuueni quatenus uitam eternam possideret: Si uis, inquit, perfectus esse, uade, uende omnia que habes, et da pauperibus: et ueni, sequere me, et habebis thesaurum in celis . Sed etsi pars aliqua in [a 1Kb] stipendium relinquatur infantium, culpabile esse non poterit, quod multa Patrum insinuant documenta. Ideoque si ad hanc dispensationem potestis attingere, optima res, et perfectius opus est, quod uos, omnibus expeditis negotiis, securius ad militiam celi ire compellet. Sin uero quorumdam difficultatum repagulis oblatrantibus, hec dispensatio reuellitur, et nulla interest libertas, qua hec indulgentissime suppleantur, presertim cum magis ex aliquo perturbationes emergere formidatis, que uestre intentioni obsistant; non  cunctandum est spernere patrimonium, quod multo melius et latius in celo, quo uos nitimini proficisci, reperitur. Non filiarum affectus societati sanctorum est preponendus, cum et illas potest Deus in seculo enutrire, qui compactauit in utero; siquidem ei prouida de omnibus cura est. Non omnes paruuli parentum industria refouentur, nec cuncte proles nutritio educantur labore. Nascitur homo, orbatur in cunabulis solatio genitoris, non tamen Creatoris gubernaculo destituitur, qui est pater orphanorum, et iudex uiduarum. O quam multi paruuli nutricum cura delicatius  educati, in deteriora deueniunt! Quam plures pupilli ab horribili egestate in magnarum affluentiam opum excrescunt, et fiunt multarum Domini rerum, qui uix pauperrimo pane prouecti sunt. Multi ex Christianis progeniti, prepediente deliquio, Ecclesie membro priuantur; et nonnulli filii paganorum, preueniente gratia Domini, ad redemptionem fidei salutaris recurrunt. Nec istis sacrilegium obest parentum, nec illis prodest religiositas genitorum: cum et hi a fide recedentes Deo alienantur, et illi credentes in Christum  eripiuntur diabolo, perenniter Deo coherentes. Cuius rei testis est Dominus, qui in Euangelio proteruam Iudeorum arguens uanitatem, ait: Genimina uiperarum, quis ostendit uobis fugere a futura ira? Facite  ergo fructus dignos penitentie, et ne uelitis dicere intra uos: Patrem habemus Abraham. Dico enim uobis, quia potens est Deus de lapidibus istis suscitare filios Abrahe . Et iterum: Multi ab Oriente et Occidente uenient, et recumbent cum Abraham, Isaac, et Iacob in regno celorum: filii autem regni proiicientur in tenebras exteriores: illic erit fletus, et stridor dentium .

11. Instructus igitur uenerabilis iuuenis quomodo processum martyrialis prelii meditaretur, uinctorum se precibus solatiandum implorans, animo letiori in pace discessit. Et cum nos sepius idem, quandiu illa horribilium claustra carcerum habuere, non desisteret uisitare, frequenter tamen prudentisima Sabigotho latibulum illud feminarum, quo sacratissime  uirgines Flora et Maria detinebantur, noctu quasi una e compeditis incoluit, ut uel consolaretur certantes, uel se affectui commendaret certantium; imo potius ut pugnandi pro Christo rege usibus [b 1Kb] imbueretur, haberetque consuetudinem preliandi. Instabat precibus, obsecrationibus laborabat, ut memores sui existerent, adepto post triumphum sponsi consortio, quo saltim effuso cruore celum ingredi mererentur. Dant illico fiduciam hoc prestandi beneficium sancte uirgines, que suas nouerant in nullo [c 1Kb] repugnari post uictoriam preces, nec poterant commilitonibus quidquam negare, que se non dubitabant audiri.

12. Dum ergo ancilla Domini Sabigotho, proxime post martyrium uirginum, infra domesticos parietes  Christo seruitutem minus suspecta persolueret, fessoque exercitatione uigiliarum corpori consulens, paululum quieuisset: ferunt, utramque uirginem, Mariam scilicet et Floram, niueis amictas cycladibus, diuersarum ligustrium manibus gestantes manipulos, cum choro sanctorum phialas palmis gerentium  omnes celestium luminariorum claritate fulgentes, eidem per somnium astitisse. Quas cum illa, ut arbitrabatur, [d 1Kb] sediliis se reclinari humillima  supplicatione optaret, territa maiestate celicolum, uix tenui allocutione aggreditur, dicens: Quam fiduciam olim premisse obsecrationis uobis in carcere, o sacratissime uirgines, me habere iubetis? Et si uotorum meorum commodis potitura sum, gratissimis deflorate responsis; ne frustra currentes, in uacuum decidamus; ne uires nostri conatus uano consummantur labore, dum aliud intentio querat, aliud merita expetant. Quia cum Deus plus meritis quam precibus faueat, nouit tamen idem abdicare congeminationem precaminum, quam non iuuat dignitas meritorum. Idcirco, domine mee, sponse Christi, si hactenus sustinendi premium sponsionis uestre spes nobis fida subsistit, enarrare iubete: quo promptius ad superna tendamus, quo  ualidius in certamine roboremur.«

13. Tunc eam sancte uirgines celestium diffusione gratiarum affatibus preditis demulcentes: »Commoda, inquiunt, uestri laboris in ethereis reposita, tempore necessario uobis metienda, seruata sunt. Nec labetur prescriptorum merces ad prelium, quod cogit athletas inuictissimos ire ad regnum. Martyrium denique uobis a constitutione mundi diuinitus prefixum, et predestinatum est. Quod uos post paululum impleturas, congruit felicioribus solito sanctitatis studiis insistere. Quapropter libamina sacerdotum laboribus uestris asciscite; suffragia implorate sanctorum; ubique uos precibus seruientium Christo committite; uotiuo ueneranda Dei sanctuaria discursu incolite, et omnium religiosorum inquirite  obsecrationes. Quia quamlibet prescripta uobis quandoque futura sint premia, per hanc tamen industriam ueluti quibusdam gradibus innitentes, tante bonitatis arcem uos uerum est posse contingere, nostrumque sermonem huiuscemodi certum esse; indicio contestantes, instanti uobis certamine, adhesurum contuberniis uestris cenobitam [a 1Kb] nostrum mittemus, qui uobiscum palma potiturus martyrii celitus ordinatus est.«

14. Post hanc uisionem oculis intuentis abductam, uehementius tante rei miraculo beata Sabigotho ad perficienda bella Domini concitatur. Que mox hilarior e somno exsurgens, auget opera sanctitatis, fragilem ad pugnam erigit sexum, supernoque munere  uires ad certandum corroborat. Hinc iam fiduciata spe firmiori uirum informans, omnino terrenis exui edocet, quoniam a principio mundi celestibus dedicati militiis, continuo post uictoriam celicolis admiscerentur.

15. Hinc magis magisque fruendi Redemptore, et collegis sanctis ignito desiderio conflagrati, natorum postponentes affectum, spernunt quidquid mundialis peritura species continet. Omnia distrahunt, uenditant  uniuersa, quo liberiores in assequendo Christum exsisterent; ex quo pretio quidquam infantulis relinquentes, totum aliud stipendiis applicant egenorum; uirorum ac mulierum uisitant monasteria, precipue tamen Tabanense cenobium, de quo sepius memorabimus, quia summis monastice regulis discipline cunctum honeste fame rumoribus illustrabat Occiduum. Inde athlete fortissimi hauriunt documentum; inde instituta percipiunt; ibi se poculo uite perennis ingurgitant; ibi sanctissima Sabigotho frequenter cum ancillis Dei moratur; discit ibi totius sancti timoris industriam; ibi geminum pignus sub beatarum tutela constituunt.

16. O stupenda mundi renuntiatio, et admirabilis ardor diuinus, quo filiorum affectus respuitur, quo  opum affluentia repugnatur, quo proximorum dulcedo refellitur, quo mors pro uita eligitur, quo labentia cuncta contemnuntur, quo intuitu eterne felicitatis uincla, cedes, cruces, carceres, uerbera et tormenta pro summis habentur deliciis! Una siquidem filiarum octennio, lustro altera ducebatur. E quibus ego post necem parentum minorem reperiens, uix tenerrimo ore facundiam exprimens, me [b 1Kb] infantissime abhortatur, ut genitorum gesta scriberem, proderem actus, elucubrarem tropea. Et cum propter hoc quid ab ea beneficii prestolarer, exquirerem : Impetrabo, inquit, pater, tibi a Domino paradisum.

17. uerum quia competenti occasione, gratia disserendi paruitatem infantularum, paululum ab ordine directo recessimus, quo rem scilicet post nouenum martyrii eorum mensem patratam subiungeremus, nunc erumnose et sub mundanis adhuc molestiis laboranti inseruimus historie. Non nos obinde fraterna infamare debet reprehensio, unde culpabiles argui non ueremur a Domino. Nec obstat ultimo, an priori, medioue loco ueritas disseratur: quandoquidem ueritatis assertor nullatenus benedictione priuatur. Idcirco e uestigio repedantes, ad reliqua beatorum studiosius gesta referenda curramus.

 18. Cum ergo intenti celestibus, omni tempore uigiliis, orationibus, eleemosynis, et ieiuniis incumberent ; diuinis sepe reuelationibus eriguntur: fruuntur colloquiis angelorum,  letitia celicolis mente et spiritu adunati, non sine graui molestia corporale onus ferebant. Quodam namque die cum atrium  serenissimi preceptoris nostri [a 2Kb] Aluari toto in Scripturarum scientia Occiduo laudati, gratia collatioris mutue, nostraque alternanti propositione mentem erudiendi in Scripturarum problematibus, petiuissem, reperi coram eo militem Christi Aurelium, consultum agonizandi querentem, et quatenus arriperet martyriale auspicium implorantem. Quem idem doctor egregius, et temporis nostri fons sapientie profluus, Patrum exemplis instituens, iubet primo constantie uires perpendere, secretum suum aduertere, considerare arcanum, et utrum imminentia magis nosset ferre, quam declinare supplicia, ultimo excepturus  delicatis ceruicibus gladium: etsi magis merita martyrum adipisci, quam uocari martyr contenderet, etsi magis terris ignotus, florentibus celo meritis catalogo electorum sese affectaret describi, quam in supernis diminuto premio, famosum temporalis martyrii anhelaret nomen habere.

19. Tunc ille se usque ad mortem dimicaturum spondens, nulla prorsus ui tormentorum intentionem suam superandam esse fatetur. »Mihi, mihi, inquit, maximum uite solatium Christus est, et mori lucrum. Cui terrena conuersatio teterrime noctis caligo est, et memoria transitus mundialis perpetue lucis odorem aspirat.« Fit commune deinceps gaudium causa nostri aduentus: de alterno admodum intuitu letamur. Credimus interesse concilio  nostro uerbum Patris Altissimi, qui ubique nomini suo dicato collegio se illabi testatus est, dicens: Ubicunque fuerint duo uel tres in nomine meo congregati, ibi sum in medio eorum . Et cum plura suo agoni competentia referremus, idemque gratissimis animis nostrum exciperet documentum; satis, ut reor, collatione nostra iuuatus, continuo bella Domini initurus, ad propria regreditur.

20. Beata uero Sabigotho nonnullis ante passionem diebus dum sola domo resideret, Christumque ob perfectionem martyrii sui, quibus posset [b 1Kb] questibus obsecraretur, subito astare sibi mire pulchritudinis uirginem cernit, angelico uegetatam decore, primum, ut putabatur, adolescentie florem  gerentem. Cui cum illa diceret: »Tu quis es filia? Et si e uicino accedis, causas tui aduentus edissere.« Protinus spectabilis uirgo: »Soboles, inquit, amici  uestri Montesis sum, quam tu mundialibus erumnis scis olim exemptam, quamque eadem hora, qua supremis uexabatur angustiis, priusquam propius uisitares, reperisti exanimem. Et cum te ego seculo pene eliminata non nouissem, ipso tamen obitus mei momento quis esses, Domino reuelante, agnoui: et nunc, eo mittente, preuia nuntiatrix palme tue accessi. Instat namque iam uobis tempus exsequende uictorie; adsunt dies publice profitendi fidem catholicam, hostemque repellendi teterrimum. Quibus sedatis litibus, celorum penetralia uos coronandos assument, perpetua deinceps pace fundatos.«

21. Igitur scrutans cor suum uenerabilis femina, secumque meditans eloquium assistentis, confestim  reuoluta memoria, rem gestam agnoscit, et priusquam grates euangelizanti sibi puelle referret, labitur a conspectu eius illa uirginalis species etheris nuntia, et preco sui martyrii. Fit leta tali preconio; animatur celesti oraculo; et tanto spe firmiori ad prelium excitatur, quanto sese patrate actionis ueritate cernit informari.

22. uerum ut magis magisque scopo predestinationis sue intenderent, essentque non dubii de mercede reposita, siue ut sanctarum uirginum impleretur edictum; octonis ante suam captionem diebus, dudum promissus ille confessor contuberniis eorum asciscitur, et inconuulsibiliter his quodammodo alligatus, felici martyrio omnes sub uno momento pariter coronantur. Idcirco congruum iudicauimus,  eiusdem monachi rationem, quia optio intercessit, exponere; et quod uehementi admiratione etatem nostram eius causa concussit, succiduis quoque generationibus opere dignum relegenda mandari: ut in eo catholicorum religiositas incremento fidei augeatur, in quo sui Redemptoris oraculum speciali quodammodo cernit esse ueritate impletum. Predixerat quippe magister noster et Dominus quod multi ab Oriente et Occidente uenientes, recumberent cum Abraham, Isaac, et Iacob, in regno celorum . Quod testimonium reuelatis contuemur effectibus in ipso monacho atque leuita Georgio omnino perfectum.

23. Huic rus Bethleemiticum ortum, et incolatum ethereum peregrina littora contulerunt: hic, inquam,  uir ultra maria procreatus, ab adolescentia seruitute Dei oblectatur. uiginti et septem annos apud  monasterium sancti Sabbe, quod ab Hierosolyma  in parte Australi octo milliaribus distat, cum quingentis  qui in eodem cenobio morabantur fratribus adunatus, sub regulari magisterio deguit. Quem uenerabilis abbas Dauid, eius ascisterii tunc procurator ob [a 1Kb] stipendium monachorum Africam mittens, is nullo modo tot interiacentia terrarum mariumque distulit subire discrimina, quibus utique incunctanter commodum summe uirtutis obedientie nouerat promereri. Sed cum ibidem uapulare asperius Dei Ecclesiam incursatione tyrannorum reperisset, Hispaniam quoque eorum, quibus missus fuerat consultu, aggreditur. Erat enim, ut ipsi de eo certissime approbauimus, summe humilitatis, magneque abstinentie uir. In omni eloquio suo, dicto, atque  responso timor Domini resonabat: ocius semper de puro cordis fonte caritatem exhauriens, fauum dilectionis promebat. Predicabat celestis desiderii requirendam esse compunctionem; mortificare cum uitiis et concupiscentiis membra iubebat, ut in aduentum Domini recidiuo uirtutum animata uigore, gloriosiora cum ipso apparerent. Ita sobria preditus sanctitate iustus uideri, uel dici nimium recusabat. Iucundus admodum, hilaris, modestus, et abstinens, sic utebatur mundo tanquam non uteretur. Et cum forte fraterna impetrante caritate cibum sumere cogeretur, epulabatur parcius, bibebat sobrie, ut magis abstinentem iudicares quam uescentem. Merum aqua tandiu temperabat, usque dum color inficeretur, sapor abesset. Insipidus namque ille gustus   nec bibere nimium, nec temulari conuiuam patitur. Crebrius ad exorandum currebat, uigilabat attentius; sepius corde diuinum carmen meditabatur, dicebatque: Benedicam Domino in omni tempore, semper laus eius in ore meo . Et cum uariis linguis peritus exsisteret, Greca scilicet, Latina, atque Arabica, nec qualemcunque saltem propter has gloriam affectauit. A die qua monasterium petiit, et cohortibus monachorum ascitus est usque ad coronam martyrii sui  nec lotus aqua, nec balneis usus est. Quandiu nobiscum conuersatus est, nulli omnino ordinem suum reuelauit, nisi cum iam carcere detineretur.

24. Commentatus est fratribus, ac propinquis  suis, cunctisque patrie sue ciuibus  martyrii sui breuiarium, quod mihi causa expoliendi transmisit; ne incultior sermo fidem rei geste, quibus mittebatur, adimeret. Ibi in principio dictionis sue, monachum se atque leuitam fore testatus est. uerum quid opus est sermonem in longum protrahere? Quasi non summam reuerentiam uite hominis Dei martyrialis cruor adhibeat, presertim cum quantus et qualis exstiterit effusus propter iustitiam Dei ipse eius martyrialis cruor insinuet, et quod peregrinus mundo  peregrinam non renuens sepulturam, omnem penitus genitalis soli, affiniumque affectionem repulerit? Aut que potius laus militem Christi extollet, quam pro Domino mortem, pro uita animam, pro crucifixo cruorem dedisse? Ut ipsum esset redhibitio famuli, quod exstitit uictoria crucifixi.

25. Quomodo autem beatus minister cetui sanctorum agglomeratus fuerit, melius ore ipsius sancti Georgii credimus posse innotescere, quo uel nostre dictionis series, interposito martyris eloquio, quasi desuper benedictionis sale condiatur, uel prestantius commercium sue connexionis cum ceteris sanctis eodem narrante addiscatur. Nam et ipsis diebus, quibus una cum sanctis habuit conuersationem, sua ac predictorum martyrum gesta breui satis stylo  exponens, ultimo nobis comprobanda direxit. Ex cuius dictis ea huic operi inserenda curauimus, que ad insinuandam eorum coniunctionem satis esse preuidimus. Cetera uero, que post defectum sermonum serui Dei sequuntur, nos obtentu, quo cepimus, indagauimus. Inquit autem hoc modo:

»In nomine Patris, et Filii, et Spiritus sancti. Uniuerse catholice Ecclesie a me indigno et peccatore Georgio monacho necnon et diacono, fratre et collega seruorum Dei filiorum sancti Sabbe quingentorum uirorum, perfectam in Domino Iesu Christo salutem. Cognoscite, o fratres karissimi, introitum meum in Hispaniam nichil aliud fuisse, nisi gratia stipendii uestri requirendi, qui sub arctissima regula, et regimine sancti patris Dauid  Hierosolymis degitis. A quibus Africam missus, deinceps in Hispanias commigraui. Sed hanc ipsam [b 1Kb] [c 1Kb] insulam [d 1Kb] nimis afflictam reperiens, cepi cogitationibus uariis estuare, ut aut proprium solum reuiserem, aut regna Christianorum, id est Franciam peterem. Et cum proximos et carissimos super hac re consulerem, nonnulli peragrare iubebant, plerique ad cenobium meum reuertere cogebant. Hinc uelut dubius diuerso prepeditus tractatu, cui me primo cogitationi submitterem, nesciebam. Pergens autem de Corduba ad Tabanense cenobium, quo fratrum et sororum benedictio iter meum comitaretur, dixit mihi abbas ille Martinus, et soror eius domina Elisabeth: ueni, frater, et accipe benedictionem ancille Dei Sabigothonis. Que mox ut  me intuita est: Promissus  nostri certaminis comes et collega hic monachus erit.

26. Ego uero agnita causa eius, et ratione comperta, illico pedibus eius aduolutus, pro me Dominum exorare rogaui, ut forsitan Spiritus sancti respectu illustratus, ad ea que illa prestolabatur, peruenire meruissem. Et illa: Unde hoc nobis , pater, ut tu cum peccatoribus pergas? Cumque eadem nocte ibidem mansissem, apparuit mihi in uisione noctis ipsa uenerabilis mulier Sabigotho, et  nescio quod genus odoramenti pretiosissimi ligni accommodans referebat. Ditior ex hoc mihi thesaurus est. Mane autem facto, descendimus ambo in ciuitatem ad uirum suum Aurelium, prostrauique me pedibus eius, petens ab eo ut oraret pro me, quod illis in martyrio socius essem. Qui statim prebens assensum, exarsit in me ignis celestis per orationes eorum, et factus sum unus ex illis; et ex tunc non sum ab eis separatus, sed omnes pariter in domo sancti Aurelii congregati [a 1Kb] , reddimus Domino cum iucunditate uota laudationis. Ibi apud illos reperi beatum Felicem cum coniuge sanctissima Liliosa, qui et ipsi iam omnia sua uendiderant, et locis sanctis, seu pauperibus erogauerant, parati omne genus tormentorum propter Filium Dei et dilectionem  eius suscipere. Eadem hora, exiui ab eis, et causas, quibus prepediebar, in omni festinatione composui. Et sic demum ualde iam roboratus, ad eos reuerti. Qui leti et exsultantes de reditu nostro, gratias Deo referunt, dicentes: Scimus, frater carissime, quia Dominus te misit ad nos.

27. »Post hec omnes in communi cepimus cogitare quomodo ad desideratam perueniremus coronam; et ita Domino dispensante uisum est nobis, ut pergerent sorores nostre  reuelatis uultibus ad ecclesiam, si forte nos alligandi daretur occasio, et ita factum est. Nam reuertentibus de ecclesia mulieribus, quidam prepositus obuius adstans, cum causam religionis agnosceret in feminis, illico [b 1Kb] uiros interrogat, quid sibi uellet ille recursus  feminarum ad sanctuaria Christianorum? Qui responderunt: Fidelium mos est ecclesias uisitare, et atria uenerabilium Martyrum pio deuotionis affectu requirere. Unde quia Christiani sumus, ideo nos ipsius fidei gestare uexillum profitemur. Statimque iudici delator accedens, omnem rationem nostram coram eo dolosis linguis proponit. Post hec uadit dominus Aurelius filias uisitare, quibus pacis osculo ualedicens, celesti uirtute armatus ad prelium festinauit.« Sed hic iam sanctus Georgius stylum compescens, nos que restant, ut occepimus, prosequamur.

28. Ipso postea die, quo se beatus Aurelius nouerat comprehendi, priusquam aurore crepusculum  respiraret, domo nos gratia ualedicendi reuisens, precatur pro se Dominum exorare, suique agonis fautorem per nos fraternam fieri caritatem expostulat. Ibi nos illi commendauimus. Ibi patrocinium suum pro nobis et pro omni Ecclesia fieri , osculatis manibus eius, impetrauimus. Post hec datis inuicem osculis, separamur in pace.

29. Igitur cum prolatam aduersum Dei sanctos iudex questionem intenderet, sciretque auctorem huius rei esse Aurelium, grauiter ex hoc interius uulneratus precepit eos quampropere suis conspectibus exhiberi. Tunc milites rapido cursu domum beati Aurelii occupantes, qua omnes sancti collecti  manebant, pre foribus clamare ceperunt: »Exite, miseri; exite cominus morituri, quibus uita presens tedium est, et mors pro gloria computatur. En iudex uocat, instat decretum ultionis effundere; conterere uult recedentes a cultu, rebellia paratus colla prescindere; pergite uos modo iam debitum mortis exsoluere, et commisse preuaricationis pendentem sententiam.«

30. Ex hinc uiri cum mulieribus suis quasi ad epulas inuitati procedunt; uadunt ouantes; leti prosiliunt: putares eos iam apud iudicem sua inuenturos donaria, qui nichil aliud habere poterant quam tormenta. Et cum se Georgius sanctus a militibus cerneret non teneri, illico sancta fretus audacia in exprobrationem lictorum conuersus: »Quare   priuilegium hoc fidelibus irrogatis, et uanum colere uiolenter cogitis numen, quos sancta fides proprios hactenus uindicauit? Ut quid alieni a Deo uero perditioni uestre agglomerare nitimini predestinatos ad uitam? An non poteritis uos infernalia claustra adire nisi nos comites habeatis? Nunquid sine nobis eterna uos cruciamina non adurent? uos abite, uos illuc pergite perituri, quo simul cum duco uestro inferorum deliciis perfruamini. Nam quid nobis cum tartaro, quem Christus Deus noster penetrauit, absorpsit, exspoliauit, et uicit, ut non iam auderet fideles addicere, qui pridem consueuerat priuilegio suo sanctos diripere?«

31. uix ille sermonem compleuerat, et iam furens dextra satellitum in iniuriam monachi laborabat.  Quem diuersis laceratum stimulis solo allidentes, calcibus etiam pugnisque acerrime tundunt. Cui cum sancta Sabigotho : Surge, frater, eamus, clamaret; ille quasi nichil mali esset perpessus, respondit: Hec omnia, soror, meritorum commodis prosunt, augentque coronam. Et ita seminecem a terra leuantes, pari cum sanctis ducatu iudici astare fecerunt. Quibus oblatis, cum primum ab eis blando affatu requireret, cuius rei causa a cultu suo recederent, uiuere recusarent, niterenturque perdere temporalium commodum multiplici deliciarum flore uernans, quos utique postmodum in futuro non solum muliebris oblectatio admirabilis, uerum etiam dignitatum, et ferculorum copia demulcendos exspectaret; protinus quasi ex uno ore: »Nulla  , o arbiter, temporis affluentia lucris comparatur eternis, quorum gratia hanc uitam despicientes per fidem Iesu Christi, qua omnis sanctitatis operator iustificatur; eius denique in futurum benedictionis requie, que sanctis promissa est, nos potituros confidimus. Omnem uero cultum, qui a Christi diuinitate dissentit, nec profitetur sancte Trinitatis essentiam, refutat baptismum, infamat Christicolas, sacerdotio derogat, omnino reprobum iudicamus: pro nichilo rerum labentia computantes que non diu subsistunt. Que autem diligentibus se Christus promisit, cum sint ineffabilia, semper tamen indefessa  iugitate perdurant; et nec oculis contemplantur, nec aure captantur, nec corde perpenduntur.« uerum, ut credo, quiddam etiam aliud religiosius diffuso ore sanctis ante iudicem asserentibus, sectamque impiorum fortiter expugnantibus, in furore maximo concitatur iudex rapido tractu eos carceri applicandos insinuans, importabilium uinculorum onere aggrauari decreuit.

32. Continuo exsultantibus animis beati martyres ergastulum adeuntes, gaudent auspicio passionis, paruipendunt supplicium, perstrepunt hymnos, insonant laudes, psalmos persoluunt, insistunt orationi, qua, fauente Domino, uictoriam adipisci preualeant. uisitantur ab angelis, miraculis illustrantur, dissiliunt uincla, et non audent restringere quos Christus  absoluerat. Ibi etiam quam celis sortem haberent, reuelante Deo, agnoscunt. Hinc de palma securi manentes, et Christum, cui fideliter seruierunt, cernere festinius anhelantes, dilatant usque in quintum diem mortem suam, serumque putant se diutius elongari ab illa suauitate regni celorum, quam crebris iam corporeis [a 1Kb] usibus ferme intuebantur.

33. At cum iam in forum prosternendi educerentur, uenerabilis Sabigotho armare uirum sanctis alloquiis cepit, confortat. instruit, et confirmat. Introducuntur palatio, consulibus assistunt, adhibentur opes, exhibentur fasces, quibus si crederent fruerentur. Sed his oppido in professione sua demorantibus, lictoribus perimendos instituunt consules: sospitem  abire sanctum Georgium decernentes, pro eo quod iidem ipsi optimates et priores palatii nichil conuiciorum proferentem eum aduersus uatem suum audiissent. Ille uero minister egregius, protinus ut se comperit derelinqui, nec sub uno cum sociis ictu mucronis perimendum institui: »Cur, ait, o principes, de professione mea, quam coram uobis non protuli, dubitatis, aut putatis me de discipulo Satane quidquam prosperum cogitare? Ego enim, ut uerius agnoscatis, illum angelum, qui eidem preceptori uestro, transfigurando se in spiritum lucis, apparuit, demonem credo fuisse, et hunc cunctis abiectiorem hominibus adiudico, utpote diaboli credulum Antichristi ministrum, et uitiorum omnium labyrinthum: qui non solum se uoragini barathri immerserit, uerum  et uos sequipedas sua per inania instituta eternis dedicarit incendiis.«

34. Tunc in insaniam proceres concitati preualidam, una simul cum ceteris sententia necandum precipiunt. Ac sic primo beatum Fe icem, deinde sanctum Georgium trucidantes, post uenerabilem  Liliosam, ultimo egregios agonistas Aurelium et Sabigothonem interimunt  uI Kalendas Augustas, era octingentesima nonagesima. Quorum corpora nostri Christiani furantes, diuersis locis recondunt. Georgius namque cum sancto Aurelio  Pilemelariensi cenobio [b 1Kb] seruantur. Beatus Felix sancti Christophori, que ultra flumen est [c 1Kb] , aulam tuctur. Sancta Sabigotho sanctorum trium [d 1Kb] cineribus adunata est. Requiescit  apud Genesium martyrem uenerabilis Liliosa. Capita uero Georgii  et Sabigothonis incolunt [e 1Kb] .

35. Hi sunt, qui propter testimonium Dei, et fidem Iesu Christi usque ad mortem certantes, nichil amori eius preposuerunt: non filios, non parentets, non affines, non proximos, non amicos, non res, non uicos,  non possessiones, non predia. Sed omnia post tergum abiicientes, mortificatis cum uitiis et concupiscentiis corporibus, ad eternam immortalitatem producti sunt. Regnante Domino nostro Iesu Christo in secula seculorum. Amen.



CAPUT XI. Christophorus et Leouigildus, monachi martyres.

1. Deinde Christophorus monachus  contribulis noster, ephebus adolescens Cordube natus, et a pueritia nostri auditor, qui post nostrum magisterium cenobium sancti Martini, quod est in montana Cordubensi, loco qui appellatur  Roiana, ingressus, magnum pie uolentibus conuersari specimen sanctitatis ostendit. Hic agnita precedentium nece  sanctorum, concito gressu in urbem descendens, mox obuiare iudici non extimuit; et reddens coram eo testimonium ueritatis, annuntiat Euangelium, sancta Domini predicat, profanationibus deditum uulgus exhortatur, arguit male credulos, luituros cum auctore falsario eternum profert incendium. Quem continuo iudex seuo commotus furore carceri deputat; arctioribus macerandum uinculis commendat.

2. Tunc etiam Leouigildus monachus , Eliberi primogenitus, plene iuuentutis, uir sanctus, iustus, et timoratus ex cenobio sanctorum Iusti et Pastoris, quod est in interiori montana Cordubensi, loco qui dicitur Fraga, inter cliuosa montium, et condensa syluarum confini uiculi Leiulensis, qui a Corduba distat quinque milliarios lustros [f 1Kb] , quo se nuper moraturus  contulerat, martyrio potiturus aduenit. Et priusquam forum intraret, instituendi se gratia nos inquirens, obsecratur, precatur, exoptat, ut conatus suos nos precibus iuuaremus, eique benedictionem consummandi agonem traderemus, promittens se nostri curam gerere ante Dominum. Cumque a nobis  firmatus in pace discederet, mox coram iudice suam relaturus professionem assitens, dat testimonium fidei secundum ceterorum constantiam: qui cesus alapis, conuiciisque distentus, illico apud seuos carceres traditur alligandus. Ibi se famuli Dei alterno fouent consultu, roborantur in inuicem: sicque pari uoto connexi, cum iam mactationis hora instaret, preire sanctus Christophorus beatum Leouigildum reuerentia etatis exoptat, postmodum ipse ruiturus. Et ita hoc ordine uterque interiit, XIII Kalendas [a 1Kb] Septembris, era qua supra. Quorum corpora suppositis adusta incendiis antequam penitus urerentur, fidelium cura erepta, apud basilicam sancti Zoyli sepulta sunt.



CAPUT XII. Emila et Hieremias martyres.

Post non longo iterum interuallo, duo adolescentes illustres ex ciuibus Cordubensibus, nobili familia procreati, ad palestram martyrii cucurrerunt. Emila scilicet et Hieremias, qui ab infantia sua apud basilicam sancti Cypriani litteras [b 1Kb] edocentes, unus ad ministerium diaconii consecratus, alter in habitu laicali degebat simpliciter. Et quoniam uterque Arabico insigniter prepollebat eloquio, ferunt tanta per eamdem linguam in eorum uatem uolubilitate egregium Emilam exaggerasse opprobria, ut precedentium martyrum conuicia obliuiscerentur, cernentes horum prosecutiones contra suum dogmatistam acrius inualere. Et idcirco non iam solummodo de mortibus  resistentium sibi excogitare ceperunt, uerum etiam totam exstirpare Ecclesiam ruminarunt. Quoniam nimio terrore tot hominum recurrentium ad martyrium concussa gentilitas, regni sui arbitrabatur excidium imminere, cum tali etiam uirtute precinctos paruulos preuideret. Quos per carcerem maceratos, postremum gladio uindice peremerunt. Et cum totus ille dies clara esset serenitate lustratus, subito eadem hora qua decollati sunt, uehemens tonitruorum fragor exsurgens mundo incutitur: spargit radiantia lampadum fulgura ether; superos auelli cardines existimares. Armatur nube grandinum axis; fuscatur dies: turbinibusque inficitur er: pios cecidisse athletas elementa fatentur, Quorum corpora equuleis suspendentes, ultra amnem statuunt , XuII Kalendas  Octobris, era qua supra.



CAPUT XIII. De Rogelio et Seruio-Deo martyribus.

1. Cum adhuc  prefatos martyres ergastula haberent, ecce alii duo superuenerunt, eamdem quam ceteri professionem tenentes, eodemque uoto hostem fidei expugnantes. Quorum unus Eliberi progenitus, ex uico qui dicitur [c 1Kb] Parapanda, monachus et eunuchus iam senex prouecteque etatis, nomine Rogellius,  aduenit. Alter Seruio-Deo uocatus, spado adhuc iuuenis ante paucos annos ab Orientis partibus ultra maria in predictam urbem habitaturus peregrinus accessit. Hi uero pari se federe colligantes, unum propter iustitiam Dei, usque ad mortem certandi uotum gesserunt, nullo casu ab inuicem recessuri, quousque celestia sanguine mercarentur. Ideoque  fanum illud sacrilegorum petentes, in quo exceptum uulgus abominabiles ritus sepius reddere conuenit, transcendunt limina, turmis se ingerunt, predicant Euangelium, sectam impietatis subsannant, arguunt cetum. Appropinquasse regnum celorum fidelibus, infidelibus autem gehenne proponunt interitum, quem proculdubio ipsi incurrerent, nisi ad uitam recurrerent.

 2. His et huiuscemodi uerbis populum exhortantes, necdum ab ore eorum sermo recesserat, et ecce, quasi crepitans in sentibus rogus, cohors malignantium aduersus Dei famulos exardescens, cedit, lacerat, percutit, obruit, nititurque perimere sanctos, qui delubrum suum intrare presumpserant , et nisi iudex adesset, qui quodam priuilegio potestatis insanientis populi murmur compescuit, tunc iam uite spiraminibus priuarentur. Quos ereptos cedentium manibus, carceri deputans, astringi ferro grauius iubet, furibusque admiscet. Ibi etiam adhuc predicant, prophetizant, instare mortem tyranno annuntiant, laudant religionem, uanitatem refellunt. Et cum  penitus uigor membris deesset, qui ferret supplicium, non tamen destitit lingua usque ad mortem a preconando ueritatis oraculo. At uero pro eo quod templum suum euangelizando intrassent, dece nunt eos tyranni et [d 1Kb] consules, prius manibus pedibusque abscissis, decollari postremo. Gaudent tali decreto famuli Christi: exhilarantur oppido huiusce mortis sententiam excepturi. Instat ferocissimus carnifex, clamat, frendet, minatur, festinare ad penam iubet electos, quos utique cernebat maiorem migrandi habere affectum, quam idem inferendi interitum gerebat. Quis illius hore, fratres karissimi, crudelitatem exponat? quis referat clades? quis cruces aununtiet? quis denique admirabilem sanctorum enarret constantiam? Cum et ipsa gentilitas tali spectaculo  stupefacta, nescio quid de Christianismo indulgentius sentiebat.

3. Igitur statuti in loco decollationis martyres sancti, antequam lictor admoneret, palmas extendunt, lacertos parant, iniectumque [e 1Kb] iugulum ulnis excipientes, in diuersa manus dissiliunt. Deinde cruribus amputatis, nulla compuncti tristitia, abscissis denuo collis corruerunt. Quorum cadauera, ut erant truncata, patibulis affigentes, ultra fluuium crucibus  ceterorum adsciscunt, XuI Kalendas [a 1Kb] Octobris, era qua supra.



CAPUT XIu. Consilium Christianos disperdendi, quod rex cum proceribus iniit.

Preterea martyrum causa ethnici conturbati, ipseque rex in furorem maximum concitatus, uaria corde premeditatur quibus posset intentionem sanctorum reprimere. Sciscitatur etiam sapientes, explorat philosophos, regnique sui consules super hac re percontatur. Qui omnes unanimiter in perniciem conspirantes fidelium, comprehendi Christianos et uinculari sub arctissimos carceres decreuerunt . Tunc iam proculdubio enecandi eos difficultas fuit adempta, si quisquam uatis sui temerarius exprobrator  ultra occurreret. Hac nos miseri opinione comperta, diffugimus, abimus, euagamur, delitescimus, timidoque discursu et habitu demutato nocturna silentia carpimus. Decidente folio exturbamur, crebro mansiones mutamus, tutiora loca requirimus, ac tremebundi undequaque dilabimur, mori formidantes per gladium, quandoque morituri per debitum. Qui ideo forte martyrium fugimus, non quia timemus mortem, que quandoque uentura est; sed quia indigni sumus martyrio , quod quibusdam, et non omnibus datum est. Qui enim nunc martyrizantur et martyrizandi sunt, ab initio mundi prescripti sunt, dicente Apostolo: Quos presciuit, et predestinauit conformes fieri imaginis Filii sui, ut sit ipse primogenitus in multis fratribus. Quos autem predestinauit,  hos et uocauit: et quos uocauit, illos et glorificauit .



CAPUT Xu. Christianorum perturbatio, et eorumdem uarie sententie in concilio episcoporum Cordube congregato.

1. Multi igitur horreo inutiles Dominico, eiecti foras de rete apostolica ab eo, qui non ut bonos uasis recondere, sed potius ut stipula inexstinguibili meruerunt incendio deputari; nobiscum uel [b 1Kb] fugere, uel compati, uel etiam delitescere recusantes, pietatem relinquunt, fidem preuaricantur, abdicant religionem, Crucifixum detestantur. Sese  impietati tradentes, submittunt colla demonibus, blasphemant, detrahunt, subuertuntque Christicolas. Plurimi [c 1Kb] etiam,  qui pridem nobiscum sano sensu uictorias martyrum predicabant, constantiam efferebant, laudabant tropea, extollebant agonem, tam ex sacerdotibus quam ex laicis; sententias mutant, aliter sentiunt, iudicant indiscretos quos hactenus felicissimos asserebant, pro eo quod ipsi sancti infirmioribus nolentes compati, sue potius tranquillitatis et pacis commoda, que in celestibus sanguine mercari fidebant, quam nutanti Ecclesie inter scopulos perfidorum consulere studuerunt: quibusdam ex lege sententiolis, immutationem  oris sui, ac lingue uersibilitatem quasi roborare nitentes. Non perpendentes quod nullus tante prescriptus militie, et celesti curie annumerandus, instante hora uocationis, nexibus retineri posset mortalibus: cum quotidie in Scripturis sacris nobiscum perlegant, quod nec uita, nec seua pericula, nec ipsa etiam mors sanctos a caritate Domini nostri Iesu Christi auellere unquam preualeant .

2. Illi autem, qui ab initio actus non destiterunt infamare sanctorum, fedaque susurratione eorum conati sunt intentionem euertere; bellum quod militibus gloriosis nequiuerunt inferre, in nos crudeliter uertunt : nosque auctores huius rei existere asserentes, nostro instinctu illa omnia perpetrata  fuisse accusant. Adeo ut quidam illius temporis publice rei exceptor, prepotens uitiis et diuitiis, solo Christianismi nomine denotatus, operibus autem Deo et angelis eius ignotus, a principio certaminibus beatorum infensus, detractor, derogator et infamator eorum, iniquus, tumidus, elatus, superbus et improbus; quodam die  presenti concilio episcoporum multas aduersum me, linguam commouens, exaggerauerit contumelias. Anathematizare sanctos decernit talia meditantes, maledicere imperat, persequi stylo iubet electos. uerens infelicissimus omnium, ne iacturam honoris patiatur. Qui non solum nullam reuerentiam sanctis exhibere studuit, uerum etiam predicare sinistrum esse, quod agunt in populis, precepit.

 3. Et quanquam metu compulsi, seu metropolitanorum iudicio, qui ob eamdem causam tunc e diuersis prouinciis a rege fuerant adunati, aliquid commentaremur, quod ipsius tyranni ac populorum serperet aures ; inhibitum esse martyrium, nec licere cuiquam deinceps ad palestram professionis discurrere, premisso pontificali decreto, ipse littere nuntiarunt: eademque scheda minime decedentium agonem impugnans, quod futuros laudabiliter extolleret milites percipitur: uerumtamem allegorice edita, nisi a prudentibus aduerti non poterat. Non tamen  inculpabile illud fuisse putamus simulationis consultum, quod aliud gestans et aliud sonans, quasi a discursu martyriali plebem compescere uidebatur.  Quinimo, nisi legitima satisfactione,  saltem pro plebe nullatenus remittendum esse confitemur.



CAPUT XuI. Habdarrahgman rex subito moritur; filius eius Mahomad in regno succedit.

1. Denique, cum ex omni parte Christianis immi neret interitus, ardensque immani furore comminatio principis multos electorum errare compelleret, plerique nobis illam exprobrationem Isreliticam, cum se grauius opprimi cernerent, inferebant, dicentes:  »uideat Dominus et iudicet, quoniam fetere fecistis sudorem nostrum coram hoc tyranno et seruis eius, et prebuistis eis gladium ut occiderent nos.« Crescente etenim numero martyrum, crescebat in maius iracundia principis, augebaturque fidelibus conturbatio, ut pene casus nostri olim Pharaoniticis contra Isrel persecutionibus computarentur. Qui sicut ob interuentum Moysis ad Pharaonem pro populo Dei acrius Aegyptii deseuiunt, et operum grauissimorum importabili calamitate subditos opprimunt; ita quoque et nos ex eo, quo sancti ad prelium descenderunt, ut loquerentur ex nomine Domini nostri Iesu Christi coram rege, et profiterentur consulibus et iudicibus euangelicam ueritatem, proderentque falsitatem uatis iniqui, solito  asperius euertimur, et funditus a ministris demoniorum perdendi insequimur.

2. Cumque tanta coarctati angustia crebrius gemeremus, et latentibus ac uagantibus nobis , denuo pontifex horribili carcerum specui traderetur, nullusque nobilium laicorum ingredi fores [a 1Kb] auderet, futurum in perendie ergastulum metuentes; cepit rex alta edium petere, scanditque sublime solarium, oppida lustraturus, confestimque e regione  pendentia stipitibus sanctorum corpora intuetur. Continuo suppositis ignibus cremari ea precepit. Quorum cineres, Deo fautore, per loca sancta repositi sunt. Et, o admiranda potentia Saluatoris, et stupenda uirtus Domini nostri Iesu Christi! qui semper quesitus in tribulatione assistit, pulsatus aperit,  inuocatus exaudit. Nam os illud, quod sanctos Dei comburi precepit, repente eadem hora diuinitus obstruitur, lingua uero, angelo percutiente, repressa, suo herens palato, ultra fari non potuit. Sicque portantium manibus in stratum reductus, quadam noctis ipsius hora spiritum reddens, priusquam rogus sanctorum cadauerum exstingueretur, idem uita exemptus, eterno clibano deputatus est, relinquens successorem imperii Mahomad primogenitum, hostem Ecclesie Dei, et Christianorum maliuolum persecutorem. Qui ingenito quodam odio sepius questionem aduersus fideles proponens, non illo inferior esse meritis apparuit, cuius nomine insignitus ostenditur. Nam ipso die, quo sceptrum regni adeptus est, Christianos abdicari palatio iussit, dignitate  priuauit, honore destituit: multa postmodum in nos mala irrogari disponens, si regni felicitate et prosperis potiretur euentibus . Nos autem, instanti fine opusculi, spem nostre incolumitatis in Domino collocantes, non timeamus quid nobis faciat homo. Credentes nos ubique aduocati nostri Domini Iesu Christi interpellatione saluari, qui dixit: Ecce ego uobiscum sum omnibus diebus usque ad consummationem seculi . Amen.



[b 1Kb] OBSECRATIO AD CHRISTUM EIUSDEM EULOGII IN COMPLEMENTUM LIBELLI SIuE PRO OMNI LAPSU QUI IN HOC OPERE COMMISSUS EST.


Ecce, Domine Deus meus, Alpha et Omega, principium et finis, uerus Emmanuel noster, initium uite mee, plenitudo anime mee, perfectio salutis mee, zelo tuo accensus, amore sanctorum tuorum compulsus, fratrum caritate coactus, paruipendentium [c 1Kb] nutationi compassus, odio inimicorum tuorum commotus, tantillus scientia, ingenio parcus, exsilis intellectu, spectamine bonitatis ac misericordie tue magnanimus, fretus pietate, clementia roboratus, aggressum opus, te adiuuante, perfeci atque conclusi, sicut potui, non sicut debui, imo sicut tu mihi posse dedisti. Aperui os meum, Domine, et locutus sum,  quia tu iussisti; et quantum uoluisti, implesti, atque ad enarrandum iustorum tuorum actus iustissimos cor iniquitate deiectum cegisti. Armasti ad preconandum laudes tuas impeditam sceleribus linguam; et os meum, quod sera uitiorum diu obstruxerat, subito quadam preditum agonia, ad tua elucubranda fidelia testamenta reserasti. uerebar, Domine Deus meus, opera mea, et sollicitus de proprio manens facinore, licet emendationis differrem remedium, meditabar tamen de iniquitatibus meis penes memetipsum probatum sepius testimonium: perpendebam iudicium, debitum mei reatus cogitabam uindicium. Et cum apud te notitiam facti sui mens consternata deliquiis manere cognosceret, uix celum audebat intendere. Tu uero linguam meam quasi  ministeriis tuis aptam ad sacramenta celestia ordinanda dignaris impellere. Nam quod exiguis meis meritis materiam tanti meriti construere intentaui, et quod immundus munda disserui, et quod sordidus sancta sanctorum disposui; non superbie tumore subnixus, sed humilis et abiectus, gratia acquirendorum premiorum, et patrocinio potiendi sanctorum hoc egi: uel certe ut penes te ingratus non essem talenti collati, aut etiam ne res celo digne, nullo astipulante, obliuioni traderentur perenni.

Tu, Domine Deus meus, scisti affectum meum, penetrasti intentionem, uotum intellexisti, et causam talia commentandi non ignorasti. Tu paruulo instinctum dedisti, miserrimum adiuuisti conatum, erexisti ad grandia imbecillem, et inualidum animosum  fecisti. Neque enim, Domine Deus meus, ad tanta me preelectum fieri opinatus sum, ut ego tandem essem elucubrator gestorum sanctorum, qui eram grauium operator peccaminum. Nunquid si ego mentior, tu testis non es? si falsum astruo, nonne uides? si aliter quam fuit affirmo, tu poteris ignorare? Si non profero ueritatem, non latere te potest, qui omnia nosti. Certe tu cuncta consideras, penetras uniuersa, secretum intelligis, uides profundum, omneque tibi patet arcanum, et totum in presenti tibi manens, preteritum et futurum in tuo cuncta  uolumine ascribentur. Et quod inspiratione tua mens prouocata ruminauit, et quod predita celestium gratiarum uirtute elicuit, et quod uane laudis stimulata compunctionibus affectauit, et quod ibidem lapsu lingue nolens incurrit, apud te reposita manent, uniuersaque tuis examinationum libris exarata sunt.

Hinc ad te, Domine Deus meus, uario corruptus facinore rediens, multiplicus scelere, iniquitate prelargus, queso, peto, imploro, ut de illa ineffabilium clementiarum sede beata obsecrantem intendas, aspicias consternatum, adsis roganti, ut prius abdita cordis mei emundans, liberum in confitendo te semper statuas. Purgesque deinde satum opusculi huius, si quid zizanie praui sensus subtilis circumuentio  tentatoris in ea, me non uolente, aspersit; si quod loliorum deuie prosecutionis, ignorante me, seminauit. Quidquid ibidem erroris casu respirat, quidquid resonat impolitum, quidquid a te alienum est, quidquid a te procul est, omne quod te ignorat,  cuncta que tibi obstant, tuamque uoluntatem refellunt, et nesciunt pietatem; tu cuncta, omnipotens Deus meus, erudera, ablue uniuersa, totaque purificando sanctifica; ut tam sit Domino Deo meo hoc opus acceptum, quam sanctis angelis tuis gratiosissimum. Impetret mihi gratiam tuam, sanctorum hauriat benedictionem, obtineat pacem Ecclesiarum. Deferat tibi articulum temporis huius, recenseat coram te populi tui calamitates, teque super latibulum meum, quo ista dicto, respectu miserandi conuertens, diluat omne facinus, ad quod me tentatoris uersutia ritu priori, cedente fragilitate, illexit. Sit custos corone mee, sit tutor uite mee, sit mei prouector ad premia sempiterna, ut idem per te sanctificatus, Memoriale sanctorum dicatur, et me inter  memorias electorum tuorum sua conscribas obsecratione. Per te Dominum nostrum, qui cum Patre et Spiritu sancto unus, sempiternus, et immortalis es Deus in secula seculorum. Amen.



LIBER TERTIUS.



PRAEFATIO.


Cum igitur precedentium uoluminum series affatim impiorum crudelitatem, que diu inexpugnabilium uirorum constantiam enisa est fatigare, digesserit, ueroque assertionis gressu ortus, etates,  actusque belligeros percurrat sanctorum; plus aliquid reor, seuitie in nos commissum tertius hic liber non sine ingenti uulnere pandet. Nec me quidem supercilio arrogandi hac occasione uti intendant, quod tante materie parui admodum, et  uilissimi ingenioli fulcimen adhibuerim; aut forte non res ueras nos elucubrasse condemnent, qui eo intuitu operis huius concinnauimus structuram, quo nimirum omnia equitate districti iudicis in futuro nouimus diiudicanda, quem nec fallere abdita cogitationum, nec qualitas operum potest. Nam ego, qui scio suo quemque oneri coram Domino subiacere, cur propriis diu grauatam substantiam meam molibus externo pondere deprimere uellem? Aut quid commodi compicto mendacio mihi conferri  sperarem, ex omni postmodum uerbo rationem pensurus? Sed hinc agitatur tenuis scientie uenulis mens contenta, quod rem, non dicam magni fluminis tantummodo, uerum etiam immensi equoris affluentia necessario irrigandam attentat, que uix paruissimi stillicidii sudorem irrorans, quasi quasdam coactitii et extorii liquoris guttulas profluit. Nec ab re fessi uiatoris comparatione impetiar, qui uigore uirium eneruatus, sepius in itinere sedens, eo uehementius conlassatur, quo crebrius per loca uaria compausatur. Ita et nos totius ubertatis expertes scientie, quasi debilitato gradu per inuia  locutionis residemus, pigroque  gressu uix opusculorum limitem contingentes, ubique finem loquendi optamus. Et tunc magis magisque debilis uiator quassatur, cum se iam de peruentione itineris gaudere sperans, denuo ex improuiso  emergere sibi adhuc inopinatum conficiendum cernit spatium. Unde et nos, qui iam finisse opusculum credebamus, ac ueluti procellosum mare in naufragio transmissum remigio letabamur, et optati portus salui fruebamur quiete; nunc aliud fortuito contuemur superuenisse, quod opere pretium premissis opusculis sit addendum. Tendimus igitur parcitate facundie coarctati, tendimus imminentium persecutionum casibus occupati; et quasi in contrarium uento surgente, in altum nos demum deuolutos pelagus inhorrescimus. Confidimus autem eius nos incunctanter bonitatis iuuamine prosperari, qui dignos nos eorum uisu et amicitia diiudicauit, ut quorum fruebamur dulcedine, etiam tropeis imbueremur.



CAPUT PRIMUM. Initium regni Mahomad regis.

Ceterum, ut in fine secundi operis annotatum est, adepto Mahomad patris imperio, confestim in promptum odium contra nos prorumpens, ipso die, quo fascibus infulatus, solium regnaturus conscendit, Christianos omnes palatio abdicans, indignos aule principali ministerio promulgauit. Quos iterum post non longo interuallo sub tributario censu prescribens, plures premio regali priuauit, qui dudum militaribus [a 1Kb] uescebantur annonis. Et quia scriptum  est: Secundum iudicem populi, sic et ministri eius ; ipsis per idem tempus gubernacula urbis committit, qui consimili zelo controuersie aduersum Dei populum laborantes, eum ubique affligerent, euerterent, et opprimerent; ut non solum uatem suum nullatenus infamari presumerent, uerum etiam terroribus compulsi abominabilem confiterentur culturam. Sic quoque meror importabilis et persecutio truculenta undique nobis obuians, plerosque preuaricationis laqueo immergebat.



CAPUT II. Preuaricatio illius exceptoris, qui pridem sanctos anathematizari compulerat.

Multi autem sua se sponte a Christo diuertentes  adherebant iniquis, sectamque diaboli summo colebant affectu, sicuti ille spurius, et sanctorum benedictione indignus, de quo in libro secundo meminimus, agit. Qui secularis reuerentie pompam rebus preponens celestibus, inauditaque libidine pro Deo officium uenerans, post bisseno mense, quo sanctos anathematizari decreuerat, nosque fedis conuiciis impetierat, honore deiectus est. Gratia itaque dissertudinis lingue Arabice, qua nimium preditus erat, solus e Christianis a consulibus in officio exceptoris detentus, post aliquos menses et palatio et ministerio est abdicatus. Quod factum non leuiter ferens, cum se deiectum aspiceret, priuatumque tanta dignitate altius suspiraret, prestantius Deo mori, quam non uiuere seculo eligens, continuo  fidem sancte Trinitatis spernens, cedit secte peruersitatis, et nequaquam se Christianum uult iam ultra uideri. Quapropter in deteriora conuersus, qui nusquam simplicia meditatus fuerat, exsul Christianis effectus, adunatus gentilibus, crebroque discursu illud impietatis delubrum, quasi unus e ministris diaboli frequenter ingreditur, expulsus de templo Domini, quod dum adhuc fidelis existeret, sera ac pigra uisitatione incoluit. Scriptum est enim: Non habitabit in medio domus mee, faciens superbiam: et qui iniqua loquitur, non direxit in conspectu oculorum meorum . Idem uero post negationem in honorem pristinum restitutus, palatio reformatur, quo pedica et hamus ceteros illiciendi  existens, foret aliis in preuaricationis scandalum, qui causa glorie temporalis sibi fuerat laqueus.



CAPUT III. Destructio basilicarum.

Interea cum sepius contra Dei cateruam seua principis conspiratio inolesceret, affligeretque ubique Christicolas, et nec sic omnes generali dilapsu, ut fidebat, ad ritum suum proruerent, iubet ecclesias nuper structas diruere, et quidquid nouo cultu in antiquis basilicis splendebat, fueratque temporibus Arabum rudi formatione adiectum, elidere. Qua  occasione satrape tenebrarum inde capta, etiam ea templorum culmina subruunt, que a tempore pacis studio et industria patrum erecta, pene trecentorum a diebus conditionis sue numerum excedebant annorum.



CAPUT Iu. De seditione prouinciarum.

 Et quia undique dibellionum insurgentia bella magnam ei molestiam inferebant (nam libere in cunctis Hispanie urbibus, quas uigore potestatis et egregii potentia intellectus, largoque munere premiorum pater suus acquirendo domauerat, et obsederat, hic priuilegium dominandi gerebat: presertim cum et ex aliquibus locis ; idcirco contra nos diu meditatum in futurum differebat perditionis interitum, tardoque ac pigro impetu ecclesiarum operabatur ruinas. Nam nullos credo Christianorum  secum pateretur morari. Quinimo, ut iam alibi premissum est, si commodam regnandi haberet licentiam, Iudeos etiam a se repelli compelleret. Quo solius gentis sue comitatu uallatus, his preesse solummodo mereretur, cum quibus inextricabilia eterni barathri lueret tormenta, nec alterius diuersitate religionis unitas damnabilis culture scinderetur. Ex qua, Deo uocante, et per splendentia fidei sancte mysteria compungente, plures admodum recedentes,  et pietati adherentes, mortemque spe firmiori propter Christum excipientes, idem ingemiscebat; preter eos, qui nimia carnis impediti formidine, ardua cordis contritione Christo regi sub chlamyde adhuc militant.



CAPUT u. De odio suorum aduersum regem, et de ipsius auaritia, et de tributis Christianis impositis.

Cumque Ecclesiam Dei flammis inuidie inurendo, interno cogitamine corrosus tabesceret, et suorum pacem affectaret, hec et huiusmodi contra nos exercere disponeret; in nullo attamen diuinam dispensationem humana procacitas preualet immutare. Que eum cunctis odibilem, uniuersis exosum, omnibusque exsecrabilem reddens, etiam domestico, et ut  ferunt, pellicum suarum odio, uel maledicto impetitur. uerum ut scriptum est: Rex iustus erigit terram, uir autem auarus destruit eam ; hic idem inauditis cupiditatum fascibus ardens, militum annonas demutilat, tribunorum coarctat donaria, lunaremque premiorum [a 1Kb] discursum imminuit. Et cum sibi uilia admodum et pene exigua a uicinioribus locis reddi uectigalia cerneret , ideo in nos arma districtionis conuertens, et ut lutum platearum dominii planctu contribulat, quorumdam Christianorum eius optioni, fauente, nequitia  qui ut priuilegium [a 1Kb] chirographa exigendi obtineant, sortem Domini fideliumque conuentum suo uadimonio uel crimine a rege mercantes, importabili census onere colla aggrauant miserorum, quotidie plebem Domini pessimantes: illa proculdubio plectendi in futurum sententia, que talium condemnans excessus, ait: Et qui pessimant plebem tuam, inueniant perditionem . Quibus utique secundum ueritatis edictum felicius erat grauatis molarum pondere collibus profundo mergi, quam tanto pusillanimes  perturbari scandalo , aut tantam uim gregi paruo inferre, cui Patri dare regnum complacuit ; in quorum conspectu Deus non est, et a quorum intuitu iudicia Dei sublata sunt. Semper inuidi, semper iniqui, ubique malitiosi; in alterutrum iracundi, in aliorum euersione pacifici, in confederationibus infidi, in conspirationibus conciti, in circumuentione uersuti, in apparatu noxietatis aptissimi; pro se inuicem disparati, ad perdendum ceteros adunati, ad decipiendum excitati, ad miserendum pigri; in incessu tumidi, in assertione superbi, in promissione dubii, in datione auari, in largitione parci, in acceptione auidi. Id promittentes quod dari nequeat; id conferentes quo frui non liceat; qui non dormiunt, nisi malefecerint  , et consurgere ad iniquitatem festinant; qui letantur cum male fecerint, et exsultant in rebus pessimis ; et cum se Christianos esse pronuntient, Christum quotidie in membris eius crucifigunt, Iude proditoris documenta sectantes, qui preceptorem, uenaliter distrahendo pecunias, crucifigens, sibi quidem laqueum perditionis effodit, mundo autem libertatem debitam contulit. Hi uero se eidem incorporantes, cum redemptos eius crudeli accusatione affligunt, et  quos tueri debuerant, quia sumus inuicem membra Christi , eum,  negare compellunt.



CAPUT uI.  De insultatione procerum contra martyres.

His interim imminentibus malis, et huiuscemodi erumnis Ecclesia uapulante, ferunt ob hoc regem ingenti crapulatum letitia, ampliora fidelibus scandala irrogaturum se promittere, et, ut alibi [b 1Kb] taxatum est, dira incursatione, molestiaque contriturum, si commodum regnandi successum diutius obtineret; adeo ut plerique procerum olim decedentium martyrum subsannantes constantiam, nobis referrent: Quo nunc abiit illa uestrorum uirtus agonistarum? quo aufugit magnanimitas? qua absorta temeritas delitescit? ubi se eneruata fortitudo abduxit? Qui dudum  concitis gressibus certatim ad expugnandum dogmatistem nostrum occurrentes, debita ultione perempti sunt; nunc adsint, nunc ueniant, modo properent, si diuinitus inspirati, illud in ueritate conseruant certamen.



CAPUT uII. De Fandila martyre.

1. Dum ergo in nos huiuscemodi irrisionibus insultarent, et hoc deludio nostram pene consummatam cladibus fatigarent miseriam, adolescens quidam Fandila, ephebus aspectu decorus, honestate uite probabilis, sanctus et timoratus presbyter inter has cedes seuaque discrimina ostium aditumque primus exercendi martyrium sub huius tyranni  [c 1Kb] priuilegio patefecit. Hic itaque  ex urbe Accitana progenitus Cordubam discendi gratia ueniens, totam pene pubertatem ibidem sub pedagogi traditione peragens, confestim ut adolescentiam adiit, monastica oblectatus conuersatione, illico monachis se Deo iugiter militaturus admiscuit. Qui aliquibus locis peragratis ac demutatis, in quibus ardens deuota mens requiescere non poterat, ultimo  se in Tabanense cenobium contulit. Ibi aliquandiu sub regulari disciplina uel regimine abbatis Martini demorans, perfectius in timore Domini claruit.

2. Et quoniam summe humilitatis magneque obedientie erat, idcirco gratia sanctitatis, qua celitus refulgebat, diu implorantibus ac rogantibus monachis cenobii sancti Saluatoris, quod haud  procul a ciuitate Cordube in parte septentrionis ad radicem Mellaris pinnaculi situm est, ad officium sacerdotale preelectus inuite et  uiolenter instantia uel preiudicio abbatis sui sanctum ministerium suscipit, et nichilominus ieiuniorum, uigiliarum, orationumque solito propensius labores adaugens, ambulat de uirtute in uirtutem uisurus Dominum in Sion, scalis meritorum euectus. Cuius uenerabilem uitam, cunctisque necessario imitabilem conuersationem, cum affatim digno laudum preconio eorumdem fratrum atque sororum, quibus preerat, relatione pandatur; eo tamen magnificentius declaratur, quo florentissimam iuuentutem animo robustiore transgrediens, gladio martyriali non cunctatus fuerit subdere.

 3. Igitur, comitante ipsum perfectione timoris Domini, cum omnia terrena despiciens mentem celo suspenderet, cuperetque dissolui melius et cum Christo manere, quam rebus herere caducis; quodam die obfirmato uultu iudici astans, predicat Euangelium, impudicum exprobrat uatem, cetumque noxie combinatum culture pedoribus  ultricibus luiturum penarum incendiis protestatur. Hinc carcere trusus, et uinculis coarctatus, latronum mansionibus alligatur, principali postmodum sententia decollandus.

4. Quod factum iudex regio intimari auditui non  differens, accenditur igne furoris immensi, et quodam hebetatus horrore miratur stupidus, que esset illa uictrix audacia, que tante glorie non expauerit regem, tamque sublime uanitate et superbia caput, atque  super omnia excellens talibus non reuerentie ausibus propulsaret. Quamobrem eodem momento sub uoce terribili episcopum comprehendi decernit; sed ipse, fuge preuentus remedio, saluatur. Nam ferunt, iam tunc eum nulla intercedente dilatione punire decreuerat. Iusserat etiam omnes Christianos generali sententia perdere, feminasque publico distractu disperdere, preter eos qui spreta religione ad cultum suum diuerterent. Et nisi hoc edictum consultu satrapum quassaretur ; [a 1Kb] exhinc credo iam funditus Christianismum nostrum partim gladio, partim preuaricatione exstingueret . Fortissimum uero athletam gladio interficiens, patibulo ultra amnem suspendi precepit.



CAPUT uIII. Gesta Anastasii, Felicis et Digne martyrum.

1. Quem sequens  alio die Anastasius presbyter, qui ab ineunte etate apud basilicam sancti Aciscli Cordubensis disciplinis et litteris eruditus, usque  ad plenam iuuentutem ibidem in Diaconatus officio degens [b 1Kb] , postquam monasticam uitam, qua dudum fuerat spreto [c 1Kb] ministerio oblectatus , in senibus egerat, demum sacerdotio applicatur. Concito gressu, palatium petens adstat consulibus, hostemque fidei ueridicis assertionum stimulis feriens, gladio confestim abscissus, suspenditur. Cum quo et Felix monachus, ex oppido Complutensi progenitus , natione Getulus, et quadam occasione in [d 1Kb] Asturias deuolutus, ubi et fidem catholicam, et religionem monasticam didicit, eodem die hac professione decisus affigitur.

2. Cumque dies illa maximum cursus sui expiens metabulum, iam pene  in horam nonam diuergeret, uirgo quedam adolescentula, merito et nomine  Digna, ex collegio uenerabilis Elisabeth, cuius rationem liber secundus edisserit, Deo reuelante et confortante, ad palmam processit. Paulo namque ante martyrium suum, assistere sibi per somnium uidet puellam, habitu et specie percomptam angelico, rosas ac lilia manu gestantem. Quam cum de nomine causaque sui exploraret aduentus: »Ego sum, inquit, Agatha, olim propter Christum diris attrita  suppliciis, et nunc ueni partem tibi purpurei muneris huius conferre. Accipe libens donarium, et uiriliter age in Domino; nam reliquias rosarum et liliorum, quas in manibus seruo, post te ex hoc loco datura sum migraturis.« Tali denique uirgo sacratissima uisu ac munere illustrata, cum e dextera colloquentis rosam susciperet, ruris admista celestibus ab oculis intuentis eleuabatur.

3. Hec autem puella, cum pro summa humilitate atque obedientia inter conuirginales ultima se iudicaret, essetque incomparabili apparatu obsecundatrix, nunquam tamen appellari se Dignam patiebatur, dicebatque cum lacrymis : »Nolite me Dignam uocare, sed magis Indignam; quia cuius meriti sum etiam nomine debeo insigniri.« Et cum a  die reuelationis sue, amore compuncta martyrii, tacito cogitamine, quibus ad id posset indiciis aspirare, sepius ruminare cepisset, fit affatim letior horum instructa martyrio, quo quasi his precedentibus hec firmiori gressus succederet ad coronam. Ideoque apertis silenter cenobii claustris, cum iam beatos pendere comperisset martyres, concito gradu iudicem petens, cur fratres suos precones iustitie trucidauerit, assertione intrepida percontatur. »An quia, inquit, Dei cultores existimus, sanctamque fideliter colimus Trinitatem, Patrem, et Filium, et Spiritum sanctum, unum et uerum Deum fatentes, et omne quod ab hac credulitate dissentit, non solum negamus, uerum etiam detestamur, maledicimus, et confundimus; idcirco confodimur?«

 4. Hec et his similia sancto et immaculato ore disserente puella, nichil cunctatus arbiter, lictoribus decollandam committit, qui mox [e 1Kb] delicatis inferunt iugulum collibus. Nec mora consternatis corruens membris, equuleo deorsum uersa suspenditur, ceterisque trans flumen adsciscitur. Hoc namque ordine hi tres uocati, Anastasius, scilicet presbyter, Felix monachus, et Digna uirgo beata eodem die dispariter ceciderunt, XuIII Kalend. Iulii, era DCCCXCI.



CAPUT IX. Benildis matrona martyr.

Denique hos sequens Benildis femina etate iam prouecta, et ut ferunt, non medie timorata, sub professione ceterorum occubuit XuII Kalendas Iulii, era  qua supra . Quorum cadauera post aliquot dies ingenti concremata incendio, ad ultimum fluuii proiecta, dispersa sunt.



CAPUT X. Sancta Columba martyr.

1. Cogimur uel numerositate certantium, uel debita sponsione uotorum, in longam dictionis seriem  stylum protendere. Hinc est, quod ultra quam putabamus, in magnum codicem materies aucta opusculi, pene modum mediocritatis excesserit. Quia post tot funera et importabilium erumnarum discrimina nullum prorsus talia opinaremur agressurum. Nos tamen ab inchoatis nullatenus reticemus, quo cunctorum rationes, ut promisimus, enarremus.

2. Interea fuit uirgo quedam nobilis et decora, Columba nomine, ex oppido Cordubensi progenita, prefati abbatis Martini, et Elisabeth, de quibus in precedentibus memorauimus, soror. Que, cum inter bona parentum tenerrime in annis puellaribus degens, propositum Elisabeth sororis sue, quod cum uiro suo [a 1Kb] Hieremia adhuc uulgo admisti gerebant, agnosceret , persepe genitorum relicto consortio, domum sororis frequentius uisitans, talibus se consignandam uotis exoptat, anhelaque huius propositi [b 1Kb] uerna cupit existere. Confestim itaque terrena omnia spernere desiderat; sed aduersatur puelle intentioni genitrix repugnatura. Que etiam contra sobolem Elisabeth eiusque uirum fedis iracundie motibus excitata, grauiter conqueritur, quod ita adolescentis illiceret animum, quod sicut se, et istam disperderet, mundumque flore suo uernantem dissipato matrimonio relinquentes, in solatio exterorum id cuperent congerere.

3. Inter hanc autem conflictationem , disquiritur ad copulam nuptialem puella, crebisque  interpellationibus secularitate inuoluere exoptant celestium thalamorum nuptiis diuinitus assignatam. Et cum nec illa consentiret, nec mater desisteret, quo nichilominus nuptui traderetur; ipsa mater  ex improuiso molestia egritudinis occupata, sub celeri uocatione mundo exempta recessit. Remanet Dei famula, non tam matris obitu contristata, quam letior gratia sue deuotionis sine cuiusquam preiudicio adimplende.

4. uerum nonnullo tempore in sancta religione apud urbem utrisque sororibus uersantibus continuo expleto iam propriis  sumptibus Tabanensi cenobio, eo se uiri cum mulieribus Christo militaturi conferunt. Ibi sancta uirgo terrenis se exuens, heret celestibus, et mentem ad studium  Scripturarum conuertens, fit admodum eruditior inuestigandi ac disserendi sententiarum obscura. Crescit beate uirginis sanctimonia, et late diffusa cenobii fama etiam procul sitarum ad se urbium discursus inuitat, quo talium exemplorum magisteriis imbuerentur. Hec autem uirgo sub fratris sui Martini et Elisabeth regimine manens, precellit meritis, et gratia honestatis omnibus preit. In conuersatione laudabilis, in humilitate sublimis, in castitate perfecta, in caritate firma, in exorando attenta, ad obediendum  apta, ad miserandum clemens, ad indulgendum facilis, ad predicandum diserta, ad instruendum prompta. His quoque uirtutibus clarens, cunctorum in se prouocabat affectum, omnibus normam speculumque sanctitatis existens. Et quia crebro aduersarii tentationibus propulsabatur, ideo frequentioribus se coram Domino fletibus mactat; uerens, ne diu congesta laborum uilissimi predonis irruptione perirent. Hinc ad maiorem sanctitatis cautelam erigitur, metuque hostis adacta solertius ad summam uirtutum districtiori uita contendit.

5. Hanc sepe egrimoniis tentator macerat, immittit fastidium, speciem uirorum pretendit, longum astruit uictum, diuersisque fatigat phantasiis. Quibus horribili metu compulsa luget immaniter, ne lapsu  mortis a consortio dirimatur sponsi, cuius tanto se ardore caritatis asserebat interius esse conflagratam, ut quasi excise carnis cicatrice pro eius desiderio mente uulnerata existens, nisi solo eius intuitu in celis, nullo modo [c 1Kb] se perhibebat posse sanare. Nullum unquam peccatorem quamuis grauioribus oppressum peccatis sermone suo lesit, de nullius actibus iudicauit, de nullius desperauit salute, nec quemquam licet fedis infamatum despexit rumoribus. Scio  uersutias demonum, scio insolentias hominum, qui interdum ipsum maledictionis subsannatione impetunt, quem probatum dignioribus meritis habet Omnipotens. Multa sunt enim iudicio condemnata humano, que diuino sunt probata et sanctificata consilio; et plerumque opinationibus  suis transgrediuntur homines diuinam sententiam; dum cuius meriti apud illum quisque permaneat, nesciant; et tamen iam quasi presagi occultorum, uel dignum predicent, uel reprobum infament. Cum utique inculpabilius, si ad se reuerterent, iudicarent; etsi quanto uel quali oneri unusquisque subiaceat, uel quo sit debito reus intenderet, nullatenus culpabiliter de incognitis disputarent. Sed agunt nonnulli hec, quo in ueritate exprobratio diuina contra nos olim prolata firmetur, que ait: Attendite et auscultate. Nemo quod bonum est loquitur: nullus est qui agat penitentiam propter peccatum suum, dicens: Quid feci?  Qui proprii facinoris trabe neglecta, de festucis aliorum solliciti permanentes, quod leui susurrationis aure captauerint uerum nichilominus  et nullatenus incredibile esse affirmant.

6. Nunquam autem uirgo clementissima sine causa iram admouit, nisi cum forte aut infantulis, aut aliquam e sororibus negligentem aspiceret, quas solo intuitu oculorum redarguebat humiliter. Nunquam aliquando in cuiusquam prorupit contumeliam, nunquam os eius uaniloquio est occupatum, nusquam aniles et otiosas fabulas suis passa est admitti auditibus. Christum corde, Christum ore sepius meditans, illam frequentius cum omni affectu canebat antiphonam,  quam in laudem sanctorum beati Patres suaui cantu aptauerunt, »Aperi mihi, Domine, paradisi ianuam, ut ad illam patriam reuertar, ubi mors non est, ubi dulce gaudium perseuerat.« Cum his colloqui delectabatur, quorum mens spiritali uirtute succincta, mortificata cum uitiis et concupiscentiis membra gerebant, nec cuiquam se, nisi forte spiritualibus uiris, et id perrarum ac serius, uisendi prestabat accessum. Quia claustra feminarum a cellulis monachorum altis interiectis disparata maceriis, licet unius patris gubernaculo regerentur, he tamen sequestratis se mansiunculis retrudentes, nulli omnino contuendi se facultatem prebebant. Sed si subinde aut fratribus congrua instaret necessitas, aut hospitum pia [a 1Kb] impetraret humanitas, sola uenerabilis  Elisabeth per fenestram se exhibebat cernendam, que prior et totius erat mater uera monasterii.

7. Quodam igitur tempore petiit a consororibus Columba, ut inter ipsa claustra in quodam angulo cellula sibi daretur, quo secum sola demorans immunis a ceterarum strepitu fieret. Annuunt pro rogatu sancte sorores, prebentque adminiculum suo consensu augendi uirginis sanctitatem, que aliquam etiam inde percipere confidebant mercedem. Ut enim premio dignum est sancte conuersationis studium, ita et erga pie uiuentes religiosus affectus. Nec distat a factis bona consensio, que non uirtute animi, sed uirium quassatur defectu; ut cum forte non fuerit uigor corporis talia exercendi, sit mentis intentio similibus delectandi. Communia sunt enim operis sancti commercia,  et eo fiunt Christo gratissima, quo simpliciter in caritate perfecta ad nostrum referimus commodum fraterne sanctitatis studium.

8. Denique indepta benedictione sororum, exsors omni cenobialium actione curarum, uirgo uenerabilis in contemplatione Dei et meditatione Scripturarum multum temporis perseuerans, post crebra suspiria et fletus immensos, in quibus speciali munere supra plurimos celitus eminebat, denuo ad instruendos diuinis pastibus conuirginalium animos reuertitur ad cetum. Ferunt namque illam persepe ternas et quaternas horas, necnon usque in medium diem in oratione decumbere; et cum nulla resonarent suspiria, nulloque singultu membra incuterentur, in magno tamen silentio fletum promebat:  adeo ut subtus [b 1Kb] matta, in qua illa prostrato corpore exorabat, humectum lacrymis pauimentum ostenderetur. Maximum etiam in obsecrationibus stando spendens curriculum, in tantam subito ferebatur [c 1Kb] theoriam, ut geminatus ex utroque oculo riuulus lacrymarum ad mentum descendens, in unum conuersus meatum, crebra stillatione guttatim quasi e tecto in humum influeret.

9. Interea cum furor persecutionis, qui in excidium ecclesiarum fremebat, hanc feminarum collectam  urbi admoueret, in prediolum, quod dudum sibi in confinio basilice sancti [d 1Kb] Cypriani exstruxerant, sese conferunt retrudende. Hic iam constituta beatissima uirgo incomparabiliter flebat, lugebatque ubertim, et suam quietem quam gerebat in montibus, et tumultus quos in urbe incurrerat. Semper tamen et corde et lingua clamabat: Tu nosti, Domine, quia diem hominis non concupiui super terram . Semper predicabat, semper orabat, semper Psalmos canebat, semper in ore eius laus et benedictio Domini resonabat. Et quia uirginum mansio prefati sanctuarii parietibus coherebat, tantumque obiectu macerie a uestibulo altaris dirimebatur; si quem forte cantum sanctorum laudibus resonantem per natalitia martyrum audisset  a clericis psallentibus, confestim quadam iucunditate celestium desideriorum compuncta prorumpebat in lacrymas; ut non minus illam introrsus crederes proclamare: Sitiuit anima mea ad Deum uiuum; quando ueniam et apparebo ante faciem Dei. Fuerunt mihi lacryme panes die ac nocte, dum dicitur mihi quotidie: Ubi est Deus tuus?  Ipsis etenim nexibus corporis, quibus in hac peregrinatione mens sancti cuiusque retenta, ab illa ineffabili claritate sanctorum cum magna supernorum desideriorum siti exusta se iungitur, uelut obstantibus murorum repagulis ne ad ciuitatem uiuentium concito, quo uult, gressu pertingat, quasi e regione onus membrorum sibi credens, resistere plorat et dicit: Fuerunt mihi lacryme mee panes die ac nocte,  dum dicitur mihi quotidie: Ubi est Deus tuus? Cum illo utique esse desiderat, cum quo Apostolus resoluta iam mortalitate cupiens permanere, dicebat: Dissolui et esse cum Christo melius est .

10. uerum indesinenter his uotis sancta Columba insistens, cum plus aliquid, ut reor, in semetipsam cruciatus ipsa inferret, quam furens [e 1Kb] imploderet carnifex, uigiliarum, ieiuniorum, atque orationum scilicet continuando labores; quasi parua essent ista omnia, proprio et ultroneo in se uoto illata tormenta, uelut de suis etiam meritis, etsi maiora exerceret, non confidebat. Ac metuens, ne centesimum uirginitatis sue fructum uacuum apud Patrem commodi reperiret, ad ineffabile martyrii indubia lucrum aspirat, quod peccatores etiam directo tramite  in regnum mittit celorum, dicente Euangelio: Regnum celorum uim patitur, et uiolenti diripiunt illud . Hinc iam ardentius in amore Christi succensa, concitis ad eum gressibus cui fideliter seruierat anhelans peruenire, quibusdam etiam reuelationibus ad id frequenter impulsa; quodam die, irrupto latibulo, reseratis tacite foribus in forum digrediens, licet [f 1Kb] incognita uiarum urbis existeret, prouido tamen exploratu, quo iudex moraretur, addiscit.

 11. Ibi cum peruenisset, eiusque astaret obtutibus, dat professionem catholice fidei, profert euangelicam ueritatem, iniquum dogma retundit, auctoremque magni esse sceleris talia presumentem annuntians, ipsum denuo arbitrum, quare se talibus sacrilegiis combinaret, blandis admodum uerbis hortatur. Cuius speciem uerbaque miratus, illico eam in palatium ducens, satrapum concilio representat. Ibi adhuc profitetur, predicat, admonet, omnes sue potius debere saluti consulere quam uanis insistere deceptionibus, quibus eam transuertere conabantur. Dicebat etiam, non talem Christus habet sponsam, que immutari de pristina compactione ararum eius preualeat. »Nam quis ditior illo est, ut uos me copiis rerum credatis illicere? Quis pulchrior eo est,  cuius speciei forma pre filiis hominum claret, ut uos me nuptu terreno arbitremini oblectandam? Quis cultus uel secta euangelice fidei ueritate sanctior est, que per totum orbem apostolorum uocibus promulgata, eterne spei credentibus premium repromittens, omne prophetismum, quod ab illa dissentit, anathema esse in ueritate non dubium est? Quamobrem relicta uanitate, uerum Euangelii ducem requirite, quo melius filii lucis, quam genimina tenebrarum, mortisque soboles appellemini. Ille etenim dixit: Qui sequitur me, non ambulabit in tenebris: et omnis qui uiuit, et credit in me, non morietur in eternum .«

12. Igitur cum fortissimam uirginis constantiam [a 1Kb] consules uniuersi aduerterent, et neque immutari  posse talibus imbutam oraculis cernerent, neque hortatum assertionis eius ferre ualerent: continuo ante fores palatii eam trucidari precipiunt. Quam  cum summa reuerentia  foro constituentes,  non se prius decollari permisit, quam premio lictorem uirgo sacratissima honoraret. Sicque pronior ceruicem inclinans, in lapsu [b 1Kb] iuguli delicatum corpus sternitur. Nec mora, ut erat lineis indutum, cadauer sporta immissum alueo proiici principes mandauerunt, nec sicut cetera occisorum cadauera, aut pro foribus neglexerunt, aut equuleo suspenderunt Xu Kalend. Octob. era DCCCXCI. Quod post sextum diem illesum et integrum quorumdam solertia monachorum diuinitus nobis allatum est, dignoque officio in Basilica  sancte Eulalie uirginis et martyris,  que in uico Fragellas constituta est, honorabilem meruit sepulturam. Hoc nobis ad fidem de ea relatum est.

13. Ceterum tu sacratissima, que utiliter Ecclesiam catholicam et uiuens conuersationis exemplo, et moriens celso meritorum instituis patrocinio, esto memor cultoris tui; erue me laqueis mundi, abstrahe perturbationibus seculi, et confer post mortem requiem paradisi. Per Dominum nostrum Iesum  Christum qui uiuit cum Patre et Spiritu sancto, unus et immortalis Deus, per infinita secula seculorum. Amen.



CAPUT XI. Pomposa uirgo et martyr.

1. Igitur cum ad multorum notitiam ipso die rumor consummati martyrii predicte uirginis peruenisset, et non solum totam ciuitatem uerum etiam uiciniora loca inserperet, uirgo quedam uenerabilis, nomine Pomposa, ex cenobio Sancti Saluatoris, quod ad radicem Pinne Mellarie constitutum est, quo dudum se cum parentibus, fratribus et cognatis Christo militatura contulerat ;  mox ut illud martyrium a dicentibus comperit, alio die [c 1Kb] cita occurrit.  Hec namque uirgo beata parentum et propinquorum sanctam conuersationem, quam gerebant in Corduba, ex qua erant progeniti, cernens, confestim auida mente tali se uoto assignans, cum his simul mundum spernit, labentia deserit, integritatem promittit, mansuraque perenniter toto nititur conatu appetere.

2. Quapropter parentes eius, distracto patrimonio, prefatum cenobium construentes, in eo loco, qui ex eo quia ab antiquitus congestos in illa celsiori rupe apum industria fauos,  qui usque hodie permanent, maiores nostri uiderunt, Pinna Mellaria uocatus est. Ibidem autem se ad exercitium uite monastice collocantes, tradunt beatam hanc uirginem  inter illum suorum conuentum pulchriorem gratia sanctitatis floruisse; et que ultimum per etatem gradum tenebat, fit ceteris excellentiori culmine innocentie ac simplicitatis merito sublimata. Tantoque in Scripturarum meditatione fortissima permanebat, ut, si fieri posset, non diebus, non noctibus a lectione uacaret, nisi quarumdam ingruentium tempestatum impediretur procellis. Si quid forte ad suam exaggeratum sentiret iniuriam, illa que macte [d 1Kb] humilitatis gratia prominebat, cuncta patienti animo sustinebat. Instabat uigiliis, ieiuniis, et orationibus crebrius incubabat, quibus fauente Domino inuiolabiliter uotum posset conseruare promissum.

3. Plura sunt, que de eius sanctitate, referente  nobis famulo Christi Felice monacho, eiusdem cenobii abbate, cognouimus: que obtentu euitandi fastidium relinquentes, ad illud, quod eam sine dubio celo premisit, quampropere festinamus. Cum enim summe sanctimonie studium gereret, seruiretque Deo fideliter, mox ut beate Columbe martyrium comperit, illico interius igne conflagrata martyrii, fit admodum letior tali nuntio recreata. Et quibus ad id posset pertingere passibus, tacito et singulari  cogitamine ruminat. Et, o miram uocationem Domini, et superne dispositionis aditum patefactum, quo nullus predestinatus [a 1Kb] martyrio, martyrii gloria defraudatur; quo nemo cetui Sanctorum ascriptus, humana potest illaqueatione teneri! Ferunt namque, quod multo satis ante hoc tempus hec uirgo ad martyrium conuolasset, nisi quibusdam suorum impediretur repagulis, qui eam, causa seuientium persecutionum, alta seruabant custodia.

4. Sed quid in se potest habere custodie conditio miserabilis, quando, sicut scriptum est: Nisi Dominus custodierit, in uanum uigilant , qui humaniter se quippiam custodire arbitrantur? Etenim ipsa superueniente nocte, consummata in Dei laudibus nocturna uigilia, unus e fratribus suis,  ceteris quiescendi gratia regredientibus ad cubile, quasi diuinitus moneretur, et certe non sine prouidentia Domini, arrepta claue portam monasterii inconsuetus aperuit, minimoque tantummodo clauo superposito retrusit. Ad quam illa silenter accedens, et clam ostium reserans, uadit per tenebras noctis celesti lumine illustrata: totumque illud iter uasta horridum [b 1Kb] solitudine ante lucis crepusculum transiens, clarescente mane urbem ingreditur, seseque obtutibus iudicis presentari non differt. Ad quem sancte fidei rationem proponens, uatemque impudicum simplici exhortatione confundens, confestim ille gladio trucidandam decernit, sicque ante fores [c 1Kb] palatii constituta, exempto capite consternatur XIII Kalend. Octob.  era DCCCXCI. Cuius cadauer in  flumen proiicientes, quorumdam [d 1Kb] mercenariorum studio in quadam fouea [e 1Kb] congestum desuper multo puluere tumulatur. Ex quo iterum, Christo fauente, post dies pene uiginti industria quorumdam monachorum inde abstractum, ad predictum beate uirginis Eulalie sanctuarium reportantes, digno ibidem sacerdotum et religiosorum ministerio, ad pedes sancte Columbe humatum est. Quod nichilominus diuina credimus dispensatione peractum, ut que se in uita sua tanta caritate dilexerant, morte etiam ac sepultura indiuise manerent, regnante Domino Iesu Christo in secula seculorum.



CAPUT XII. Abundius presbyter et martyr.

 Ex hoc autem tempore, decem mensibus [f 1Kb] interiectis, quidam presbyter, Abundius nomine, de uico [g 1Kb] Ananellos, qui est in montana Cordubensi, exortus, ibidemque sacerdotium suum peragens , quorumdam  commento, uel fraude gentilium, ad martyrium fuisse [h 1Kb] pertractum. Sed ille Dei famulus cum se quadam uocatione in sacrificium uerum celitus aptari conspiceret, quo nolens ducebatur, grato animo adiit. Ac sic interrogatus a iudice, intrepida responsione rationem fidei pandens, ultimo scelerosum dogmatistem eiusque cultores ueridicis assertionum obiectis inculcat. Ideoque sub celeri indignatione peremptus, canibus et bestiis deuorandus exponitur u Idus Iulii, era DCCCXCII.



CAPUT XIII. Martyrium sanctorum Amatoris, Petri et Ludouici.

Succedenti denique tempore, quidam presbyter adolescens, nomine Amator, qui olim ex oppido [i 1Kb] Tuccitano cum genitore et fratribus suis Cordubam  discendi gratia aduentarat; et Petrus monachus, ac  Ludouicus contribulis noster, et frater Pauli diaconi, cuius martyrium liber secundus exponit, ex ciuibus Cordubensibus orti, uno se federe colligantes ad predicandam euangelicam ueritatem aptarunt; ideoque celeriter sub precedentium professione perempti sunt II Kalend. Maias, era DCCCXCIII. Quorum corpora fluuialibus immersa gurgitibus, Deo fautore, post aliquot dies littori exponuntur, et cum penitus nullam sue quietis sanctus sacerdos notitiam dederit, manent tamen ceteri sancti uenerabiliter in precognitis locis repositi. Nam beatus Petrus in Pinne Mellariensis cenobio tumulatur, Ludouicus in uico  Italicensis prouincie, nomine  Palma, que Singilio flumine presidet, digniter requiescit.



CAPUT XIu. De Witesindo martyre.

Ea tempestate Witesindus quidam uir etate iam plenus, ex prouincia  Egabrensi, qui nescio ob quam persecutionem dudum fidei sancte lapsum incurrerat, dum ad exercitium nuper indepti cultus adhortaretur, abnegat se eiusmodi sacrilegio manere infectum: quod uel carnis infirmitate, uel circumuentione diaboli subito sibi susceptum est. Illo momento cum talia fateretur, sub celeri indignatione peremptus est, era qua supra.



CAPUT Xu. Helie presbyteri, Pauli et Isidori monachorum martyrium.

 Preterea Helias presbyter iam senex ex prouincia Lusitania, cum Paulo et Isidoro monachis adhuc iuuenili etate florentibus, sub priorum professione perempti sunt Xu Kal. Maii , era DCCCXCIu. Quorum  corpora patibulis eleuata, post multos dies Betico sinu conduntur.



CAPUT XuI. De Argimiro monacho et martyre.

Inde preterea Argimirus quidam  confessor, uir nobilis, et etate iam plenus, ex oppido Egabrensi cognationem ducebat; et quodam tempore Cordube Patricie  censor a rege prefectus exstiterat. Cum semotus ab administratione iudicii, otium cenobii incoleret quietus, quorumdam ethnicorum dolo uel odio circumuentus, accusatur coram iudice de subsannio uatis sui, et exprobratur de professione diuinitatis Filii Dei, quodque isto omnipotentiorem nullum alium fateatur, et illum uanitatis auctorem, ducemque asserat perditorum. Continuo Dei seruus  sub grandi et ferocissimo iudicis motu coniectus ergastulis arctius coactatur. Quem coram se post aliquot dies iubens assistere, dum suis adhortationibus et [a 1Kb] lenociniis quoddam uerborum profano ritui mancipare studet nec preualet: pertinacem in sancto proposito militem Christi equuleo uiuentem imposuit, enseque transfossum peremit Iu Kalendas Iulias, era DCCCXCIu. Cuius corpus cum post multos dies ex precepto iudicis de patibulo deponeretur, cuiusdam religiosi solertia sancti Aciscli basilice deportatur, ac digno sacerdotum ministerio prope tumulum predicti martyris, et sancti Perfecti humatum est.



CAPUT XuII. De Aurea uirgine et martyre.

 1. Ea tempestate uirgo quedam nobilis, nomine Aurea, sanctorum Adulphi et Ioannis martyrum, de quibus in precedentibus memorauimus, [b 1Kb] soror, que a tempore collisionis eorum, deuotionis premio fungebatur, cum reuelatis sacre religionis studiis in cenobio Cuteclariensi, quod antiquitus sancte et gloriose uirginis Marie nomini dedicatum est, commaneret  per annos ferme triginta et amplius, cunctis fidei sue notitiam donans, nec ullis adumbrata pauoribus, conuersationem Christianismi sui patulo gerebat congressu. Et quia erat stemmatis ortu precincta, grandique fastu Arabice traducis exornabatur, nullus exterorum uirginis fidem [c 1Kb] incursare audebat, donec quidam suorum ex prouincia  Hispalensi, unde genus trahebat, diuinitus, ut arbitror, concitati, quo iam debita ante mundi constitutionem uirgini corona martyrii pararetur, et prestantius in celestibus de consummato letaretur triumpho, causa explorandi ad se perlati rumoris fidem, ac propositum uirginis, uenientes, callide contribulam suam gratia [d 1Kb] sospitandi sese inuisere mentiuntur. Quam non solum Christianam, uerum  etiam sacre deuotionis  insignitam stigmate contuentes, confestim de ea iudici referunt questionem. Qui et ipse iure natiuitatis eidem uirgini concretis adherebat prosapiis.

2. Tali ergo stimulatus relatione, suis eam assistere iubens obtutibus, quare se tam nobiliter auctam famulatu fidei Christiane degenerem reddiderit, uilique proposito tam precelsi generis infecerit [e 1Kb] infulam, clementi admodum exhortatu compellat. »Sed poteris, inquit, quampropere totis absolui pedoribus, debitamque interpolate originis recipere claritatem, si tui gerens consultum, fidei nostre cultibus intimis te uotis admittendam elegeris, summisque nobis affectibus parens, quod sequimur sequaris, et quo ducimur, ire contenderis. Si uero et contemptos  nos, et etiam que colimus abrogaueris, et illos quos hactenus emulata es, intuitu fidei sectare decreueris; post uaria dire cruciationis tormenta, post multiplicium dolorum immensa supplicia, que merito tanti criminis rea rependes, postremo turpissime mortis supplicium incurres.« Ferunt eodem momento uirginem sub iudicis obiurgatione cessisse, et omne sibi imperatum libenter exsequendum polliceri. Et quia melius de rebus non [f 1Kb] expertis silendum est, quam procaciter incognita uentilare, cuius rei obtentu hec ipsa negatio martyrem futuram subrepserit, utrum formidine carnis, an causa disponendi rem familiarem, incompertus testificare non audeo, nisi forte ex subsecutis euentibus, quibus postmodum obstinanter in professione perdurans,  promeritam adepta est lauream, ut sese coniectura arbitratus humani habet, carnis illam infirmitate non succubuisse credamus.

3. Igitur post auditam iudex oris eius professionem, qua iuxta omnes ritus legis sue degere spoponderat; illico abeundi, quocunque uult, sibimet libertate collata, e uestigio domum regreditur, ac sicut prius militans Christo, nullatenus a proposito sancte fidei desueuit, nec a fidelium contubernio se passa est disgregari, quin potius illorum persepe se cetibus conserens, quos pietatis religio perlustrabat, condignis fletibus affectuque interno lapsum lingue deplorans, spei sue ueram fiduciam ad Redemptoris alligat indulgentiam, si forte reatu preuaricationis obnoxiam famulam non repellat, qui adulteram ab  exitio lapidationis eripiens , Petrum a maris fluctibus incubantem apostolico functurum primatu receptat , furemque [g 1Kb] patricidio coinquinatum suo comitatui paradisum lustraturus admittit . Nec obesse fidebat prelarge et incomparabili Domini pietati inutilis famule momentaneum crimen, apud quem multimoda miseratio et redemptio copiosa et exuberans  preuenit gratie dono indignos, et quibus strenui laboris stipendia nulla suppeditant, consulta pietate iustificat. Auget preterea uirgo sancta compunctionem, studium lamentationis multiplicat, uotis uota congeminat, et duplicato merore affectuque mentem perurgens, ne supremo examine aut de scelere condemnata eterno mancipetur supplicio, aut a consortio fratrum suorum, Adulphi scilicet et Ioannis martyrum beatorum, congruis meritorum repagulis detrudatur, felicibus uotis adnititur.

4. Exin claro intrepidoque processu frequenter ecclesiam adiens, iamiamque in uirtute Domini roborata, terrenis abstracta contagiis et celesti curie anhelat ascribenda: si forte cuiusquam recidiuo contestationis euentu in ius denuo mitteretur. Sed  hec callidus ueterator non leuiter ferens, cum fideliori conciliatu nuper elapsam, Creatori suo nunc quam antea militare intelligit, nec in aliquo penitus profuisse circumuentionis sue prestigium contuetur, quin iniecto stupore nescio cuius hebetudinis, transuersam uirginis linguam a professione ueritatis leuiter et perfunctorie contestauerat, ore, non corde fuisse sublatam aduertens; haud dubie condemonibus de extenuato cursu conqueritur, dicens: »Hec celebs pridem me labiis fortuito honorans modo cor eius precinctum uirtute superna, grandi obiectu a meis disparatur illecebris.« Et idcirco quemdam in persecutionem beate uirginis pruritans denuo, ad perquirendam tyronem fidei sue compulit.

5. Nonnulli interea gentilium eius explorantes  conuersationem, nichilominus iuxta priorem habitum Christi famulam reperientes, illico de ea coram iudice questum deponunt, crimen asserunt, dolosque pretendunt; et ut tanti abusus presumptioni uindex occurrat, talesque ausus legali auctoritate percellat, peruersis linguis contendunt. Qui protinus uehementi ira commotus, ferocium truculento satellitum ministerio suis eam attrahere conspectibus iubens, illico exhibitam de contemptu nuper adepti cultus redarguit, de neglectu promissi comminatur propositi, et cur tanti [a 1Kb] iuris decretum non reuerita sit, horrisonis percontatur clamoribus. Tum uirgo,  que se nouerat ad tale iam diuinitus electam certamen, ut erat prudentioribus diserta facundiis, sancto iam perlustrata respectu, iudici refert: »Nunquam a Christo Deo meo separata sum, nunquam a religione pietatis eius discessi, nunquam profanationibus uestris uel ad momentum inhesi, licet dudum coram te, lapsu quodam sermonis, lingua succubuerit. Erat autem cor meum fiduciam habens in Domino, qui me suarum promissionum introrsus adminiculis erigebat, dicens: Qui credit in me, etiam si mortuus fuerit, uiuet . Inde quamuis uerbotenus laqueum preuaricationis incurrerim, uiuido tamen sancte credulitatis tenore cor premunitum gerebam. Nam statim quo a te digressa sum, et uotis et affectibus lacrymosis quem ab  infantia mea didiceram cultum exercui, fidem seruaui, propositum gessi. Restat ergo iam nunc, ut secundum profanationis uestre ritum, aut gladio uindice puniar, aut si inultum preterire factum huiuscemodi potest, de reliquo tota me libertate ad coherendum Christo Domino [b 1Kb] pretermitte.«

6. Tunc immanissimus arbiter uirginis assertione succensus, facturus de ea regi relationem, ergastulis mancipauit, ingentique uinculorum onere coarctauit. Quam alio die per decretum principis gladio trucidans, confestim exanime corpus eius cuiusdam homicide patibulo, qui ante paucos dies affixus fuerat, capite deorsum suspendi precepit; cuius beatum cadauer cum ceteris furum membris, qui tunc ob flagitium interempti sunt, Beticis immersum  gurgitibus nullum hactenus comparendi uestigium prebuit. Christus autem Deus et Dominus noster, qui est adiutor bellantium et martyrum coronator, qui dat lassis uirtutem, se quoque requirendi affectum insinuans, prouidam pulsandi ianuam misericordie sue confert intentionem, multimodo rerum effectu secundum placitam sibi dispensationem prescitam et predestinatam ante mundi principium ad coronam martyrii famulam suam in pace suscepit. Cui est honor et gloria, uirtus et potestas in secula seculorum. Amen. Coronata est hec uirgo XIu Kalendas Augusti, era qua supra.





SANCTI EULOGII ARCHIEPISCOPI TOLETANI ET MARTYRIS DOCUMENTUM MARTYRIALE.



EPISTOLAE PRAEuIAE.



EULOGIUS ALuARO. Mittit ad Aluarum Documentum martyriale quod uirginibus Flore et Marie scripserat, priusquam eisdem legendum traderet, Christiana modestia et insigni circumspectione, ut in fine apparet, commotus.

Charissimo fratri meo ALuARO EULOGIUS.

Semper, mi frater, recordatione peccatorum meorum compunctus, luctum non amitto quotidianum; quoniam ex frequenti usu non deest a me peccandi affectus. Super his quoque uehementi carceris merore confectus, non minus ex improuiso tedium mihi occurrit ex eo die  quo me Serenitas uestra premonuit ne a glorificatione militum Christi desisterem, ne primam de eis sententiam meam irritam facerem . Quia propterea quod illi uiriliter  inimico iustitie restiterunt, crudelitas nos tyranni carceralibus mancipauit erumnis, nostris deputando hortamentis, quod in eos diuinitus inspiratum est. Quasi futura foret hec nobis occasio facilis uituperandi  quos olim laudaueram, laudandosque uerbo et stylo extuleram. Qua de re coactus sum huius opusculi laborem aggredi, quod forte et nostre credulitatis de uictoria eorum futuris generationibus redderet testimonium, et istis uirginibus propter ueritatis professionem nobiscum deuinctis, spei certandi preberet adminiculum. Quod ego pro arbitrio meo DOCUMENTUM MARTYRII credidi appellandum. Tuum est autem, frater carissime, huic uolumini auctoritatem donare; quia priusquam earumdem uirginum adiret obtutus, tuo elimari eum  iudicio uolui; ne forte errore nescientie in aliquibus repugnaret catholico dogmati. Aue in Domino Iesu Christo, frater carissime.





ALuARUS EULOGIO. Laudat opus ad se missum, et iudicium de eo ferre tum modestie causa, tum operis prestantia detrectat.

Luminosum uestri operis Documentum ex illis [a 1Kb] Orientalibus, de quibus legitur, pomis ualde bonis eleganter collectum, atque ex uitalibus succis, et ex quadrifido fonte uirtutum operosa arte confectum, iuxta congenitum litterarum studium mihi perlegi, et non discutiendo, sed admirando, textum totius opusculi laudabilis percurri. Et quod ex thesauro  sapientie Dei a docto scriba noua et ueteri reconditione prolatum est, alte profundeque totum rimaui, nichilque dignum, quod tanto rependerem operi, in tenuissimo pectore pauperis tui inueni. uere ad instar illius Ioseph reconditum triticum tempore necessitatis dispensas, et fame ueri laborantibus alimonie uictum impertiris, atque adipe spiritali arida corda pinguescis. Quidquid enim de sanctis Scripture fontibus a quoquam potuit unquam hauriri, a te assumptum, discussum est, atque digestum. Et plane nobis omnibus aliquid mutire uolentibus silentium deinceps manet impositum. Eloquenter namque, atque splendide oratorum more, imo scholastica eruditione totum opus digestum, et humana pariter ac diuina instructione perfectum, non discussione  indiget, sed potius laudari inquirit. Nec ege state laborantibus scientie seipsum discutiendum committit, sed in corda  infularum preconiis digna, et uirtutum laude [b 1Kb] cothurnata alto se extollendum boatu infundit. Quod uero meo  scientia egeno iudicio tantum fulgorem committis, licet humilitati uobis congenite hoc notum sit assignari; tamen cauendum est, ne fulgor materie et auctoris splendor furuo inficiatur horrore. Presertim quia tenebre discutiuntur a luce, et horrida semper caligo splendore fugatur nubium, quas densas grassedine aureum iubar serenat. Nec compertum est, ut uice contraria discutiant tenebre lucem, aut densus er suo subdat iudicio solem. Ego uero, mi domine, opusculum Dei Ecclesia dignum,  et Christo opifici et coronatori martyrum in primordio sui uotiua cordis oblatione sacratum non humano audeo subdere iudicio, quod certum noui inspiratione diuina ex arcano pectoris uestri prolatum. Et ideo sicut per uos Spiritus sanctus locutus est, ita et nomen, quod ipse auctor bonorum consensione, imo electione uestra imposuit ei, ut perenniter hereat, et perpetua memoria uigeat, nostra quam consulis pusillitas uidet. Raptim cursimque ipsum opusculum legi, sed ad rescribendum illud retinere dubitaui, ne forte culpabilis uestro fuissem amori. Peto autem, ut in alio quaternione apertiori manu illis sororibus scribatur, et istud ad me pro rescribendo denuo reuertatur.



IN NOMINE DOMINI INCIPIT LIBER [a 1Kb] DOCUMENTUM MARTYRII EULOGII PRESBYTERI, Quod in carcere positus uirginibus Christi FLORAE et MARIAE ergastulo mancipatis dicauit [b 1Kb] .



PROeMIUM.


Qui copiis rerum, et multiplici questu pecuniarum exuberant, quidquid in rebus terrenis affectant, facile consequuntur. Sed multo aliter est penuria et fame uexatis, qui uix quotidianum uictum operoso sudore capessunt. Diues enim cogitauit et fecit; pauper cogitando defecit. Ast ego illis longe inferior egestate scientie laborantibus, et eorum, qui exigua litterarum parcitate subnixi sunt, nimium ultimus, hoc opus abiecto satis  stylo sensuque digestum, ex eo Documentum martyrii appellaui, ex quo quorumdam uirginum animos reorum mancipatarum specui ad consummandum cursum certaminis imbui; seu quia profuturum fore ceteris talia exquirentibus credidi. Non igitur facundie nitore  que mihi oppido deest materiam libri succinxi, non leporem uenusti sermonis in exstructione eius intendi; sed quomodo per huius instrumenti uirtutem Deum possem propitiari, meoque me reatu absoluere [quoniam scriptum est: Qui conuerti fecerit peccatorem, saluat animam eius, et suorum cooperit multitudinem peccatorum . Et iterum: Qui ad iustitiam erudiunt multos, fulgebunt sicut stelle in perpetuas eternitates [:] inde hoc proemium et presentibus et futuris precem humilem defert lectoribus, ut simplici studeant percurrere animo, quod simplex depromit oratio, simplexque dictauit intentio. Et si fortassis in aliquibus sane doctrine sententiam meam obstare repererint, nescientie id, non uoluntario errori ascribant;  meliusque emendando indulgeant, quam reprehendendo derogationibus uacent; quia non erit ad culpe mee titulum coram Domino referendum crimen, quod non est ultroneo lapsu commissum.



EULOGIUS SERuUS CHRISTI  uIRGINIBUS SACRIS FLORAE ET MARIAE CARCERE COMPEDITIS SALUTEM.

1. Paruum hoc opus instructioni uestre, ut reor, necessarium, sancte in Domino Iesu Christo sorores, opere pretium condere uisus sum, quod Deo fautore uobis fiet proficuum, mihique et nunc et in futuro examine surget in testimonium; uel quia ipsius dono, et sancti illustratione Spiritus organum lingue mee preconio ueritatis repleri confido; uel  quia ceptum uoluminis huius laborem ab eo et perfici  et sanctificari spero; uel quia fecisse uos magna et laudabilia uerbis predico, sensibus admiror, litteris effero, superasse uos uiros, superasse clericos fateor. Excessit uirtus uestra preclara monumenta uirorum, et in excelsis elatum laboris uestri uexillum dat omnibus pie operationis documentum: incitando desides ad triumphum, imbecilles armando ad prelium, debiles roborando ad bellum, tergiuersantes hortando spe uincendi rediuiuum ad castra pugnatorum facere reditum, et uniuerse Ecclesie specimen pro ueritate moriendi exhibendo signiferum. Propterea non discedet laus uestra de ore hominum usque in seculum. Siquidem preconabilis est uirorum uictoria, excellentior tamen feminarum extollitur palma; et cum magnum sit in uiris uictorie  signum, plerumque gloriose efferuntur mares  triumpho adorearum; maioris uero est admirationis laude colendum feminas, [c 1Kb] rem fecisse uirorum; quippe que sexus sui fragilitatem oblite, celsa uirtutum appetere non uerentur, in qua subinde fortium uigor lassatur. Denique hac magnanimitatis uirtute olim legales femine Esther et Iudith subnixe fuerunt, que propter saluationem populi Dei hostium sese periculis iniecerunt. Nam una earum Aman in perniciem Isrel nefaria machinantem persuasit regi crucifigendum : Altera sopitum quiete uitiorum Holophernem saluo pudore peremit . Et sic eum excellenti uictoria medias pugnatorum acies scindens, suum reuisura populum uoti compos regreditur.

 2. Unde uos, queso, sorores mee, ut, harum exemplo succincte, in excidium aduersarii Dei animosum spiritum erigatis; et ut tam uos quam cateruam fidelium a perditionis eterne laqueis eruatis. Ceptum anhelate iter perficere, quia hec uia facilius et uelocius uos ad thalamum sponsi uestri perducet. Est enim angusta et arcta semita, sed compendiosa celeritate uos sub unius hore spatio ad sponsi uestri peruenire faciet gaudium. Non desit sacrario pectoris uestri primeuus ardor bellandi, quin potius quotidianis incrementis intra mentium uestrarum recessus sit adauctus, solemniter crepitans, quasi ex uno ore ambe [d 1Kb] clamare: Mihi autem absit gloriari nisi in cruce Domini mei Iesu Christi, per quem mihi  mundus crucifixus est, et ego mundo .

 3. Non uos, sorores mee, seculi blandimenta decipiant, qui Christum Dominum ore apostolico audistis dicentem: Nolite diligere mundum, neque ea que in mundo sunt. Si quis diligit hunc mundum, non est caritas Patris in eo. Quia omne quod in mundo est, concupiscentia carnis et concupiscentia oculorum est, et superbia uite: que non ex Patre, sed ex mundo est. Et mundus transiet et concupiscentia eius . Non uos copia rerum illiciat, quia scriptum est: Nolite sperare in iniquitatibus, et in rapinis: nolite concupiscere diuitias: si affluant, nolite cor apponere . Et iterum: Nolite sperare in incerto diuitiarum . Non uos carceris squalidus horror auertat, que uere scitis prophetas, apostolos, et beatos martyres per carceralia uincula ad  celestem patriam peruenisse: multisque secreta mysteriorum in antro positis reuelata sunt. Non uos contubernium scortorum exturbet, quoniam scriptum est: Sicut lilia inter spinas, sic amica mea inter filias : et Dominus quidem cum iniquis deputatus est , et inter utrumque latronem affixus est. Non uos furentis iudicii terror immutet, quoniam nec capillus de capite uestro sine iussu Patris uestri auelletur. Non uos conuicia iniuriarum deterreant, quoniam scriptum est: Nolite timere opprobrium hominum, et blasphemias eorum ne metuatis. Sicut enim uestimentum, sic comedet eos uermis; et sicut lana, sic deflorabit eos tinea . Non uos supplicia illata penarum marcescant, non immanitas dolorum exsuperet, non  uulneribus tormentorum uigor fidei uestre succumbat, quia scriptum est: Nolite timere eos qui occidunt corpus, anime uero in nullo possunt nocere; sed potius eum timete, qui potest corpus et animam perdere, et mittere in gehennam . Dominus et magister uester hoc iubet, sorores mee; et ex eius deifico ore ista prolata sunt. Iam non est ultra quod metuas, pusillus grex, quoniam complacuit Patri uestro dare uobis regnum . Roboretur prorsus uehementius humana fragilitas, et exserta manu in certamine pro Deo suo exerceat pugnas. Ipse dabit auxilium, ipse uictoriandi conferet meritum, qui tale auditoribus indixit preceptum: Ecce ego uobiscum sum omnibus diebus usque ad consummationem seculi .

 4. Comminatur certe hostis publica uos uenalitate dimittendas, foroque imponendas, et nefariis uulgarium prostituendas obscenitatibus, crudeli exsecutione nundinaliter distrahendas; sed neque huiuscemodi obsecro sedatis furoribus: Quia non derelinquet Dominus uirgam peccatorum super sortem iustorum, ut non extendant iusti ad iniquitatem manus suas . Ipse enim uos prouidus scrutator secretorum uestrorum uestrique uigoris collator propulsari tentationum molestiis non sinet, quibus probari, et non succumbere posse uestrum spiritum  sperat. Quod si  persecutoris uoluptas improba intercesserit, et uim corporibus inferens, dicata Deo membra libidinose inuitas oppresserit; procul sit tantum ab appetitu animi perniciosa consensio; quia non polluet mentem aliena corruptio, quam non fedat propria delectatio.

5. Quapropter in harum tentationum discrimine, quarum graui conflictatione hinc inde prominentibus bellis imbecillitas humana uexatur; dum corporis integritatem amittere ueretur, uel perditam periisse dolet, etiam coram Domino premia integritatis sue meretur. Nec  crimen est; sed id potius intuendum,  idque omnibus modis affectandum est, quod nos Deo inculpabiles reddat, non autem metuendum quod uulgus de nobis iudicium feret. Quoniam non uacuabitur mercede incorruptionis mens, etiam carnis integritate adempta, dummodo permaneat sub testimonio sui opificis castitas interioris hominis illibata.

6. Nam quantumlibet aduersariis cedat infirmitas carnis, quibus datum est corpora trucidare, tormentis affligere, stupris coinquinare, penisque diuersis addicere; in nullo tamen animabus sanctitatis propositum conseruantibus possunt nocere. Quia, ut beatus ait Hieronymus: »Corpus sanctarum mulierum non uis maculat, sed uoluptas.« Et iterum sanctissimus Augustinus [a 1Kb] : »Non amittit  corpus sanctitatem manente animi sanctitate, etiam corpore oppresso; sicut ammittitur corporis sanctitas, uiolata animi sanctitate, etiam corpore intacto.« Sic Ioseph, sic Ieremias, sic Daniel, et tres pueri, multique Hebreorum fideliter Deum colentium illa tempestate uenundati sunt, et tamen a uerbo Dei non recesserunt; quia nullum in statum deuenerunt, quo Deum suum non inuenirent; illum utique [b 1Kb] ipsum, cuius in mente et intentione passionem ferentes, et dum cederentur, et dum secarentur, et dum lapidarentur, et dum uenderentur, Christi passionem cogitabant, qui impio post multa secula proditoris discipuli distrahendus erat commercio.

7. Denique Ionas propheta Dei nutu ponto de  naui proiectus , belluinis faucibus raptus, ex improuiso carceri horrifico mancipatur. Sed tamen expers omnis rationis monstrum illud rationabiliter Creatori suo obsequens, mystice tantummodo conseruandum sibi uatem creditum fore intellexit, et inde non demoliendam perniciter alui sui specubus reuerendam predam reposuit. Ut que erat prophete causa periculi, fieret postea nationibus credituris in sacramentum mysterii: et ex eo infractus uisceribus, et incolumis permaneret, ex quo triduani temporis sepulturam  mortis portendebat Dominice, quod abrogans Dei sui mandatis parere, Tarsum maluit nauigare. Sic [a 1Kb] Malchus monachus in captiuitate, uictrici dextera castitatem tuetur, crudeliumque dominorum iugo exuitur, dum pro eo, intercedente pudicitia, armata ungula seruit, immani feritate impium conterens Dominum, qui pudicum in antro suo immunem reliquerat Malchum. Sic Paulinus Nolane urbis episcopus, uir eximie sanctitatis et incomparabilis meriti, propter unicum uidue filium sponte subiit [b 1Kb] seruitutem, exemplo ueri magistri commotus, qui dum liberum et ceternum frueretur cum Patre et Spiritu sancto cuncta disponendi imperium, nec preiret genitoris potestas maiestatem prolis ceue  non rapinam arbitratus est esse se equalem Deo, sed semetipsum exinaniens, formam serui accepit, humiliauit se usque ad mortem, mortem autem crucis .

8. Quapropter, sorores mee, hoc Dominice passionis exemplar ante oculos cordis statuentes, et eius uestigia iugi meditatione sequentes, omne temporale supplicium pro nichilo reputate? Quia licet sit asperum et amarum, breue tamen est atque fini contiguum, et sub unius momenti spatio aut qui infert perit, aut sustinens deficit. Quia pene si acriores [c 1Kb] sunt, cito ingerunt patiendi defectum; si uero leuiores sunt, facilius tolerantur. In utroque  semper gloriandi uobis manet tropeum, in utroque semper felicitatis cumulatur profectus, dum per multimodam excruciationem ueluti aurum igne probatum, puriores anime uestre decidentibus scoriis uitiorum redduntur, et acrius pena grassante maturum laureandis uobis infert interitum, incunctanter uos nichilominus ad uerum premittens solatium, de quo per Prophetam dicitur: Dabo eis solatium uerum, pacem super pacem .

9. In huius igitur uite corruptione, quantalibet quisque nostrorum tranquillitate fruatur, commodis uegetetur, prosperitate feratur; ex eo tamen quia peregrinamur a Domino, magis desolationem esse quam pacem in ueritate fatendum est. Quia cuncta, que temporalibus rebus herent, et uario mundi  lumine perlustrantur, nichilominus uanitati corruptionique succumbunt, et facile a statu suo labuntur, dicente Salomone: Omnia uana sub sole .

10. Hinc uehementius piis Deo affectibus supplicandum est, sanctisque frequenter studiis insistendum,  et quasi lucerna in caliginoso loco lucente diuinarum Scripturarum precepta sanctorumque iura uerborum e tenebris nostre peregrinationis, quibus a Domino et beatorum consortio separamur, contemplanda sunt, et seruanda, donec dies lucescat, et lucifer oriatur in cordibus nostris . Unde, si libero aspectu Deum cernere anhelamus, prius fide corda purificanda sunt, operibus consecranda, et muro caritatis hinc inde uallanda, quibus profecto illius sacri Euangelii sponsione incunctanter condigni habeamur, qua dicitur: Beati mundo corde, quoniam ipsi Deum uidebunt . Inde queso uos, beate uirgines, ne perdatis coronam uobis paratam, nec uos a caritate Christi cuiusquam rei mundialis oblectatio segreget; sed  equo animo cum Apostolo predicate dicentes: Quis enim nos separabit a caritate Dei? tribulatio, an angustia, an persecutio, an fames, an nuditas, an periculum, an gladius?  Sed in his omnibus superamus propter eum, qui dilexit nos. Certus sum enim quia neque mors, neque uita, neque angeli, neque principatus, neque fortitudo, neque altitudo, neque profundum, neque instantia, neque futura, neque creatura alia poterit nos separare a caritate Dei, que est in Christo Iesu Domino nostro . Quin potius ista omnia propter eternam retributionem alacrioribus animis uotisque ardentioribus et querenda sunt, et ferenda. Manet enim unicuique  apud Dominum reposita laboris sui corona, et pro qualitate certaminis repensabit ille fructum mercedis.

11. Equidem nec nos diuino beneficio extorres fieri credimus, nec expertes, aut ingratos celesti munere speramus: quia, licet inuiti, tamen pro nomine suo sumus deuincti, et alto ergastulorum laqueo deligati. Repleta sunt penetralia [d 1Kb] carceris clericorum cateruis; uiduata est Ecclesia sacro presulum et sacerdotum officio. Horrent diuina tabernacula squalidam solitudinem, aranea texit templum, tenent cuncta silentium. Confusi sunt sacerdotes, et ministri altaris, quia dispersi sunt lapides sanctuarii in capite omnium platearum ; et desinentibus in conuentu hymnis cantionum  celestium, resonant abdita carceris murmure sancto psalmorum. Non promit cantor diuinum carmen in publico, non uox Psalmiste tinnit in choro,  non lector concionatur in pulpito, non Leuita euangelizat in populo, non sacerdos thus infert altaribus. Quia, percusso pastore, dispersionem intulit aduersarius  gregi catholico, priuata prorsus Ecclesia omni sacro ministerio. Et licet hec inuiti sustineamus, non esse tamen immunem coram Domino detentionem nostram confidimus.

12. Quanto uos nobilior gloria prestantiorque corona, o sancte sorores mee, expectat, que sponte seculo et fluxibus eius renuntiantes, zelo Dei armate, intrepido gressu contra hostem fidei libero exsilistis processu! Digne quidem munere diuino, condigne autem prophetali oraculo, quo dicitur: Qui sponte obtulistis de Isrel animas uestras ad periculum, benedicite Domino . Proferentes testimonium ueritatis in auctorem sceleris, et institutorem peruersi dogmatis, uictricia contra eum arma assumite, ieiuniis, uigiliis, orationibus, et clamoribus,  diebus ac noctibus insistentes. Rogo uos, sancte sorores, ne desistatis a ceptis, ne cessetis ab inchoatis, ne resiliatis a preliorum auspiciis; quia non inchoantibus premium, sed perseuerantibus datur. Ne respiciatis retro, nec primam fidem irritam faciatis, nec, manum super aratrum tenentes, ab itinere regio in deuium declinetis, festinate ad mercedem laboris uestri uos accingere, contendite ad culmen perfectionis ascendere. Quia post uictoriam miles coronatur strenuus, et iam consummato labore, conductis mercenariis merces dispensatur. Nam et qui certat in agone, non coronatur, nisi legitime certauerit . Certare uero legitime est, omnibus a corde exclusis labentium rerum affectibus intuitu capessendi regnum celorum, aut  cum iustitia uiuere usque ad mortem, aut non timere propter iustitiam mortem. Nam cum iustus rediuiuam semper demoniorum usque ad obitum perferat litem, nec desint ab eo tentationes usque ad finem: recepturus pro qualitate certaminis in futuro mercedem, quantauis sanctitate precellat, non pergit securus, non uadit ad Deum intrepidus. Ille uero, qui, sectando iustitiam, pro iustitia mori eligit, celerem instantibus bellis defectum imponit, eternumque indubius ad regnum ascendit. [a 1Kb] Sit qualis uult, et ex quibuslibet uitiorum laqueis seu peccatorum sordibus uenerit, etiamsi illotus [b 1Kb] baptismate ad martyrium conuolauerit, nichilominus coronatur.

13. Ne terreamini, sorores, furoribus persequentium,  neque formidetis a faciebus eorum, neque enim timere uos faciet Dominus uultum illorum. uobiscum ille est qui uos armauit, idem propter uos pugnat qui incitauit. Nec adiuuare desistet ille ipse, qui uos ad hunc peragendum agonem elegit, quo deuictis aduersitatum stimulis, secum iure perenni conregnare faciat temporibus infinitis.

14. uerum ad eos ueniamus , qui uos ab hac intentione inhibendas esse putarunt, et illam primordialem confessionem uestram infringere et negare iusserunt, quam uos incitante Christo sponte coram iudice protulistis. Nos autem talia uos agere  interdicimus, quia Deo est obediendum potius quam hominibus. Magister enim noster fundatores Ecclesie Apostolos nostros ad predicationem Euangelii informans, hoc eis dedit preceptum: Si quis me confessus fuerit, et uerba mea in generatione ista adultera et peccatrice, hunc et Filius hominis confitebitur, cum uenerit in gloria Patris sui, et sanctorum angelorum . Non oportet, sorores mee, uotum uestrum irritum facere, quia scriptum est: Si quid uouisti Deo, ne tarderis reddere: displicet enim ei infidelis et stulta promissio; sed quodcumque uoueris, redde. Multoque melius est non uouere, quam post uotum promissa negare . Non erit Deo inultum, ut post confessionem ueritatis denuo ueritate repudium detis, illudque  os, quod testimonium ueritatis proferendo diuinitus sacratum est, mendacio polluatis. Qui enim ista uos facere iubent, nichil aliud quam mentiri suadent. Et qui ad hoc mentes uestras inclinare contendunt, nichil aliud quam ueritatem negare compellunt. Nulla itaque differentia est inter mendacem, et ueritatem negantem; quia eodem reatu mihi uidetur astringi uera abrogans, quo et falsa depromens. Mendax enim nititur falsum commentum loco ueritatis inserere; uera autem obtegens, silentio suo falsitati administrat uigorem. Hinc euenit, ut ueritas celata non pateat, et falsitas subnixa preualeat. Utrumque uero unum sunt, et ob hoc impunita non erunt. Scriptum est enim: Testis falsus non erit impunitus . Et iterum: Os quod mentitur occidit  animam . Quare ergo, sanctissime sorores uosmetipsas interficere, uestrarumque animarum parricidas fieri non timeatis? Neque enim aliud agit quam hominem occidit, qui seipsum occidit; et grauioris culpe criminibus obnoxius iudicatur lictor animarum quam corporum. Quoniam elisa caro quandoque surgit pro meritis cum anima regnatura in gloria; uitiis autem anima interempta secum pariter carnem pertrahit ad gehennam.

15. Nunquid mentite estis in eo quod patulis assertionibus in aduersarium fidei catholice protulistis? Nunquid omne conuitium, quod in ipsum preuium Antichristi dixistis, non uerum et certum est? uirum demoniosum, Satane ministrum, mendacio plenum, mortis ac perditionis perpetue filium. Nunquid  non omnis catholica Ecclesia identidem quod et uos Deo testimonium refert?

16. Proponunt certe uobis expugnatores sancti propositi eremitatem ecclesiarum, compeditionem sacerdotum [c 1Kb] , dispersionem ministrorum; et quod non est nobis in hoc tempore sacrificium, nec holocaustum, nec oblatio, nec incensum, cuncta uastante sacrilega manu, omniaque turbante fauore tyrannico . Sed respondendum est eis, sacrificium Deo acceptabile esse spiritum contribulatum : et quod in anima contrita, et in spiritu humilitatis ita a Domino suscipiamur, sicut  in holocaustis arietum et taurorum, et sicut in millibus agnorum: quia non est confusio confitentibus eum . uos ergo, sorores beate, iam in illo reti Dominico capte estis, quod in dextera nauigii ad preceptum magistri missum, plenum magnis piscibus littori expositum est , ad hoc reseruatum, ut scrutinio apostolurum foris malis proiectis, perenni uos societate iungamini electorum catalogis. Si uero sciscitante iudice, negaueritis uos maledixisse uatem, maledicemini; nec detestatas fuisse quod Dominus detestatus est, duplici peccato eritis obnoxie. Unum erit mendacii, negando ueritatem quam iam confesse estis; aliud subtrahendo coram inimico iustitie uerbum confessionis. Et certe que non maledicimus, e contrario  benedicimus, et quem non detestamur, quasi fauendo nostre societati admittimus.

17. Unde insistendum est, sorores mee, ut cepta bella cum diuino auxilio in pace animarum uestrarum consummetis, nosque potiori interuentu de celestibus tueamini. Quoniam si sic uobis pius Dominus non deest auditor, facilius tamen eius contuberniis coherentes, quidquid ab eo petieritis impertietur. Quia sic immaculata uirginitas liberis passibus Dominum sequitur, sic munda castitas a Redemptoris sui consortio non auellitur, sic etiam purpureo martyrii aspersa cruore sertis diadematum uictrix amicta comitatur. Deus enim Ecclesiam suam a molestia uastatoris defendet, nos quoque, sicut uoluerit, inuicta potestate de uinculis istis eruet, et custodiet,  sedibusque propriis misertus restituet. uos tantum, sorores, perseuerate usque ad mortem carnis, ut non solum animarum periculum euadatis, uerum etiam in uitam eternam eas custodiatis, dicente Domino: Qui perdiderit animam suam propter me, in uitam eternam custodiet eam .

18. Tunc autem quo pacto inculpabiles essetis, si communi cum nostra Ecclesia silentio in hac re uteremini, non detestando publice quem frequenti impugnatione blasphematis occulte? Nec statueret uobis Dominus ad reatum, quod sola cordis meditatione, non oris professione ipsum referretis in forum, emulando magis pretextum huius nostre Ecclesie, que hoc tempore contra ipsum uatem iniquum clandestinis agit inuectionibus? Pro eo quod [a 1Kb] prepediente  facinore, elapsa additione Gothorum respublica, que olim in Hispanis aucta felicitate Ecclesiarum, et summa dignitate pollente sacerdotum, ab eis moderantibus gubernabatur; in istius nefandi cultorum priuilegium uatis occulto iustoque Dei iudicio transuecta est. Quoniam quecunque Dominus nobis intulit, in uero iudicio fecit, et hec omnia propter peccata nostra, atque, ut scriptum est: Hereditas nostra uersa est ad alienos, domus nostra ad extraneos. Aquas nostras pecunia bibimus, et ligna nostra pretio comparauimus. Serui dominantur nobis, neque est qui redimat nos de manibus eorum. Qui grauissimo iugo colla prementes fidelium, omne a  regni sui finibus, sicuti cernitis, genus excludere moliuntur Christicolum; nunc pro suo libito tantummodo exercere nos sinentes Christianismum; nunc dira seruitute fetere facientes ritu Pharaonitico sudorem nostrum; nunc intolerabiliter a nobis uectigalem extorquentes chirographum; nunc publicum imponentes miserorum ceruicibus censum; nunc rebus nos abdicantes, crudeliter detrimentis atterunt rerum. Et ita uario oppressionis genere orthodoxorum fatigantes conuentum, diuersoque persecutionis incursu gregem affligentes Dominicum, gratum se Deo suo nostris iacturis credunt prestare obsequium. Quanto tunc prestantior nobis gloria a Domino prestaretur, si, desidiam respuentes, documento uestro excitati, talia peragere festinaremus, nec nos sub diuino  impie gentis laborare stimulo pateremur? Sed nos miseri eorum oblectati sceleribus non incongrue Psalmiste denotamur oraculis, qui ait: Commisti sunt inter gentes, et didicerunt opera eorum, et seruierunt sculptilibus eorum, et factum est illis in scandalum . Heu, proh dolor! quia esse sub gentibus delicias computamus, iugumque cum infidelibus ducere non renitimur. Et inde ex quotidiano usu illorum sacrilegiis plerumque utimur, magisque ipsorum contubernia affectamus, quam ut exemplo Loth patriarche relicto Sodomitico rure in monte saluemur.

19. At uos, beate uirgines, postquam strenue bellatrices ad publicum prosilistis certamen, et coram regibus et principibus mundi intrepida confessione  repulistis iustitie hostem; pugnandum est uobis usque ad mortem; quia hoc genus certaminis in morte glorificatur, et tunc brauium miles accipit, quando moritur; eoque fit de corona uictorie certus, quo se ardentibus bellis iniecerit moriturus. Sic uos, obitum distrahentes corporeum, eternum uite perennis emetis statum, luci perpetue mancipatum; dumque celestia pro terrenis mutando acquiritis, et dispensando labentia, in euum mansura percipitis, precipuis meritorum uestrorum exemplaribus Ecclesiam catholicam informatis, quo mundana abdicando, supernis rebus intendat. Manet igitur uobis, sorores mee, ex utraque parte uictorie commodum: manet ex utroque latere premiorum indesinentium lucrum; et hinc non indecenter illud Psalmiste uaticinium  uestris iustis laboribus exstat paratum, quo dicitur: Gloria et diuitie in domo eius, et iustitia eius manet in seculum seculi .

20. Sed iam me in portu silentii constituto, priusquam uolumen finem appetat, et sancto inspiramine educatis arma preliandi ministrare desistat, tecum mihi paululum loqui libet, o uirtutum meritis florens, Flora sanctissima soror, ut nostre familiaritatis uerbum auditu placido captans, secretario cordis recondendum admittas, nostrumque consultum sanctificatis mentibus tuis, ut pii patris preceptum reponas. Audi ergo, filia, et uide, et inclina aurem tuam, et obliuiscere populum tuum, et domum patris  tui, quoniam concupiscit rex speciem tuam. Non itaque uocatio tua ceterorum similis est. Siquidem tu lupino creata coitu, et oue matre progenita, quasi ex sentibus rosa frondescis. In nullo tibi ethnicum semen obsistens, cum tamen Christiano edita partu conceptum diuinitus, pieque matris magisterio Dominum Iesum Christum adeo credula mente colueris, ut propter nomen eius acrioribus cesa flagellis, pristinam nullatenus professionem repuleris. Noueras enim sponsum tuum dixisse: Tradent uos in conciliis, et in synagogis flagellabunt uos; et ad presides regesque ducemini propter me in testimonium illis et gentibus. Qui autem perseuerauerit usque in finem, hic saluus erit .

21. Hinc iam tibi proposita auspice Deo gloria  cepit te comitari martyrii. Hinc nominis tui magnifica toto orbe fama diffundi, hinc pro te rumor agonis, populos nationesque peragrans, cepit pluribus innotescere. Denique euulsam [a 1Kb] ictibus flagellorum uenerabilis tui uerticis cutem, rimamque qua cesaries pulchra defluxerat, ego persecutionis tue tempore intuitus sum, dignante te illud mihi ostendere ueluti proximo patri puritate reuerentie tue. Et blanda manu attrectans, quia osculis ipsa uulnera non crederem esse demulcenda; postquam a te discessi, diu alteque memet reputans suspiraui. Exponente uero coram me diffusa celitus gratia oris tui ingentia dolorum tuorum, casusque periculorum, qui te presserant, et quomodo septa custodie, qua mancipata exstiteras, diuinitus patefacta, nocturna  tibi silentia aditum effugiendi prestiterint; reputaui conformem te esse Petri apostoli passionibus per hec eademque gesta que cunctis ostenderas. Quippe que tunc diuinitus absoluta, post sexennium de ciuitate in urbe, de uico in oppido per multa et uaria exsilia, atque latibula remedio fuge contenta fueras. Et que prius intuitu euadendi enormes moles transcenderas, nunc quasi monenti Christo sponso tuo ac tibi dicenti: Ubi pascis, ubi cubas in meridie , soror mea? Iterum uenio [b 1Kb] crucifigi; rediuiuo preliandi aucta regressu, forum adis, publicum petis, teque intrepida, confitendo Christum, et detestando fidei aduersarium, iudici offers; fortiterque ei resistens, laudans Christum tue salutis auctorem, pietatis extollis religionem, ac deinceps impudicum  uatem infamans, nullatenus uera potuisse predicare, mendacio plenum denuntias. Et ob hoc congrue Dauidicum carmen decantas: Loquebar de testimoniis tuis, Domine, in conspectu regum, et non confundebar ; et iterum: Bene nuntiaui iustitiam tuam in Ecclesia magna. Ecce labia mea non prohibebo, Domine: tu cognouisti. Iustitiam non abscondi in corde meo: ueritatem tuam, et salutare tuum dixi. Non celaui misericordiam tuam, et ueritatem tuam a synagoga multa . Ac si patenter diceres: Testimonium ueritatis tue, Domine, hactenus timore carnis celaui; iam nunc, tuis armata uiribus, patefaciam, quia sic timere nescit Deicola, sic trepidare ignorat mens tuo munere opima.

22. Hec ideo, Christi famula, domina soror mea Flora, tibi disposui, ut tantarum uirtutum beneficia recolens, ne tuis collata celitus meritis perdenda reputes, ne conculcanda pertractes. Festina ad brauium, curre ad premium, dum tempus capessendi instat potissimum. Paratus enim est sponsus tuus Dominus iehsu Christus titulum tibi conferre perfectionis, si pugnare usque ad mortem non cessaueris, si pro eo mori sicut a principio elegisti usque ad supremum contenderis, si hanc perfunctoriam penalitatem  gaudiis oblectata supernis, pro nichilo penderis. Quia non sunt condigne passiones huius temporis ad superuenturam gloriam, que reuelabitur in nobis . Certa bonum certamen, soror mea uirgo beata, et si acrius uulnereris, non cedas. Quia hec uulnera eterne sunt felicitatis auspicia, et sempiternis conferunt defectum doloribus. Cuncta permanent incolumia. Mors hec uitam donat, cetibus sanctorum agglomerat, et statum perennitatis fideliter ac uiriliter in agone perseuerantibus prestat. uerum quia se pridem claudi iam liber sperauerat, cum me tibi singulariter uerbum facere, o soror Flora, olim gesta primordialis martyrii tui cogerent, nunc ad utrasque reditum faciens, adhuc paululum communiter uobis loquens, quod mereamini  premium disseram, et sic deinceps prolixo sermoni finem imponam.

23. Inenarrabilia sunt, sorores mee, premia uestra, egregia multum nimis reposita munera. Accipietis enim a Domino fructum uirginitatis centesimum, et gloriosi martyrii inenarrabile commodum. Occurret uobis obuiam sancta et uenerabilis regina mundi uirgo Maria, florentissimis uirginum choris ornata. Aderunt [c 1Kb] etiam fortissimi milites Dei, confratres uestri, Perfectus, Isaac, Sancius, Petrus, Walabonsus, Sabinianus, Wistremundus, Habentius, Ieremias, Sisenandus, Paulus, et Theodemirus, qui uos precesserunt cum signo fidei, et uictoriam de hoste tulerunt, uobisque ianuam perueniendi ad regnum aperuerunt, dignum itineri uestro preparantes  occursum, atque dicentes: »uenite, sorores sanctissime, ingredimini thalamum sponsi uestri, quem eatenus dilexistis ut propter illum mori non timeretis. Iam enim hiems transiit, imber abiit et recessit , quia temporalis tribulatio a uobis deuicta discessit. Properate, sancte sorores, festinantes cum iucunditate faciem eius cernere, cui in ueritate famulastis, pro quo mori non recusastis, ut in eternum uiuatis. Percipite mercedem uestri laboris, et sumite lauream gloriosi certaminis.«

 24. Quis tunc existimare gaudium tuum poterit, o soror Maria? Quis illius felicissime hore diffusam celitus mentibus tuis letitiam compensabit, cum inter eos Leuitam agnoueris Walabonsum, quem tibi pia parentalis affectio germanum generauit? Quis utrarumque uestrarum tripudium mortalibus coniecturis aut uerbis humanis expediet, que, diuino iam gremio constitute, inter affluentia diuitiarum paradisi locate, incunctanter illius remunerationis donaria capietis? Quia oculus non uidit, nec auris audiuit, nec in cor hominis ascenderunt, que preparauit Dominus diligentibus se .

25. Unde obsecro uos, sanctissime sorores mee, uirgines prudentissime, que semper oleo castimonie redundantes, ornatissimo lampadum celestium  emicastis fulgore, quando tabernacula Domini intraueritis, ut mei memores esse dignemini: dum thalamum uestri adieritis sponsi, eiusque amplexibus incessabili merueritis fruitione coniungi, tuemini me precibus, defensate meritis gloriosis [a 1Kb] . Prosit mihi peccatori huius mediocritas succincta libelli, quem spiritali uestro flagrans amore, uestre saluti consulens edidi: quod per eum uos institui: quod ad perficienda bella Domini incitaui: quod ut in conflictu non deficeretis, ense predicationis armaui: quod illecebras quas fugere debeatis ostendi: quod premia que mereatis disposui: quod in laudibus uestris prout potui me uersaui. uos nostis quid a uobis petierim, quid caritatis intuitu uobis indixerim. Ut digno interuentu uestro omni uitio  caream, culpis exuar, nesciamque delinquere; quo fideli famulatu omnipotenti Deo meo coherens, fruar post transitum tam uestrum quam dominorum meorum consortio, in quorum defensione et laude opus condidi Memoriale sanctorum, quod immanitas [b 1Kb] persecutoris me compulit relinquere imperfectum, Christo fautore quandoque nichilominus consummandum. Opitulationem sane perparuam uoluminis in fine adieci, quam et uerbis simplicibus edidi, et uestro necessariam proposito fore percensui. Ut crebra meditatione uestris eam memoriis alligantes, tam pro uobis iam celestis aule luminibus uestigium cordis super tenentibus, quam pro totius Ecclesie catholice commoditate Domino offeratis, nostrique mentionem, prout textus exorationis poscit,  loco ultimo faciatis. Ita uos Deus pacis ad perfectum sanctificet, ut animas et corpora sine querela in aduentum Domini Iesu Christi seruetis: Qui cum Patre et Spiritu sancto uiuit et regnat in secula seculorum. Amen.



ITEM ORATIO EIUSDEM EULOGII AD SUPRADICTAS uIRGINES [c 1Kb] .


Domine Deus omnipotens, qui sperantibus in te es solatium uerum, timentibus te remedium indefessum, et te diligentibus perpetuum gaudium, accende igne amoris cor nostrum, et flamma tue caritatis pectoris nostri exure recessum, quo ualeamus ceptum consummare martyrium. Ut, dilectionis tue in nos uigente incendio, decidant a nobis incentiua peccaminum, et malesuade titillationes procul effugiant uitiorum. Ut, dono gratie tue illuminate, cuncta mundi oblectamina ualeamus despicere, et te puris mentibus ac uotis simplicibus usquequaque diligere, timere, desiderare, et querere. Da nobis, Domine, in tribulatione auxilium, quia uana est salus  hominum. Da fortitudinem preliandi in hoc certamine, et de Sion intuitu liberandi nos respice; quatenus passionis calicem tua prosequentes uestigia, possimus iucundo ore ebibere. Tu enim, Domine, Isrelitas tuos olim sub diro Aegyptiorum iugo gementes, non solum potenti dextera liberasti, uerum etiam Pharaonem et exercitum eius in medio mari demersum, ad gloriam et honorem nominis tui omnino contriuisti. Da fragilitati nostre [d 1Kb] in hac congressione inuictum resistendi inimico presidium. Confer inter acies demoniorum et hominum contra nos insurgentium inexpugnabile dextere tue auxilium. Oppone in defensionem nostram numinis tui scutum, et usque ad mortem propter te uiriliter dimicandi prebe suffragium, quo ualeamus effusione  sanguinis nostri passionis tue reddere debitum. Ut sicut pro nobis tu ipse dignatus es mori, ita nos quoque condigno pro te martyriali obitu facias interire: ut tormenta eterni supplicii per temporalem gladium euadentes, deposita sarcina carnis, ad te mereamur peruenire felices. Adsit etiam, Domine, absque obstaculo catholice plebi tua uirtus piissima, defendens Ecclesiam tuam a uastatoris molestia, omniumque sacerdotum tuorum corona sanctitatis et castimonie ope subnixa, post illibatum sacre officiositatis ministerium celestem adire iubeas patriam. Inter quos seruum tuum Eulogium, cuius post tuum munus documentis instruimur, litteris edocemur, solatiis confouemur, predicationibus animamur; omnibus peccatis mundatum, sceleribus  uniuersis abstersum, fidelem tibi efficito famulum, tuo perenniter obsequio mancipatum; quo in hac mortalitate placitum tibi exhibens famulatum, condignus tuarum in futuro habitus muneribus gratiarum, saltem uel ultimum requiescendi obtineat loculum in regione uiuorum. Per Christum Dominum nostrum, qui tecum uiuit et regnat in secula seculorum. Amen.





SANCTI EULOGII ARCHIEPISCOPI TOLETANI MARTYRIS DE uITA ET PASSIONE SS. uIRGINUM FLORAE ET MARIAE [a 1Kb] .



PRAEFATIO AUCTORIS


1. Cum ad laudem Christi pertineat cultus reuerentie, qui martyribus exhibetur, respondet tamen fidelibus in remedium animarum, quidquid religiositer in festiuitatibus agitur beatorum: presertim, cum per hoc, et per ipsorum patrocinia martyrum et summi Redemptoris acquiritur premium, in cuius honorem uirtutem recolunt sanctorum; ergo nostrarum uirginum Flore et Marie tropea digesturi insignia non facundie lepori, non tonantibus euphoniis uerborum seruiamus; sed quod fidelibus simpliciter rei geste ueritatem insinuet, obseruemus: quia sufficere nostris credimus ueritatem pura simplicitate digestam, quam uano infulatam cultu fallaciam. Et sat nobis est fideliter referre quod fuit;  quia non congruit sub uenustate sermonis rem que non exstiterit adhibere. Illibata namque ueritas, quoquo modo proferatur, firmiori gressu consistit, et ornatissime fictum mendacium paululum perseuerat. Nec patitur Christus assertorem iustitie immunem esse benedictionis premio, cum tamen reatu homicidii astringatur prolator mendacii.

2. Harum igitur uocationem uirginum que dispari solo progenite, et pari mortis occasu celestibus adunate sunt, sigillatim exponi necesse est; et quibus modis unaqueque earum predestinate sanctificationis culmen attigerit, Deo fautore, saltim exili digeramus stylo.



S. Flore genitores et eorum patria. Corduba nascitur et patre mortuo, pie a matre educatur. Mira Flore abstinentia.


 3. Primum igitur specie decoris et uenustate corporis nimium florens uirgo sanctissima Flora, sed interiori habitu florentissima, matrem Christianam habens  ex uico Ausinianos, qui ex parte occidentali milliaribus octo a Corduba distat, purissimis et nobilibus, ut ita dixerim, perfunctam natalibus, patrem uero gentilem ex oppido habuit Hispalensi. Hi, nescio qua occasione, propriis locis exsules, Cordubam degendi gratia accesserunt. Qui ex ultimo partu suo hanc infantulam procrearunt, et sublato per mortem genitore, fidelissime genitricis tutela sponsa Christi nutritur. Quam pia mater sacre religionis legibus imbuens, docuit fideli credulitate colere Christum Deum, qui per uterum uirginis Marie ad  nos ultimo tempore ueniens, et per assumptam humanitatem hominibus proximus factus, per ineffabilem  quoque Deitatem suam inuisibilis, incomprenensibilis, et inextimabilis semper exstitit. uenerabilis namque puella tenerrimis annis fidei pietatem ebibens, cepit intra mentis recessum altare sanctum construere, quo placita operum bonorum holocautomata Christo semper offerret. Que ab ipsis rudimentis infantie cunctis se uanitatibus seculi priuans; totum quod illa etas  pueriliter affectat, superno iam delibuta rore conculcat. Nam quodam tempore, cum genitricem eius adirem causa dignoscendi principium huius puelle conuersationis, ipsa genitrix inquit: »In ueritate [b 1Kb] uobis loquor, quod ineuntibus annis Christi amorem pectore suo recondens filia mea, secularium oblectationum cultum usquequaque spreuerit,  ac semper que Dei sunt, corde meditari studuit, semper opera sancta adimplere non distulit. Adeo ut in infantia sua cum diebus Quadragesime paruitati eius consulens, siue ut illa etas contigua robustius conualesceret, esu quotidiano, competenti prandii hora eibum ei porrigerem; illa in uirtute Domini positum habens cor, egentibus eum ministrans, furtim beatum exercebat ieiunium. Sicque diebus singulis ipsa agente, pene maximum abstinentie tempus elapsum erat, cum clandestina infantis deuotio uix quibusdam reuelatur indiciis. Quam talibus inhibere uotis ipsa obnitens, ne prius quam illud tenerrimum corpus adolesceret, marcore abstinentie quassaretur, conata sum iam ad epulum suadere diurnum. Eam tamen non potui prouocare ad uescendum,  nisi sero, et comminatione continua; perfecit tamen uotum suum electa Christi sponsa.«

4. Ex eo tempore mater solerti uigilantia sobolis mores procurans, eamque in omnibus rebus Christo assignatam esse considerans, nullatenus deinceps contraire piis puelle affectibus audet. uenerabilis uero puella Deo duntaxat placere studens, prouida obseruatrix Euangelii attendebat Christo monenti et dicenti: Si quis diligit me, sermonem meum seruabit, et Pater meus diliget eum, et ad eum ueniemus, et mansionem apud eum faciemus . Ita purissimum celestis exsecutione precepti introrsus preparans habitaculum, nichilominus sancte et indiuidue Trinitatis quotidiano frui meretur aduentu.

5. uerum dum exercitio sanctitatis id quod clam  meditabatur, uberius in amorem Christi proficeret, letareturque se Christo per eamdem religionem perennius  esse ascitam, nec tamen passim fidelium interesse conuentibus auderet, eo quod fratrem pestiferi dogmatis perfidum haberet cultorem, qui eius assidue conuersationem exploraret; ut ipsa erat natura prudens, et calens ingenio, didicit a sapientibus nichil proficere obscuratam credulitatem, et celatam confessionem Trinitatis, presertim cum scriptum sit: Corde creditur ad iustitiam, ore autem confessio fit ad salutem ; et iterum in Euangelio: Omnis qui confitetur me coram hominibus, confitebor et ego eum coram Patre meo, qui est in celis: et qui negauerit me coram hominibus, negabo et ego eum coram Patre meo, qui est in celis .



Deserit paternam domum, ad quem postea reuertitur.

 6. Igitur instructa utiliter quomodo se in confessione nominis Christi haberet, sciensque non leue esse discrimen latenter credere Christum, et publice existere uexillo Satane denotatam; matre hinc inconsulta domum relinquens, clam cum sorore sua fugam iniit. Seseque tutioribus locis inter Christicolas collocantibus, seuissima insectatione frater earum  propter illas Dei lacerat Ecclesiam, adeo ut nonnullos clericorum carceri tradens, conuentum ubique religiosarum feminarum persequeretur. Et cum agnoscerent infestationem, que erga sortem Domini grassabatur, indignum diiudicantes se esse tutas, et Ecclesiam Dei uapulare: illico sancta Flora, que se nouerat ad tale prelium  diuinitus fuisse electam, publico regressu in domum reuertens ait: »En ego, quam [a 1Kb] queritis, adsum in medio uestri, pro qua Dei sortem insectamini: assisto intrepida, Christo credula, religioni fauens catholice, stigmata crucis gerens, et omnium que cultum pietatis insinuant affectatrix. uos modo, si potestis, hanc eneruate confessionem: satagite crudelioribus tormentis fidem meam euincere, et  a Christo me separari contendite: pro cuius amore quidquid ad supplicium meum seuus imploderit arbiter, gratissimis decreui animis supportare. Credo, probabitis me inter penas fortiori pertinacia, quam nunc in prima congressione, Christum Iesum confiteri.«



A fratre torquetur, et accusatur ut Christiana, sed fortiter Christum confitetur: quamobrem dire uerberatur.


7. Frater autem eius ille peruersus hec audiens, cedibus ac minis interdum, et blandis eam nitebatur reuocare sermonibus. Sed cum cerneret, nichil conatum suum proficere, quinimo se quasso aspiciens labore consumi, ad iudicem eam pertrahit, dicens: »Hanc mihi sororem, o iudex, ultimus partus matris eiecit, que simul mecum ceremonias legis  uenerabiliter excolens, debitum semper erga cultum fidei nostre obsequium exhibebat; sed Christiani crebro eam urgentes instinctu, uatem nostrum abnegare, ritumque detestari fecerunt, et quadam lenocinatione Christum esse Deum credere illexerunt.« Quam iudex, utrum se sic haberet illa delatoris germani questio, sciscitatur. Extemplo ipsa fratrem impium abnegat, cultumque Mahometanum se nullatenus nouisse testatur; et adiungit: »Christum ab infantia mea noui, ipsius documentis instructa sum, ipsum habere Deum decreui, ipsique integritatem corporis mei eius olim thalamis oblectanda promisi.« Hec ubi uirgo sanctissima protulit, mox sacrilegum pectus iudicis furor immanis exagitat, et in cedem martyris iram admouens, inter utrumque  satellitem apprehensis manibus eam extendi precepit, diroque uerbere caput eius pertundens, tandiu flagris insistit, quousque decisa cum cesarie cute, os uerticis nudum pateret. Perdurat nichilominus adolescens martyr et uirgo in sua confessione. Tunc iudex semiuiuam et pene exanimem impio fratri eam delegans, admonet, ut confota medicamine, et uerbo legis instructa sibi demum, nisi se conuerterit, presentetur.



Includitur domi a fratre, sed aufugit et delitescit usque ad tempus martyrii.

8. Perductam deinde in domum suam Christi uirginem hostis, non frater, ille iniquus domesticis eam feminis demulcendam fomento et uerbo committit,  magnis solummodo trabibus catenarum [b 1Kb] feras mansionis obtrudens. Quia ingenti maceria totius predioli ambitus premunitus, omnino de nulla euadendi sollicitudine quemquam arguebat. Ideoque non post multos dies uulneribus expiata fortis Flora, cum se sospitem esse sentiret, quadam nocte per contiguum  infra cortem domui herens tugurium, celsum parietem iuuante Domino scandens, inde se foris plateali solo proiecit. Que nullo stimulata dolore, cepit per tenebras noctis, angelico eomitante ducatu, quo Dominus uellet ingredi; sicque cuiusdam fidelis inter illud chaos nocturnum hospitio recreata, cum aliquandiu ibidem commaneret, deinceps preclarum  Tuccitane urbis uiculum [c 1Kb] Ossariam intuitu latendi petens, ibi cum [d 1Kb] sorore sua usque ad  tempus, quo martyrium consummauit, delituit. Et ego, ego ille peccator, ego diues iniquitatum, qui a principio martyrii sui amicitia eius fruitus sum, combinatis manibus meis cicatrices reuerentissimi et delicati illius uerticis attrectaui, cum ictibus flagellorum uirginalis coma elapsa fuisset.



Sancta Maria uirgo et martyr. Traditur educanda in cenobio Cuteclarensi.

9. uerum quia Deo fautore beate uirginis Flore  auspicium conuersationis ac martyrii adnotatum est; opere pretium reor, si itidem sancte uirginis Marie et martyris processum natiuitatis, primordiaque religionis edisseram; ut quibus par fuit consensio preliandi idemque assensus pro iustitia moriendi consimilis exstet in relatu uocationis etiam huius uirginis intentio calami. Huius pater ex oppido Eleplensi non infimus prosapia, Christianus tamen, huc aduentasse perhibetur. Qui ex genere Arabum coniugem ducens, totius impietatis errore eam emundans, Christi fidei consignauit. Quapropter cum eadem coniuge proprium incolere aruum non ualens, per diuersa profugus agitur, quousque diuino gubernaculo ad oppidum Froniano peruenit, qui in montana Cordubensi in parte occidentali  duodecim ab urbe milliaribus distat, utroque pignore comitante, quod ex ea susceperat, Walabonso scilicet, et Maria. Ibi uitam suam pro uiribus sustentarunt; ibi mulier illa luporum erepta faucibus, in fide Christi perseuerans, post nonnullum tempus in Domino requieuit; ibi superstes uir gradu confessionis potitus, arctissimum uite perennis callem gaudiis oblectandus celestibus ingreditur. Sed puerum ecclesiasticis regulis educandum, sortique Domini admiscendum pie memorie Saluatori presbytero tradidit, qui tunc preclaro regimine sancti Felicis monasterium, quod in eo loco fundatum est, gubernabat. Sanctam uero hanc uirginem Deo deuouens, Cuteclarensi cenobio, quod gloriose et semper uirginis sancte Marie genitricis Domini fulget memoria,  consignauit, constituens eam apud quamdam summe sanctimonie feminam  Artemiam nomine, que et ipsa geminum pignus per martyrialem obitum olim celo premiserat, Adulphum scilicet, et Ioannem, qui in primordio regni principis huius uiriliter de hoste triumpharunt. Quorum instar siderum celi gesta micantia ad emolumentum Ecclesie sancte, et exemplum debilium, senex et magister noster, atque illustrissimus doctor  beate recordationis et memorie Speraindeo abbas stylo latiori composuit.



Quam pie educatur.

10. Artemia igitur gratia sanctitatis, prouecteque  etatis, seu obtentu martyrum filiorum, ceteris in eodem cenobio commanentibus feminis antecellens, totius monasterii uirginalis conuentus iussu auctoritatis eius intendebatur. Docuit autem puellam, sicut ipsa nouerat, Deo seruire in omni humilitate, castitate, et obedientia, et timore Domini animum eius exercens. At non post multum tempus predicto sacerdote Saluatore mundo recedente, puerum etiam ad se nutriendum pater reduxit. Qui duo futuri martyres gratia Spiritus sancti in Dei timore magnopere proficiunt. Tandem uero per gradus ecclesiasticos adolescens ille Walabonsus succrescens, honore diaconii fungitur . Quia uero precedebat etate uirgo sanctissima adolescentem germanum, loco genitricis soror ab eo excolitur, et in prolis affectum commutauit fraternum amorem.



Eius fratre pro Christo interfecto, e monasterio sancta egreditur, eique Flora occurrit, et utraque iudici se offert.

11. Igitur dum inter eos hec assidue gererentur, dispensante Deo, Leuita dignissimus Walabonsus cum beato Petro presbytero, seu cum ceteris confessoribus  martyrio coronatur. Et qui euo ultimus erat sorori,  fit primus electione martyrii. Denique remanet destituta presentiali solatio fratris Christi ancilla, que ante mundi constitutionem ad martyrium predestinata, intus extraque semper tuebatur intercessione fraterna. Et  cum crebrius fraternum suspiraret obtutum, cuius in proximo fruitura erat consortio, per quietem quamdam sanctus martyr quamdam admonet religiosam, ut iam soror Maria pro se plorare desisteret, quoniam uicino tempore ad eum in supernis esset uentura. Ex eo die uritur cor uirginis amore martyrii, et que fratris obitum impatienter lugebat, subito diuinitus illustrata impatienti ardore ad martyrium anhelat.

12. Quodam igitur die, inuitante, ut credo, Christo,  monasterium derelinquens, forum petitura descendit, quo sicut ceteri martyres, qui iam celesti premio oblectabantur, hec quoque uirgo Christum confitendo, et fidei sancte aduersarium repellendo, corona martyrii potiretur. Que dum ecclesiam beati Aciscli martyris in ipso adhuc itinere positam intuitu Dominum obsecrandi intrasset, Dei nutu ibidem sanctam Floram in suffragio suo preces martyrum aduocantem inuenit. Que et ipsa Christo dicenti sibi : Iterum uenio crucifigi, rediuiuo preliandi studio calens, olim cepti martyrii palmam e loco latibuli sui alacris inuentura descenderat. Tunc se inuicem datis osculis salutantes, alterno consultu explorant se. Et cum unum idemque uotum suum  existere mutua proderet confessio, dimidiante Christo qui dixerat: Ubicunque fuerint duo, uel tres in nomine meo congregati, ibi sum in medio eorum ; illico indissolubili federe caritatis nectuntur, nulla se ab inuicem occasione diuellende, nulla intercedente fortuna desciscende, nullisque ab alterutro, quamuis seuissimis, imminentibus casibus disparande, qui ad interitum earum pro confessione ueritatis exaggerarentur, quousque et ista Christum, et illa in celestibus fratrem adiret Walabonsum. Sicque in ipso impetu iudicibus assistentes, ita firmiori allocutione prima, ut reor, sanctissima Flora eos aggreditur, dicens:

 13. »En ego illa sum, que, pro eo quod gentilitio semine procreata Christo adheserim, dudum a uobis, ut eum abnegarem, diro uerbere lacerata sum. Que hactenus infirmitate carnis huc illucque profuga delitescens [a 1Kb] , nunc iam in uirtute Dei mei subnixa, uestris adstare non uerens pretoriis, eadem qua primum constantia Christum Deum in ueritate profiteor, scelerosumque dogmatistam uestrum pseudoprophetam, adulterum, magum et maleficum esse protestor.« Tunc deinde uirgo uenerabilis Maria diffusione celestium gratiarum sanctificato protulit ore: »Et ego, iudex, olim inter illos confessores magnificos habens germanum, qui non leui subsannatione uatem uestrum infamantes occubuerunt, similique audacia Christum esse in ueritate  Deum asserens, ritum uestrum legisque ceremonias demoniorum figmenta esse profiteor.« Extemplo seuissimus arbiter uesano concitatus furore, sub uoce illa terribili frendens, uirginale propositum asperrimo deterret boatu, minis exprobrat, clamoribus arguit, adiiciens carceris squalorem, et contubernium scortorum.



Carceri mancipantur, ubi eos confortat S. Eulogius.

14. Suscipiunt denique abdita carceris sponsarum Christi membra tuenda magis quam eliminanda, que semper pudico honestata decore ab ipsis cunabulis actu sanctimonie prepollentes, precipua uirtutum gratia reluxerunt. In quibus aliquandiu sancte uirgines permanentes, insistunt ieiunio, orationi incumbunt,  totumque illum horrorem ergastuli celestium meditatione hymnorum expediunt. Tunc nos etiam ex antro [b 1Kb] deducti, cum isti carceri deputarentur, Deo fauente, ad instructionem illarum, librum Documentum Martyrii condimus; eisque iam pene a proposito suasione quorumdam labentibus, in solatium meditandi et consummandi prelia inchoata  dicauimus, connectentes in finem opusculi orationem suo certamini, omnique Ecclesie congruentem.



Inde educte occiduntur.

15. Igitur permanentes in laudibus Dei, et sacratissime uirginis, post tertiam admonitionem prosternende in forum educte sunt. Taceam iudicis sciscitationem uicibus allatam eis, uel una uel sigillatim ad beatissimam Floram , sicuti iam alibi [c 1Kb] digessimus. Et intuitu mediocritatis aliquid silentes, ne fastidium protractus sermo legentibus generet, mors uirginum pretiosa stylum competenti fine coarctat. Inde precipiti ducatu ad locum decollationis ducte, sacra signacula uultibus imprimunt. Et sic, extensis collis, post beatam Floram sancta Maria  prosternitur. Quorum corpora canibus deuoranda ac uolucribus discerpenda ibidem relinquentes, alio die in flumen proiecerunt. E quibus cadauer sancte Marie uirginis et martyris cenobio Cuteclarensi, a quo ad martyrium descenderat, donante Deo reponitur; cum tamen corpus beatissime uirginis et martyris Flore, quo situ Dominus reposuerit, penitus ignoretur. Capita uero illarum in Basilica sancti Aciscli martyris reconduntur, quo presentiali corporis sui fauore populos Christianos tuetur.

16. Ultimo tantummodo historie loco insinuare curamus, quod, priusquam uirgines beate deciderent, quibusdam consororibus promiserunt quod eo ipso, quo Christi coronatori suo assisterent obtentu adepte gratie sponsum precantes, nos uinculis  liberarent; quod ita Deo fautore peractum est. Nam ille octauo Kalendarum Decembris martyrium consummantes, nos tertio earumdem Kalendarum compedibus resolutos ab squalore carceris eruerunt, era qua supra. Per Christum Dominum nostrum, qui uiuit cum Patre et Spiritu sancto in secula seculorum. Amen.





SANCTI EULOGII EPISTOLAE [a 1Kb]



EPISTOLA PRIMA AD ALuARUM. Martyrium duarum uirginum Flore et Marie celebrat.

Charissimo in Domino Iesu Christo fratri meo ALuARO EULOGIUS.

1. Magnificauit Dominus misericordiam suam nobiscum, mi frater, et facti sumus letantes . Quia quibus uerbum uite in lacrymis seminauimus,  in gaudio uictorie fructum metisse uidemus. uidemus enim uirgines nostras, debellato principe tenebrarum, conculcatis mundialium oblectamentis affectionum, accensis [b 1Kb] adorearum lampadibus, obuiam prosiliisse sponso ac regi celorum. Et, quia semper se hostiam uiuam, sanctam, Deo placentem preparauerunt, ideo celestis aule limina adeuntes intrauerunt, inuitante Christo ad nuptias, cantantes canticum nouum, atque dicentes: Dignus es, Domine  Deus noster, accipere gloriam et honorem, quoniam redemisti nos de potestate tenebrarum, et fecisti nos condignas sortis sanctorum tuorum, et transtulisti in regnum tuum eternum . Et, cum hoc gaudium uniuersalis Ecclesia de illarum uictoriis habeat, precipue tamen ego pre ceteris quodam tripudio iucunditatis extollor, quoniam non in uacuum eis, iam pene quorumdam exprobratione [a 1Kb] a gradu suo labentibus, Documentum illud martyriale porrexisse conspicio. Quia, licet ab initio mundi et uocatio et sanctificatio earum a Deo Patre nimirum processerit, habet tamen intentio nostra in earum instructione suam coram Domino mercedem repositam, qui largitionem algentis calicis remunerari promisit in nomine suo impensam . Nam decimo et amplius die priusquam ad martyrium ducerentur, solam dominam meam Floram, instinctu fratris sui, iudex ille iniquitatis auditioni sue aduocans, post agnitam eius inuictissimam professionem, qua ipsum iudicem Christi ancilla denotans, aduersarium fidei intrepida responsione deiecit, in carcerem eam iussit reuerti. Quapropter claustra, quibus detinebantur, ego appropinquans, que iudicis ad eam interrogatio fuerit, uel que ad iudicem responsio eius exstiterit, dominam meam humiliter sciscitatus sum.

2. Illa uero, ut erat angelico decorata aspectu , superne claritatis gratia fulgens, hilari uultu, ore pudico, iam quasi quibusdam celestis patrie gaudiis uegetata, subridens retulit mihi: »Dum hodie iudici  presentarer, preceptor, astante haud procule contra fratre meo, illo aduersario fidei nostre, cuius persecutione in hunc lacum decidi, exquisita sum utrum eum agnoscerem. Quem ego fratrem meum esse carnalem proferens: Quare, inquit iudex, iste cultor fidei nostre probatissimus manet, et tu Christum profiteris? Respondi: Ante octennium, o iudex, et ego tenebris ignorantie occupata, paternis legibus seruiens, gentilitio famulabar errori. Sed, illuminante me pietatis auctore, elegi fidem Christianorum, propter quam certare disposui usque ad obitum. Et que est, inquit iudex, hodie sententia tua, in illud quod dudum coram me professa es? Exprobrationem uidelicet sui uatis abstrusis interrogationibus exprimens, qua ipsum auctorem  secte peruersitatis olim amota formidine detestata sum, cum iterum e latibulis meis ad passionem regrediens, forum petii, ac iudicem adii. Identidem aio, iudex, que et primo me exponentem audisti; et, si me adhuc disquisieris, ingentiora prioribus de eo referam tibi. Tunc, inflatis buccis, turgenti gutture stridentibus lingua sermonibus de interitu me comminans, in ergastulum iussit reuerti.«

3. Hec postquam melliflua oris sui relatione mihi domina mea retulit, uerbis eam, quibus potui, confortaui,  de spe promerende corone admonui, eiusque angelicum obtutum reclinis ceruicibus adoraui; deinde precibus eius et felicibus meritis me commendans, reuerentissimis illius colloquiis recreatus, latibula carceris mei reuisi. Unde, queso fraternitatem tuam, carissime domine, ut ad posterorum memoriam gesta passionis earum breui tantummodo ordinare digneris stylo, ita semper illarum protegi merearis suffragio. Ipso autem die quo gloriosarum nobis relatus est sub confessione nominis Christi interitus, omnes ad orationum arma currentes, horam nonam in Dei laude persoluimus. Ac deinceps auctis tripudiis uespertinum , matutinum, et missale sacrificium consequenter ad honorem et gloriam nostrarum uirginum celebrauimus, cunctique  nos illarum patrocinio tutandos fouendosque commisimus. Et quia uniuersorum spes non perfunctorie in earum meritis collocata est, ideo, sicuti cernitis, fauens Christus earumdem uictoriis et interuentibus gloriosis, post sextum diem quo ille coronate sunt, nos uinculis absoluit, et carcerali claustro exemit. Nam et quibusdam familiaribus hoc, antequam paterentur, condixerunt sororibus, ut mox, postquam Christo coronatori suo assisterent, pro nostra liberatione interuenirent. Et sic quidem ille octauo Kalendas Decembris explentes martyrium, nos tertio earumdem Kalendarum sole dimittimur: magnificantes et benedicentes nomen Dei nostri, qui confortauit in certamine sanctas uirgines suas Floram et Mariam, et uicerunt; nosque per digna illarum  merita liberauit in pace, qui est benedictus in secula seculorum. Amen.



EPISTOLA II. AD BALDEGOTHONEM. Narrat Baldegothoni Flore sororis martyrium, cingulumque eius ei transmittit [b 1Kb] .

EULOGIUS seruus Christi carissime in Domino Iesu Christo sorori nostre BALDEGOTHONI salutem.

Notum tibi sit, domina soror, quia consummauit martyrium suum in pace domina et sanctissima patrona nostra soror tua Flora octauo Kalendas Decembris, die tertia feria, hora nona, una pariter cum consocia sua beata Maria Cuteclarensi religiosa , perseuerantes in sancta  professione usque ad mortem. Inde, carissima soror, iubemus te tanta consolationis ope suffultam manere, quanta sine dubio credimus illas inter celicolas et beatarum uirginum choros collocatas manere, tenentes uictorie palmas, quotidie ante thronum agni, canticum nouum cantantes, atque dicentes: Dignus es, Domine Deus noster, accipere gloriam et honorem, quia redemisti nos de potestate tenebrarum, et per gloriosum martyrii tropeum transtulisti nos in regnum tuum . Tu uero, dilectissima,  stude uitam tuam dignis et Deo placitis moribus exornare, quibus in eternum ualeas cum Christo regnare, et beatarum uirginum consortiis inherere. De cetero direximus tibi pro memoria uenerabilis sororis tue Flore cingulum, quo illa in carcere usa est. uale in Domino, et ora pro nobis, carissima soror.



EPISTOLA III. AD WILIESINDUM EPISCOPUM PAMPILONENSEM. Cum in Galliam iter diuus Eulogius faceret, apud hunc Antistitem fuerat diuersatus, qui beati Zoyli martyris Cordubensis ab eo reliquias petierat. Eius sue peregrinationis historiam hic retexens, reliquias Zoyli et Aciscli etiam transmittit, calamitates, quas Cordubensis perpetitur Ecclesia, multorumque martyria recensens [a 1Kb] .

 Reuerentissimo et sanctissimo Dei ministro, domino et Patri meo WILIESINDO , Pampilonensis sedis Episcopo, EULOGIUS presbyter salutem.

1. Olim,  beatissime papa, cum dira seculi fortuna, que fratres meos Aluarum et Isidorum a genitali solo abducens, pene in ulteriores Togate Gallie [b 1Kb] partes apud  Hludouicum regem Baioarie exsulare fecit; cum me etiam propter eos diuersas adire regiones, et ignota atque laboriosa itinera subire compelleret (quoniam stipata predonibus uia,  ad partes Pampilonenses diuersus,  putaueram me inde cito migraturum.  Sed ipsa iterum, que Pampilonem et Seburicos limitat Gallia Comata, in excidium predicti Caroli contumaciores ceruices  factionibus comitis Sancii Sancionis erigens, contra ius prefati principis ueniens, totum illud obsidens iter, immane periculum commeantibus ingerebat. Eo tempore magnam mihi consolationem Beatitudo Tua in ipsa peregrinatione exhibuit. Et uere summi magistri typum gerens, et in ueritate eius preceptis obediens, non distulisti hospitio recreare, quem tibi uera caritas Iesu Christi commendauerat, dicentis: Hospes eram, et collegistis me . Ita thesauros meritorum apud patrem in celis collocare studens, prebes necessaria destitutis, foues omnia, uniuersa  tutaris; adeo ut in illo exsilio meo nichil preter affectuosam peregrinorum fratrum et destitute familie presentiam suspirarem. Lugebam ego sepe, sed tu, pater, assidue consolabaris merentem; flebam multum, sed tu pia compassione releuabas prostratum. Quandoquidem iuxta Apostolum mecum infirmabaris, mecum tristabaris, plangebasque ubertim,  cum ego plorarem . Cumque me uno residere loco multiplex dolor non sineret, libuit mihi loca uisitare sanctorum, quo deiectum summis meroribus animum releuarem.

2. Et maxime libuit adire beati Zacarie ascysterium, [c 1Kb] quod situm ad radices montium Pyreneorum in prefate Gallie portariis , quibus Aragus flumen oriens, rapido cursu Seburim et Pampilonam irrigans, amni Cantabro infunditur; quod famosissimis in exercitatione regularis discipline studiis decoratum, toto refulgebat occiduo. Sed tu, pater, iuuas anhelantem, et salutari consultu instruis abeuntem, pioque fratrum comitatu foues pergentem. Prius autem quam ad eumdem locum accederem,  plures apud  Legerense monasterium commorans dies, precipuos in Dei timore uiros ibidem manere cognoui. Deinde alia atque alia loca peragrans, tandem diuino munere ad illud quod sepius desiderabam perueni cenobium. Preerat quippe ei tunc Odoarius abbas [d 1Kb] , summe sanctitatis magneque scientie uir, qui, ultra quam referri potest, nos digne suscipiens, omnem erga nos humanitatem exhibuit

3. In illo etenim beate congregationis collegio, quod [e 1Kb] pene centenarium numerum excedebat, ueluti sidera celi, alii quidem sic, ceteri uero sic, diuersis meritorum uirtutibus emicabant. Florebat in nonnullis perfecta caritas Christi, que foris mittit timorem; plerosque alto culmine extollebat humilitas,  qua sese unusquisque iuniore inferior reputans, imitatores preceptorum Dei fieri contendebant. Multi etiam, cum essent corpore imbecilles, uirtute tamen magnanimitatis subnixi, alacrioribus animis iniunctum exercebant obsequium. Sic quoque in aliquos principatum suum obedientia  uindicans, suos non patiebatur exsecutores degenerare; sed supra uires grandia exercere compellebat, quoscunque suo munere illustrauerat. Operabantur omnes certatim; alter alterum inuitans, contendebat precellere. Augebatur inuicem ardor placendi Deo et fratribus, et unusquisque proprie artis industriam ad communem profectum exercitabat. Exercebant alii peregrinorum et hospitum diligentius curam, et, quasi declinanti  Christo ad hospitia eorum, omnibus aduentantibus obsecundabant. Cum uero tot essent, nullus murmurans, nemo arrogans intererat. Studebant cuncti silentio, totamque per noctem furtiuis precibus incumbentes, nocturnum chaos peruigili meditatione uincebant; magna se circumspectione uallantes, ne Psalmiste denotarentur oraculis, qui ait:  Dormierunt somnum suum, et nichil inuenerunt .

4. Sed quid referre de sanctorum uirtutibus lingua potest mortalis, qui in terris positi angelice degunt? et qui, licet inter homines conuersentur, propositum uero gerunt celeste? Cum quibus paululum commorans, cum ab eis uellem discedere, omnes solo proruunt, pro se exorare deposcunt, et cur tam cito a me desererentur, supplici prece conquerebantur. Prestabat quippe tunc mihi carissimus filius [a 1Kb] meus Theodemundus diaconus comitatum, qui ab exordio itineris mei usque in ultimum inconuulsibiliter contubernio meo coherens, mecum totius discrimina illius peregrinationis confecit. Regredientibus ergo nobis prebent sodalitatem  abbas ille uenerabilis Odoarius, et Ioannes prepositus [b 1Kb] , per totum usque in uesperum diem colloquium de diuinis Scripturis gerentes. Sic quoque ab inuicem datis osculis discedentes, ad te, apostole Dei, e uestigio repedauimus, cuius informatione tanta honoris uenerabilitate ab illis patribus excipi meruimus.

5. Igitur cum proprium reuisere aruum, pie matris Elisabeth seu sororum duarum Niole et Anullonis, iuniorisque fratris Ioseph urgerer affectu; cogis ut adhuc remaneam, nec sinis abire merentem. Sed utroque uulnere percussum cor meum tu iam mederi non poteras, cui et peregrinatio fratrum et desolatio domesticorum quotidianum afferebant lamentum. Ita de nostra caritate confusus,  rogas ut, Corduham repetens, ipse  reliquias tibi sancti martyris Zoyli dirigerem, et hoc munere Pampilonenses populos illustrarem. Illico me satisfacere petitioni tue respondi; et huius rei debitorem me uobis esse in ueritate promisi.

6. Cumque a uobis egrederer, festinus  Cesaraugustam perueni causa fratrum meorum, quos uulgi opinio negotiatorum cohortibus interesse nuper ab ulterioris Francie [c 1Kb] gremio ibidem descendentibus iactitabat. Deinde, urbi appropinquans, negotiantes quidem reperi, peregrinos autem meos eorum relatione apud Maguntiam nobilissimam Baioarie ciuitatem exsulasse cognoui. Et uerum fuisse hoc negotiatorum nuntium, regredientibus Deo fautore succedenti tempore ab interiori Gallia fratribus  nostris, didicimus.

7. Aliquandiu uero apud Seniorem Pontificem, qui tunc rectis uite moribus eamdem urbem regebat, demorans, postea  Complutum descendi, raptim  per Segontiam transiens ciuitatem, in qua tunc presulatum gerebat uir prudentissimus Sisemundus. Et, cum ab antistite Complutensi uenerio digne susciperer,  post quintum diem Toletum reuerti, ubi adhuc uigentem sanctissimum senem nostrum, faculam Spiritus sancti, et lucernam totius Hispanie  Wistremirum episcopum [d 1Kb] comperi, cuius uite sanctitas, totum orbem illustrans, hactenus honestate morum celsisque meritis catholicum gregem refouet. Multis apud eum diebus degimus, eiusque angelico contubernio hesimus.

8. Cumque in domum me reuocassem, cuncta incolumia reperi, genitricem scilicet binasque sorores, et ultimum nostrorum omnium etate Ioseph,  quem seua tyranni indignatio eo tempore  a principatu deiecerat. Suscipit peregrinum suum destituta familia, et quasi e sepulcro suscitatum letantibus animis gaudet reuisisse post longum tempus Dominum. Ego uero semper in omni colloquio meo te patrem [e 1Kb] extollens, semper inter familiares sermocinationes tuam beneficentiam recolens, semper tue caritatis affectum corde gestans, mentis ulnis amplector.

9. Et quia, intercedente terrarum prolixa capedine, multis ab inuicem disparamur spatiis, obstante quoque alio chaos immane, quo ego Cordube positus sub impio Arabum gemam imperio, uos autem Pampilona locati,  Christicole principis tueri meremini dominio, qui semper inter se utrique graui conflictu certantes, liberum commeantibus  transitum negant; inde est, uel quod non debitum uestre bonitati dependimus famulatum, uel quod non pio desiderio uestro satisfecimus in transmissione reliquiarum, seu quia non quibuscunque tales tantasque opes committere duximus ratum. Nunc autem, quia, Deo dispensante, [f 1Kb] Donus  Galindo Enniconis ad propria remeans, suos reuisere fines exoptat, per ipsum uobis prefati martyris reliquias destinauimus. Sed et sancti Aciscli, quas a nobis non postulastis, transmisimus, ut uos sponsionis uestre uotum feliciter adimplentes,  eorum beate memorie construendo basilicam, nobis Deo fautore propter hanc obedientiam patrocinium illorum occurrat ad ueniam, Christo uobis omnia repensante atque donante, que in nobis egistis, et que erga  nos operati estis; quem uestrum in nos olim exhibitum non latet obsequium, et pia remuneratione centuplicatum uobis ualet rependere commodum, qui dixit: Qui uos recipit, me recipit; et qui uos spernit,  me spernit; et qui recipit prophetam in nomine prophete, mercedem prophete accipiet; et qui recipit iustum in nomine iusti, mercedem iusti accipiet . Cuncta tibi, Pater, reposita sunt coram Domino. Omnia apud illum, que piis laboribus tuis debentur, salua et incolumia perseuerant, recipienda ab eo tempore necessario cum iustus iudex aduenerit, unicuique reddere pro qualitate laborum, aut premium aut supplicium.

10. [a 1Kb] Denique, beatissime Pater, nolumus uos ignorare tribulationem nostram, quam his diebus nostro prepediente [b 1Kb] deliquio sustinemus, ut solito nos propensius orationum clypeo defendentes, uestre intercessionis irrepudiabili merito, quod multum apud Dominum ualere confidimus, e profundo  tediorum labyrintho erui mereamur. Etenim anno presenti, qui est era octingentesima octuagesima nona, exardescens seuus aduersus Dei Ecclesiam furor tyrannicus omnia subuertit, cuncta uastauit, uniuersa dispersit, retrudens carcere episcopos, presbyteros, abbates, Leuitas, et omnem clerum, et quoscunque illa tempestate capere potuit, ferro deuinctos, quasi mortuos seculi subterraneis specubus immersit. Inter quos ego ille peccator amabilis uester deuinctus sum, et una pariter omnes horridos ergastulorum luimus squalores. uiduauit Ecclesiam sacro ministerio, priuauit oraculo, alienauit officio, et non est in hoc tempore nobis oblatio, neque sacrificium, neque incensum, neque locus primitiarum, quo possimus placare Dominum  nostrum; sed in anima contrita et in spiritu humilitatis reddimus Christo uota laudationis, ita ut a conuentu desinente psalmodie cantu, resonent penetralia carceris murmure sancto hymnorum. Que omnia prudenti relatione domnus Galindo uobis enucleatim poterit enarrare; quia nos partim merore depressi, partim fastidium impolite orationis uitantes, suis limitibus schedulam coarctauimus, ne in modum commentarii breuitas transiret epistolaris.

11. Propter futurarum autem generationum secula illustranda, et ut expertes nostrarum tribulationum et erumnarum non fierent, saltim uel pauca e plurimis perstringamus. Quidam enim presbyterorum, diaconorum, monachorum, uirginum, et laicorum  repentino zelo diuinitatis armati, in forum descendentes,  hostem fidei repulerunt, detestantes atque maledicentes nefandum et scelerosum ipsorum uatem Mahomat; et hoc modo contra eum animosum spiritum erigentes, testimonium protulerunt: »uirum hunc, quem uos summa ueneratione excolitis, et cuius sectam prestigiosam, instinctu demoniorum elicitam tanto honore suscipitis, magum, adulterum, et mendacem esse cognouimus, eiusque credulos eterne perditionis laqueis mancipandos confitemur. Quare ergo uos, cum sitis homines prudentissimi, talibus sacrilegiis communicatis, et non potius Euangelicam ueritatem intenditis?«

12. Hec et his similia, prout Spiritus dabat eloqui eis, in conspectu regum et principum confitentes, omnes gladio uindice interempti sunt. Quorum decisa  corpora stipitibus suspendentes post aliquot dies igne cremarunt, eorumque cineres fluuialibus aquis perdendos merserunt, pleraque uero inhumata pre foribus palatii relinquentes, uolucribus canibusque deuoranda exposuerunt, adhibitis custodiis militum, ne quis Christianorum, intuitu humanitatis, carnibus nudata cadauera sepeliret, sicut scriptum est: Posuerunt mortalia seruorum tuorum escas uolatilibus celi, carnes sanctorum tuorum bestiis terre; effuderunt sanguinem eorum uelut aquam in circuitu Hierusalem, et non erat qui sepeliret . Quorum nomina diesque allisionum in fine epistole digeremus. Huius rei causa nos deuincti manemus, propter hoc compediti existimus: nostro deputantes instinctui, nostreque informationi ascribentes  quidquid illi diuinitus illustrati egerunt. Unde, quesumus ut suffragia orationum uestrarum in defensionem nostram adhibeatis, nostrumque carcerem omnibus monasteriis uestris innotescere faciatis, et ut proni pia exoratione inuigilent iubeatis; ita post peractum luctamen mundi de eterno premio exsultetis.

13. Sane salutationum officia, que dudum, alias [c 1Kb] proferendo, omisimus, nunc cernua mente persoluimus uosque feliciori serie temporum uigere exposcimus. Petentes ut, salua honoris uestri reuerentia, non dedignemini nobis salutare amabiles et carissimos patres nostros, id est Fortunium Legerensis monasterii abbatem, cum omni collegio suo, Athilium Cellensis monasterii abbatem, cum  omni collegio suo, Odoarium [d 2Kb] Serasiensis monasterii  abbatem, cum toto agmine suo, Scemenum Igalensis monasterii abbatem, cum omni collegio suo, Dadilanem [a 1Kb] Hurdaspalensis monasterii abbatem, cum omni collegio suo. Salutamus etiam ceteros patres, quos in peregrinatione nostra tutores et consolatores habuimus, omnemque scholam dominicam in osculo sancto.

In nomine Domini, regnante in perpetuum Domino Iesu Christo, anno Incarnationis eius octingentesimo quinquagesimo, era octingentesima octuagesima octaua, decimo quarto Kalendas Maias, Per fectus presbyter occubuit.

Sequenti uero anno, qui nunc est, era octingentesima octuagesima nona, tertio Nonas Iunias, Isaac monachus decidit, post quem Sancio Laycus  de oppido Albensi, Nonas Iunias, in hac ipsa era, martyriali obitu triumphauit.

Deinde Petrus presbyter, Walabonsus diaconus,  Sabinianus, Wistremundus, Habentius, et Ieremias monachi, uno die unaque hora, septimo Idus Iunias, in era supradicta interempti sunt.

Sisenandus uero diaconus decimo septimo Kalendas Augustas eadem era prostratus est.

Paulus diaconus decimo tertio Kalendas Augustas, era qua supra, allisus est.

Theodemirus monachus, octauo Kalendas Augustas, eadem era, occisus est.

Isti sunt qui tradiderunt corpora sua in morte propter testimonium ueritatis, ut in eternum uiuerent. Siquidem et duas uirgines Christi Floram et Mariam, nobiscum ob eamdem professionem nunc in ergastulum detruserunt, et quotidie de interitu comminantur.

 Data decimo septimo Kalendas Decembris per Galindum Enniconis uirum illustrem, era octingentesima octuagesima nona [b 1Kb] .





SANCTI EULOGII ARCHIEPISCOPI TOLETANI ET MARTYRIS. LIBER APOLOGETICUS MARTYRUM [a 1Kb] .





ARGUMENTUM OPERIS


Decreuerat diuus Eulogius in hoc opere uitam et martyrium sanctorum Ruderici et Salomonis tantummodo scribere. Id enim initio iam indicat, et tandem in fine operis apparet. uerum, quia instabant adhuc pusillanimes quidam Christiani, qui propter imbecilles zelo quodam, sed non secundum scientiam, commoti, martyribus ultro sese iudicibus passionis causa offerentibus detrahebant; iterum aduersus eos hoc opere insurgit, tanquam non satis haberet in primo libro contra hos ualide pugnasse. Tractat autem locos quosdam ex his quibus iam responderat, et denuo alia refutat argumenta. Erat autem misere corruptum exemplar, lassato nimirum iam descriptore, et negligentius omnia excipiente. Hinc fuit hic multo magis in emendando sudandum. Neque tamen nobis permisimus nisi unum aut alterum uerbum addere, permutare, transponere. Diximus autem iam auctorem Indiculi Luminosi  id opus in defensionem martyrum scripsisse iisdem rationibus dilutis.



PROLOGUS AUCTORIS.

Dum, studio promendi martyrum gesta, operis huius breuitatem exstruere intentarem, meumque exilem in indagatione preliorum sanctorum stylum immitterem, confestim oblatrantium stolidorum opiniones recolens, qui proprium de eo pro captu scientie ferentes iudicium, non, ut prioribus, his quoque reuerentiam martyribus exhibendam esse decernunt; nisus sum in exordio operis aduersus  eos respondere. Quo contigit ut in uigorem Apologetici gestorum pertransiret materies. Et, licet suprema pars commentarii martyrum gestet agonem, et qualiter tropeis uictoriarum milites Dei claruerint penultima series libelli exponat; pro eo tamen quod in principio delatorum maledictis occurri, potius Apologeticus Sanctorum, quam gesta solummodo martyrum appellari decreui, ut, totum pro parte designans, mox limen lectionis recessum aperiret uoluminis; ne, pro toto nominans partem, in aliud, quod non existimaret, prudens lector impingeret, foretque tunc facilis detrahendi infensis occasio, dum aliud nomen, aliud proderet uolumen. Percurrant ergo lectores mei simpliciter quod fidelis deuotio nostra in defensione martyrum pio Redemptori  dicauit; nec ritu belluino laborem nostrum maliuola intentione subsannent, quoniam scriptum est: Omnis detractor eradicabitur. Licet enim opus nostrum reprehensionibus dignum sit, Deo tamen, non inuidis, arguendi nos manet iudicium, cui cum uelle suppetit indulgendi, protinus subest facilitas exsequendi.



INCIPIT TEXTUS OPUSCULI.

1. Egregia beatorum certamina martyrum feliciumque monumenta uirorum, qui Deo fautore totius  uanitatis respuentes affectum, specimen belligerandi precipuum mortalibus reliquerunt, licet a prudentioribus timoratis indagare sit congruum, et iure a iustificatis quodam priuilegio sanctimonie exponi sit ratum; non tamen abnuenda est uox peccatorum uera promentium; quandoquidem non solum alienigenarum, ut Iethro et Hiram, consultum intenditur, dum et ab uno Moyses expositam iudicii formam custodit, et ab alio Salomon in edificatione templi industriam accipit; uerum etiam irrationabili animali humaniter facundiam exercitare conceditur . Quare ergo culpabilis iudicetur talia presumens, cum in ueritate dignus sit premio benedictionis, ueritatem enarrans? Et, si sanctitas remunerat  iustum, dignumque efficit concionari sancta sanctorum, quare non tueatur pietate peccator magnificans iustum, dummodo ad multorum profectum studet patefacere uictorias beatorum? Que si fuerint oblitterate silentio, nullum poterunt fidelibus pie conuersationis exhibere exemplum; ut elucubratis electorum tropeis tam possint desides excitare ad prelium, quam certantes informare perfectionis intendere terminum. Nam, cum omnes sancti terreno non egeant laudationis preconio, qui iam celestium exuberant muneribus premiorum, necessario tamen eorum meritis applicatur quidquid bonitatis suorum gratia exemplarium mortalibus operatur.

 2. Promam igitur dominorum meorum gesta uictricia, et in quantum posse celitus mihi collatum est, in talibus rebus conatus meos expendam; quia non dubii de clementia Redemptoris, non solum culparum talibus studiis remedium speramus, uerum etiam eorum, quos uotiuo celebramus stylo, consortium adipisci confidimus, dicente Domino: Qui uos diligit, me diligit; et qui uos recipit, me recipit, et qui recipit prophetam in nomine prophete, mercedem prophete accipiet; et qui recipit iustum in nomine iusti, mercedem iusti accipiet . Et iterum in Psalmis: Mihi autem honorificati sunt amici tui, Deus .

3. Sed prius quam eorum exsequar tropea insignia, opere pretium resistere credidi imperitis,  qui ore blasphemo horum temporum martyribus derogantes, non esse illos consimiles prioribus martyribus uolunt. Illa denique, aiunt, gentilitas, olim simulacrorum cultibus dedita, uariisque imaginum sacrilegiis occupata, milleno exstitit idolorum portento subacta; et quot mundialium mirata est species rerum, tot sibi instituit formas deorum; putans non alias obtineri posse temporarium commodum, ob quod suum miserabilem summis uiribus expendebat conatum, nisi haberet numerosam obseruantiam numinum. Cuius errore decepta, crudeli persecutione resistentem ac aduersantem sibi Christianam uexabat militiam conuiciis, lacerationibus, flagris, equuleis, incendiis, bestiis, fluctibus, ac diuersis  generibus tormentorum; sperans a cultu religionis reuocari posse suppliciis animas, quas, spiritali conflictu introrsus iam eruditas, nouerant etiam facillime materiales debellantium euincere pugnas. Sic hebes, dum inuictissimam fortissimorum militum uirtutem admiratur, de immensis quoque miraculorum ostensis obstupescens, insultat, demonicis deputando prestigiis que cecata mente pietatis nequibat effectum aduertere. Erantque, ut apud plurima legimus exemplaria, beatorum occasiones conuertendi ad Christum, prodigia ipsa signorum. Nam isti tirones, et nostrorum temporum confessores, ab ictu mucronis celerem tantummodo excipientes interitum, nullam furentium acerbitatem perpessi tortorum, non sub diutinum desudarunt  stimulum. Presertim cum ab hominibus Deum colentibus, et celestia iura fatentibus compendiosa morte perempti sint. Unde sat eis est si preteritorum curationem adepti sunt criminum, quod non tersit catenarum stridor, ferri onus, squalor carceris, nec diuersa penalitas persequentis.

4. Igitur hec uana paruipendentium adinuentio congrua necesse est legum auctoritate retundatur, et, in quantum Dominus iuuerit, ueridico assertionum ariete impellatur; ut mens religiosorum sacratissimis imbuta oraculis, discat ex ueritate nouitios, sicuti priscos uenerari patronos, quos generali deuotione per mortem gloriosam ire cernit ad celos.

5. Quid enim celere militibus sanctis excidium  officit, per quod ad id cursim peruenit, quo per uaria et aspera tormenta olim catalogus beatorum accessit? Aut quid interest quo mortis genere ex hac uita mortis excedat, quando, ut scriptum est: Iustus quacunque morte preoccupatus fuerit, anima eius in refrigerio erit?  Aut quid obest utrum per longa cruciamina, an subitaneo obitu decidat, quando una eademque res est que utrosque coronat, zelus scilicet Dei, et amor regni perpetui? An non perfecti exsecutores preceptorum Christi censendi sunt, qui, subitanea mortificatione accensi, rerum oblectamenta spernentes, etiam parentum, filiorum, coniugum, fratrum, cunctorumque affectiones affinium ad punctum temporis abnegarunt? Et quid inter uniuersa supplicia cruentius morte est?  Quid terribilius, quam micantem ante oculos cernere gladium ceruicibus confitentium protinus illapsurum? Aut quid per longa certamina nisi mors sanctis martyribus queritur? Illa utique mors de qua Psalmista canit et dicit: Pretiosa in conspectu Domini mors sanctorum eius . Non enim diu patienti, sed uincenti corona promittitur. Et feliciori pertinacia beati agonis terminum prestolans, de spe salutis eterne quodammodo magis animatur, dicente Domino: Qui perseuerauerit usque in finem, hic saluus erit . Siue autem dilationibus, siue fortuitis casibus passionum strenuis militibus propter Christum pugnantibus propera seu tarda mors occurrat, hoc solummodo  aduertendum est, si causa fidei passiones excipiant, si propter Christum coronatorem martyrum, ut in eternum saluentur, animas perdere anhelant, sicut scriptum est: Si quis uoluerit animam suam saluam facere, perdet eam, et qui perdiderit animam suam propter me, in uitam eternam custodiet eam . Nam, et si culpis obnoxii maneant, et ex qualibet sorde uitiorum infecti ad martyrium ueniant, nichil impedit; cum omnibus martyriali tropeo deletis ad Christum coronandi accedant. Idem enim est per multa tormenta in nomine Crucifixi animam in morte tradere, et semel uno ictu propter ipsum occumbere, qui dixit: Si quis perdiderit animam suam propter me, in uitam eternam inueniet eam. Et licet scriptum sit, quod per multas tribulationes oporteat  nos conscendere ad regnum , utique cum suppetunt, sustinendum est usque ad obitum; sin uero celeritas persequentis intercidens expeditam confessoribus Christi intulerit mortem, et in hoc nullatenus gloria eorum mutilanda est, quia perseuerauerunt usque in finem.

6. Frustra ergo zelo Dei accensus ad brauium festinaret miles egregius, et casso conatu in primordiali exercitatione uires suas expenderet, si ab imperatore emerite uictorie triumphis defraudaretur, pro eo quod in procinctu et in ipso belli auspicio palmam de tyranno obtinuit, neque eam diutina et laboriosa conflictatione conquisiuit, aut per multimodum concertationis discursum adepsit. Illis utique laboriosis uexationibus, et non expedite uictorie  corona deberetur, si magis prolixitas pugne, quam festinatum tropeum pensaretur. Qualitas itaque non quantitas intentionis obseruanda est discurrentis ad premium, cum quoquomodo rei desiderate capiatur effectus. Unus tamen idemque est rex eternus, pro cuius amore temporalibus se passionibus sancti omnes submittunt. Quid enim latroni euangelico obstitit,  quod fraterno cruore illitis manibus crucem ascendit? Aut qualibus inter ipsa mortis dispendia miraculis coruscauit, qui  totius uite sue metam latrociniis, rapinis, predisque exegit? Et tamen sub unius confessione momenti tanto scelere non solum eruitur, uerum etiam dignus comitatu Redemptoris primus paradisi possessor habetur, dicente Domino: Hodie mecum  eris in paradiso . Et, si nemo maiorem habet dilectionem, quam qui animam suam pro amicis suis ponit , quanto excellentiori caritate ferendus est, qui pro Deo suo decertat usque ad mortem? Nam et paterfamilias non una hora colonis in uineam missis equam mercedem dispensans, non magnopere de temporis curat diuersitate; quia in exercitatione laboris non expertem a priorum intentione ultimorum mercenariorum operam compensat. Multi autem erunt nouissimi primi, et primi nouissimi ; et multi uenient ab oriente et occidente, et recumbent cum Abraham, Isaac et Iacob in regno celorum. 

 7. Miraculorum uero insignia ideo olim inter supplicia per eosdem athletas Dei uirtus mundo prestabat, ut prodigiorum uirtutibus uel mitigaret furentum insaniam, que beatorum constantiam fatigabat; uel incredulum genus ab infidelitatis errore conuerteret, qui celestium iura Scripturarum obduratis precordiis respuebat. Eratque illo tempore multoties necessarium Dei testes signis coruscare uirtutum, quoniam rudem per euum diffusum Christianismum nunc instructione uerborum, nunc exercitatione Scripturarum, nunc ostensione signorum, nunc etiam tropeis inclytis passionum conabantur radicitus fieri firmum in cordibus credentium populorum, sicut scriptum est: Euntes per uniuersum mundum, predicate Euangelium omni creature.  Qui crediderit, et baptizatus fuerit, saluus erit; qui uero non crediderit, condemnabitur. Signa autem eos qui crediderint; hec sequentur: In nomine meo demonia eiicient, linguis loquentur nouis, serpentes tollent, et si mortiferum quid biberint, non eis nocebit. Super egros manus imponent, et bene habebunt. Illi autem profecti, predicauerunt ubique Domino cooperante, et sermonem confirmante sequentibus signis . Et iterum: Euntes, predicate, dicentes quia appropinquauit regnum celorum. Infirmos curate, mortuos suscitate, leprosos mundate, demones eiicite; gratis accepistis, gratis date . Hec prima fidei nostre rudimenta fuerunt: harum exercitatione uirtutum, quasi lactantium paruulorum auspicia, teneritudo eius et confota est et  nutrita; ut ministerio signorum uel augeretur multitudo fidelium, uel roboraretur fides credentium; ac ueluti quedam instrumenta ferramentorum fuerunt, per que ornamenta ex auro argentoue, torques scilicet, monilia, regumque diademata componenda, aptanda, et compingenda, formata sunt.

8. Itaque, gratia confirmationis catholice fidei, in primordio sui portenta atque miracula Christo cooperante profusius esse ostensa uidemus; et ideo non miracula fidem precedunt, aut fides miraculis cedit ad quorum efficientiam nisi per fidem non peruenitur. Sic Moyses legifer sanctus, alternatione diuini colloquii dignus, fide grandis effectus est. Sic Deo credulus Abraham iustificari promeruit, dicente Scriptura: Credidit Abraham Deo, et reputatum est  illi ad iustitiam, et amicus Dei appellatus est . Sic iusti ex fide uiuunt, et omnes sancti per fidem regna uicerunt, operati sunt iustitiam, adepti sunt repromissiones, obturauerunt ora leonum, exstinxerunt impetum ignis, fugauerunt aciem gladii, conualuerunt de infirmitate, fortes facti sunt in bello .

9. uidesne  quod hec omnia instrumenta fidei sunt, et quasi clientulo famulatu pie religioni subiecta, ut ex hoc nunc iam te in ueritate credere oporteat, non prodigiis atque portentis, sed integritate fidei, et professionis constantia excellentiores fieri martyres; illudque tantummodo in eis sit admirandum, quod  animo fortiori mortem exceperunt propter Christum, qui dixit: Qui perdiderit animam suam propter me, in uitam eternam inueniet eam . Sane omnium uirtutum radix ac fundamentum fides est, que certantes adiuuat, uincentes coronat, et celesti dono quosdam defectu signorum remunerat. Nihil est enim quod sincere fidei denegetur, quia nec aliud a nobis Deus quam fidem [a 1Kb] exigit. Hanc diligit, hanc requirit, huic cuncta promittit et tribuit. Fides, inquit, tua te saluum fecit. Et: Esto fidelis usque ad mortem, et dabo tibi coronam uite . Nihil ergo fidei subtraxit, nichil ei impossibile esse depromit.

10. Nec magnopere de prodigiorum insignibus confidendum est, que plerumque ab infidelibus exeruntur,  ut in Exodo scribitur: Fecerunt et malefici per incantationes, sicut et Moyses . De qua questione sufficienter, ut opinor, in illo Memoriali [b 1Kb] Sanctorum opere disputatum est. Siue enim Dei testes miraculis emicent, siue absque prodigiis beatum certamen expediant, nichil interest; cum ab eis hoc celestis auctor solummodo expetat, ut usque ad finem constantiam spei sue non deserentes, uiriliter agonem consumment, quo in eternum catalogis adunati sanctorum, de perpetuitate salutis exsultent, dicente Domino: Qui perseuerauerit usque in finem, hic saluus erit .

11. Simplex profecto dispositio nostra exstiterat, ut, uictorum uictorias depromentes, compendiose  breuitati studeremus; sed repagulis insolentium prepeditus, nisus sum hoc Apologeticum incertis assertoribus dare, et ideo forte, ultra quam debui, modum excessi historie. Contra quorum prauitates paulisper adhuc ueniendum est, quo fidelis conuentus discat uotis ardentioribus plus amare quod credit, dum ex auctoritate sacre legis et ueritatem religionis et errorem impie nouitatis compererit.

12. Dicunt enim quod ab hominibus Deum et legem colentibus passi sunt, nec ad sacrilegia idolorum, sed ad cultum ueri Dei inuitati, perempti sunt; et ideo non ut priorum martyrum horum martyria ueneranda sunt. Deum ergo et legem isti uanitatis cultores ullo modo habere credendi sunt, qui Euangelice institutionis per totum orbem uitalia  diffusa precepta non solum non credunt, uerum etiam omni zelo peruersitatis magnum discrimen ea fatentibus ingerunt, exosum et iniquum putantes Christum uerum Deum et uerum hominem credere? Ac sic irrisione nefaria quotidie Dei sortem infamantes, ritum sacre religionis ubique lacessunt, irrident et maledicunt, spem credulitatis et fidei sue in cuiusdam pestilentiosi ac demoniosi homunculi diuinationibus collocantes. Qui ab spiritu immundo prereptus, iniquitatis mysterium ut uerus  Antichristi precursor exercens, nescio quam nouitatis legem pro suo libito, et instinctu demoniorum perdito uulgo instituit. De quorum impietate beatus Paulus apostolus patulis prophetismi oraculis sancto reuelante Spiritu Thessalonicensibus dicit: Pro eo quod caritatem ueritatis non receperunt, ut salui fierent, ideo mittit illis Deus spiritum erroris ut credant mendacio, et iudicentur omnes qui non crediderunt ueritati, sed consenserunt iniquitati in omni seductione . Idem quoque ad Romanos refert: Reuelabitur enim ira Dei de celo super omnem impietatem, et iniustitiam hominum eorum, qui ueritatem in iniustitia detinent; quia quod notum est Dei manifestum est in illis. Et: Cum cognouissent Deum, non sicut Deum glorificauerunt, aut gratias  egerunt; sed euanuerunt in cogitationibus suis, et obscuratum est insipiens cor eorum. Dicentes enim se esse sapientes, stulti facti sunt. Qui commutauerunt ueritatem Dei in mendacium; et coluerunt, et seruierunt uanitati potius quam Creatori, qui est Deus benedictus in secula. Propter quod tradidit eos in reprobum sensum, ut faciant que non conueniunt; repletos omni iniquitate, malitia, fornicatione, auaritia, nequitia; plenos inuidia, homicidiis, contentione, dolo, malignitate; susurrones, detractores, Deo odibiles, contumeliosos, superbos, elatos, inuentores malorum, parentibus non obedientes, insipientes, incompositos, sine affectione, absque federe, sine misericordia. Qui cum iustitiam Dei cognouissent, non intellexerunt, quoniam qui talia agunt digni sunt morte: non solum  qui faciunt, sed et qui consentiunt facientibus . Nam et beatus Petrus, princeps apostolorum, firmissimum Ecclesie catholice fundamentum, utpote cui ab ipso Redemptore dictum est: Tu es Petrus, et super hanc petram edificabo Ecclesiam meam , ita in suis Epistolis ait: Fratres, habemus firmiorem propheticum sermonem, cui benefacitis intendentes, quasi lucerna lucenti in caliginoso loco donec dies lucescat et lucifer oriatur in cordibus nostris. Hoc primum intelligentes, quod omnis prophetia Scripture propria interpretatione non fit. Non enim uoluntate humana allata est aliquando prophetia; sed Spiritu sancto inspirante locuti sunt sancti Dei homines. Fuerunt uero et pseudoprophete in populo, sicut et in uobis erunt magistri mendaces, qui subintroducent  sectas perditionis, et eum, qui emit eos, dominatorem abnegantes, superducent sibi celerem perditionem. Et multi sequentur eorum luxurias, per quos uia ueritatis blasphemabitur; et in auaritia fictis uerbis de uobis negotiabuntur. Quibus iudicium iam olim non cessat, perditio eorum non dormitat .

13. Que omnia, sicut hec beata apostolorum annuntiatio continet, non solum eidem pseudoprophete, sed et illis qui eum reuerenter accipiunt, conuenire,  multi peritissimorum mecum intelligunt, nec nos tanta de sanctis Scripturis contra eum eiusque sequipedas frustra congessisse aduertunt. Quippe quem iam uident sacre legis preconio predictum, ac ueri magistri docentis oraculo denotatum: Multi pseudoprophete surgent, et seducent multos . Nihil certe de nostra in eum exprobratione arguerent, quem tot Patrum auctoritate impugnari cernerent.

14. Quapropter hoc in loco non mihi absurdum esse uidetur si precedentium de eo doctorum testimonium proferam, ut quomodo eum tunc ecclesiastici uiri diiudicauerint, et qualiter illum fide et professione coluerint, quantusque et qualis apud nostros exstiterit, melius ex eorum dictis agnoscant  qui nunc cum non sano sensu legem illum adduxisse, aut Deum in ueritate coluisse asseuerant.

15. Cum essem olim in Pampilonensi oppido positus,  et apud Legerense cenobium demorarer, cunctaque uolumina, que ibi erant, gratia dignoscendi, incomperta reuoluerem; subito in quadam parte cuiusdam opusculi hanc de nefando uate historiolam absque auctoris nomine reperi:

16. »Exortus est namque Mahomat  heresiarches tempore Heraclii imperatoris, anno imperii eius septimo, currente era DCLuI. In hoc tempore Isidorus Hispalensis episcopus in catholico dogmate claruit, et Sisebutus Toleto regale culmen obtinuit.  Ecclesia beati Euphrasii apud Iliturgi urbem super tumulum eius edificatur.  Toleto quoque  beate Leocadie aula miro opere, iubente predicto principe, culmine alto extenditur. Obtinuitque predictus Mahomat nefandus propheta principatum annis decem, quibus expletis, mortuus est, et sepultus in inferno. Exordia uero eius fuerunt talia. Cum esset pusillus, factus est cuiusdam uidue subditus. Cumque in negotiis cupidus fenerator discurreret, cepit Christianorum conuenticulis assidue interesse, et, ut erat astutior tenebre filius, cepit nonnullas collationes Christianorum memorie commendare, et inter suos brutos Arabes cunctis sapientior esse. Libidinis uero sue succensus fomite, cum patrona sua iure barbarico in ira congressus est. Moxque erroris spiritus in speciem uulturis ei apparens,  os aureum sibi ostendens, angelum Gabrielem esse se dixit, et ut propheta appareret, impetrauit. Cumque repletus esset tumore superbie, cepit inaudita brutis animalibus predicare, et quasi ratione quadam, ut ab idolorum cultu recederent, et Deum incorporeum in celis adorarent, insinuauit. Arma sibi credentibus assumere iubet, et quasi nouo fidei zelo, ut aduersarios gladio trucidarent, instituit. Occulto quoque Deus iudicio  nocere eos permisit. Primum namque fratrem imperatoris, qui illius terre ditionem tenebat, interimunt, et ouantes, de triumpho uictorie gloriosi effecti, apud Damascum Syrie urbem regni principium fundauerunt. Psalmos denique idem pseudopropheta in ore insensibilium animalium composuit, uitule scilicet rubre memoriam faciens. Aranee quoque muscipule ad capiendas muscas historiam texuit. Upuppe preterea et rane cantus quosdam composuit, ut fetor unius ex eius ore eructaret, garrulitas uero alterius in eius labiis non desineret. Alios quoque ad condimentum sui erroris in honorem Ioseph, Zacarie, siue etiam genitricis Domini Marie, stylo suo digessit.  Cumque in tanto uaticinii sui errore duraret, uxorem uicini sui nomine Zeid concupiuit, et sue libidini subiugauit. Quod scelus maritus eius sentiens, exhorruit, eamque prophete suo, cui contradicere non ualebat, permisit. Ille uero quasi ex uoce Dominica in lege sua illud annotauit, dicens: Cumque mulier illa displicuisset in oculis Zeid, et eam repudiasset, sociauimus eam prophete nostro in coniugium, quod ceteris in exemplum, et posteris fidelibus id agere cupientibus, non sit in peccatum. Post cuius tanti sceleris factum mors anime et corporis illius simul appropinquauit. At ille interitum sibimet imminere persentiens, quia propria uirtute se resurrecturum nullo modo sciebat, per angelum Gabrielem, qui ei in specie uulturis apparere, ut  ipse aiebat, solitus erat, resuscitaturum se tertia die predixit. Cumque animum inferis tradidisset, solliciti de miraculo quod eis pollicitus fuerat, ardua uigilia cadauer eius custodire iusserunt. Quem cum tertia die fetentem uidissent, et resurgentem nullo modo cernerent, angelos ideo non adesse dixerunt, quia presentia suorum terrerentur. Inuento igitur salubri  consilio, priuatum custodia cadauer eius reliquerunt, statimque uice angelica ad eius fetorem canes ingressi, latus eius [a 1Kb] deforauerunt. Quod reperientes factum, residuum cadaueris eius humo dederunt. Et ob eius uindicandam iniuriam, annis singulis canes occidere decreuerunt: ut merito cum eo habeant illic participium, qui pro eo dignum meruerunt subire martyrium. Digne ei quidem  accidit ut canum uentrem tantus ac talis propheta repleret, qui non solum suam, sed multorum animas inferis tradidisset. Multa quidem et alia scelera operatus est, que non sunt scripta in libro hoc. Hoc tantum scriptum est, ut legentes quantus hic fuerit agnoscant.«

17. Ecce qualibus prestigiis deditum uulgus, quanteque impietatis ducem, plerique non metuunt sub nomine pie religionis censeri. Asserentes quod ab hominibus Deum colentibus et legem habentibus isti tirones nostrorum temporum milites occisi fuere: nulla discreti prudentia, ut saltim prouido cogitamine aduertant, quia si talium cultus aut lex  uera dicenda est, pro certo uigor Christiane religionis infirmabitur.

18. Etsi, quod in ueritate fatendum est, notitia sancte fidei totius mundi compita penetrauit, cunctas nationes terre peragrans, nullam iam partem orbis expertem luminis eius fore confidimus. Presertim quia in omnem terram exiuit sonus apostolorum, et in fines orbis terre uerba illorum, et omne aliud Euangelium, preter quod apostoli gentibus tradiderunt, anathema magis esse quam uerbum salutis fatemur, sicut dicit Apostolus: Si quis uobis euangelizauerit preter quod accepistis, anathema sit . Et ueritas ore suo discipulos contestatur, dicens: Multi pseudoprophete surgent, et seducent multos; et dabunt signa magna et prodigia, ita ut in  errorem inducantur, si fieri potest, etiam electi . Et iterum: Nolite omni spiritui credere, sed probate spiritus, si ex Deo sunt . Qua consequentia credendum est demoniosum et mendacio plenum ueritatem proferre? fallaciis obuolutum legem donare? nemus peruersum fructus bonos exhibere? Ille interim nefandus de malo cordis suo thesauro proferens malum, et uulgo insipienti ducatum impietatis ministrans, uterque precipitium in chaos eternum penas luiturus incurrit. De quo atque eius similibus Dominus per Oseam loquitur dicens: Ipsi regnauerunt, et non ex me; principes exstiterunt, et non cognoui .

19. Denique inter ceteros post ascensionem Domini heresum auctores solus hic infaustus noue superstitionis  perstitionis sectam instinctu diaboli condens, procul ab Ecclesie sancte conuentu desciscitur, auctoritatem prisce legis infamans, prophetarum uaticinia respuens, sancti Euangelii ueritatem conculcans, et apostolorum doctrinam detestans , qui ridiculum potius quam rerum necessariarum causas per eamdem sectam suam insinuans, ore blasphemo docuit Christum Dei uerbum esse, et Spiritum eius, et prophetam quidem magnum, nulla uero Deitatis potentia preditum, Ade similem, non Deo Patri equalem; qui ob meritum sanctitatis sancto repletus Spiritu, per uirtutem Dei miraculis claruit, signis atque portentis enituit, nichil ex propria maiestate aut Deitate preualens, sed ut uir iustus et pia seruitute Deo coherens, uotis supplicibus ab Omnipotente multa impetrare  promeruit. Sed et alia inaudita uanitatis scelera predicans, adinuentione uersipellis, a quo obsidebatur, inuenta, qui se eidem transfigurauit in angelum lucis, delubra in quibus pessimum dogma suum coleretur exstruxit, constituens in ultimo idololatrie situ turrem, altiori pinnaculo ceteris edibus preminente, ex qua populis ueneno nequitie sue illectis sacrilegi furoris concionaretur decretum, quod hodie sue impietatis sacerdotes ab illo edocti obseruant. Ita ut more aselli dissutis mandibulis, impurisque patentibus labiis horrendum preconium non prius emittant, quam obseratis utroque digito auribus, quod aliis exsequendum annuntiant, quasi quoddam edictum sceleris, idem ipse eorum  propheta audire non patitur. Quem impietatis ruditum dum diue memorie auus meus Eulogius aure captaret, ferunt continuo uexillo crucis frontem premuniens, cum gemitu hunc Psalmum solitum fuisse cantare: Deus, quis similis tibi? Ne taceas neque sileas, Deus, quoniam ecce inimici tui, Domine, sonuerunt; et qui te oderunt, leuauerunt caput . Nos autem mox ut fallentis uocem preconis audimus, confestim oramus: Salua nos, Domine, ab auditu malo, et nunc et in eternum. Et iterum: Confundantur omnes qui adorant sculptilia, et qui gloriantur in simulacris suis .

20. Cuius quidem erroris insaniam, predicationis deliramenta, et impie nouitatis precepta quisquis  catholicorum cognoscere cupit, euidentius ab eiusdem secte cultoribus perscrutando aduertet. Quoniam sacrum se quidpiam tenere et credere autumantes, non modo priuatis, sed apertis uocibus uatis sui dogmata predicant. Multa etiam apud quosdam nostrorum scriptorum inueniet, qui zelo Dei armati aduersus ipsum uatem impudicum prudenti exarserunt stylo. Sed et nos in illo Memoriali Sanctorum opusculo huius secte errores ex parte digessimus, refutauimus et confodimus.

21. Restat iam nunc, expeditis apologeticis Beatorum, ut aliquid de uictoriis eorum ad emulationem catholice plebis pandamus . Beatus igitur Rudericus presbyter ex quodam uico Egabrensi progenitus, in eadem urbe sancte legis doctrinam, gradumque  sacerdotalem promeruit. Huic duo fratres fuerunt; sed ex his unus fidem Christi rectius tenens, alter gentilico deprauatus errore, catholicam spreuit religionem. Qui, sicut discors a fide sancta manebat, ita semper discordanti conflictatione ob diuersarum rerum occasiones cum fratre catholico mouebatur. Nam quadam nocte, nescio qua occasione, tumultuaria in alterutrum litigatione se conserentibus, et in sese inuicem feda simultate bacchantibus sanctus sacerdos litem medius sedaturus interuenit. Qui omnes nimio iam furore accensi, ceca indignatione sacerdotem inuoluunt, et, magis nescientes quam uolentes, eum usque ad necem lacessunt. Ex qua cede ualde contritus, dum omni destitutus uigore, confracta membra lectulo reponeret, profanus  ille frater feretro illum imponens, per uicos et uicinia queque uehentium humeris duci ac reduci fecit, et, ut uerus imitator diaboli, fraudulenta machinatione super exanimem sacerdotem testimonium iniquitatis composuit, dicens: »Hic frater meus presbyter, uisitatione Dei compunctus, fidei nostre cultum elegit, et sicut cernitis, iam in ultimis agens, noluit prius mundo discedere, quam uobis id notum existeret.« Ita cum eo loca diuersa peragrans, hec et his similia criminosis de eo uerbis narrabat, nesciente ipso prorsus, imo nec sentiente, quid contra se uir ille iniquus aptabat. Dei uero dispensatione, post nonnullos dies molestiis egritudinis sacerdos erutus, ac uiribus reformatus, cum subdola nefandi  fratris molimina cognouisset, exemplo Domini, qui ad informandos nos insidias declinauit Herodis , siue sancti Euangelii non surdus auditor, quo de ciuitate in ciuitatem, causa uitande persecutionis, delitescere iubemur , relicto proprio rure, alibi se Christo libere contulit seruiturus. Quasi posset temporale euadere supplicium, cui diuinitus a constitutione mundi predestinatum parabatur martyrium; aut sicut ad tempus sese occulendo insecutorem fefellit profanum, ita quoque abesse posset oculis pii Redemptoris, et uocatoris sui ad regnum.

22. Per idem ergo tempus grauiter in nos presidialis grassabatur insania, ita ut nonnullas apud Cordubam, olim Patriciam, nunc autem florentissimam  regni Arabici urbem basilicarum turres euerteret, templorum arces dirueret, et excelsa pinnaculorum prosterneret , que signorum gestamina erant, ad conuentum canonicum quotidie Christicolis innuendum. Denique cum exoptatum patris sui libitum progenies iniqua [a 1Kb] cognosceret, ut quibuscunque modis ac uiribus posset, Dei Ecclesiam infestaret, omnem crudelitatis adnisum erga filios lucis tenebrosa proles alacriori uoto exercet, minusque se putat adipisci meritum, nisi summo furore exarserit in euersionem fidelium. Predixerat quippe hoc ueritas sancta auditoribus suis, dicens: Absque synagogis facient uos; et omnis qui interficit uos arbitrabitur se obsequium prestare Deo. Et iterum: Hec locutus sum uobis, ut in me pacem habeatis. In mundo  autem pressuram habebitis .

23. Igitur, dum ob rei familiaris necessitatem ex interiori montana Cordubensi, quo se pridem beatus sacerdos intuitu latendi contulerat, in nundinas descendisset, in quibus rerum distractio exercebatur, ab iniquo fratre obuius agnoscitur. Quem ut cernit stigmata pie religionis ferentem, non modicis [b 1Kb] lacessitum iniuriis  ad uicem exquisiti muneris iudici offert, deponens aduersus eum coram arbitro questum preuaricationis secte Mahometane, quam se dudum ueraciter coliturum fuerat confessus. Dei uero miles, celesti iam munere illustratus, non sicut olim aduersariis tergum exponit, sed magna preditus fortitudine, nunquam se a Christo fuisse decisum, nunquam peruerso dogmati aliquando consensisse,  iudici refert; seseque non solum Christianum, uerum etiam Christi fatetur esse ministrum. Quem primo iudex blandis reuocare affatibus putans: »Poteris, inquit, rerum affluentiis et dignitatum fascibus honorari, et, que tibi imminet, sententiam mortis euadere, si te pristinis uotis rediuiuo ardore reformans, missum ab Omnipotente in ueritate prophetam nostrum credideris, Christumque testaueris Deum non esse.« Cui beatus sacerdos ait: »Illis, inquam, iudex, hec obseruanda propone, qui forte  legibus uestris dediti, ritibusque profanis immersi, potiori intuitu commodum temporale, quam eternum affectant honorem. Nos [c 1Kb] autem (quibus uiuere Christus est, et mori lucrum , cui sanctus ille Clauicularius regni futuri dicebat: Domine, ad quem ibimus? uerba uite eterne habes , , ut quid perennis fontis poculum relinquemus, hausturi gurgitem ceno mendacii ac uitiorum sordibus turbulentum? Aut qua ultione procacitas punienda est filiorum, qui, pia parentum iura spernentes, iniustum uictrici contubernium expetunt?« His uerbis iudex uehementi furore commotus, applicari martyrem ergastulis iubens: »Abeat,  inquit, cum damnatorum custodia; horrida macerandum antra carcerum excipiant; parricidarum et furum solatio fruatur; et omni penitus solatio destituta, uel sic peruicax elidatur temeritas.«

24. Adit Dei famulus hilari uultu, exsultantibus animis, specum illum reorum, qui uere sciebat auctorem sue salutis ubique inuocatum adesse, nec aliquo posse abesse situ, cuius dominatio omnem penetrat locum; qui etiam potenti diuinitatis imperio olim sectatoribus suis fidele promissum dederat, dicens: Ecce ego uobiscum sum omnibus diebus usque ad consummationem seculi .  He sunt, diabole, minaces seuitie tue leges, hi sunt exquisiti terrores. Sed dictum est nobis: Nolite timere eos qui occidunt corpus, quia non habent  quid amplius faciant; sed potius eum timete qui potest corpus et animam perdere, et mittere in gehennam . Et iterum: Tradent uos in conciliis, et in synagogis suis flagellabunt uos; et ad presides et reges ducemini propter me in testimonium illis, et gentibus. Qui autem perseuerauerit usque in finem, hic saluus erit . Si ergo potes, congredere aduersus animam, et pertinacem in confessione sua spiritum supera, uidebis me magis per tormenta proficere: et cum tu plus exarseris, plus semper deficies, et feliciorem me facies peruenire ad gloriam.

25. Reperit uero in carcere Rudericus beatum Salomonem quem ob confessionem nominis Christi  dudum crudelitas persequentium ibidem religauerat. Simili quippe et ipse crimine impetebatur [d 1Kb] , eo quod, sancte religionis cultum spernens, aliquo tempore secte Mahometane adhesisset. Extemplo indiuiduo uoto nectuntur, ac sibimet inuicem consolationis suffragia ministrantes, ab alterutro se ad peragendum agonem armantur; id in commune statuentes ut, calcatis mundi affectibus, pia quotidie seruitute Deo inhereant. Fit concors in Dei timore utrorumque assensus; macerantur membra ieiuniis, fatigantur uigiliis, limantur ciliciis, meditationibus compunguntur,  orationibus refouentur; sicque, ardore quodam celestis patrie conflagrati, dissolui cupiunt et esse cum Christo, festinantes faciem eius uidere, cui seruierunt: pro cuius amore defectum temporis non uerentes, uitam hanc, ut quoddam discrimen immane, refugiunt.

26. Igitur permanentibus sanctis in exercitio officiorum celestium, et reddentibus quotidie pio Redemptori ceremonias laudum, pro summis deliciis antrum illud habebant. Quapropter zelo ductus iniquissimo iudex, ferali edicto custodes carceris arguit, eosque ab inuicem diuelli precepit, et ne a quoquam uisitationis gratia illustrarentur, totis uesanie sue furoribus iussit. Sed in nullo te iuuas, diabole, quando per hoc discidium constantiam putas  fatigari sanctorum, quibus unum idemque pro Christo moriendi manet indissolubile uotum. Nam hi confessores beati,  ordine et natione dissimiles, caritate non impares, diuerso licet tempore certaminis campum aggressi, uno tamen eodemque fidei ardore flammati, specimen beate passionis egregium orbi instituunt.

27. Interea, non post multos dies, obtutibus suis iudex eos exhiberi precipiens, illico ad ritum suum inuitat, ac de rerum copiis [a 1Kb] et dignitate honorum suadendos attentat, quos ante mundi constitutionem electos et predestinatos in adoptione filiorum Dei diuinitas sancta perscripserat. Quorum pertinaciam in Dei professione considerans, post secundam et tertiam exhortationem ex decreto regis fore plectendos  statuit. Prius tamen quam egrederentur ad publicum, conuinctorum se pedibus aduoluentes rogant ut continuis obsecrationibus iuuarentur, ne, tentatione humana prerepti, retrorsum respicerent, et ab intuitu percipiendi uexillum uictorie turbarentur. Ita pacis osculo reconciliati, qui nunquam fuerant litigio separati, omnes pre gaudio lacrymantes, sanctorum se fauoribus tueri exorant. Sicque, urgentibus ministris, uoto alacriori prosiliunt, celerius properantes ad locum quo passionem consummarent.

28. Et cum iam hora decisionis instaret, iterum a iudice blandius exhortantur cum specie diuitiarum, honorumque sublimium, quibus utique fruerentur, si reuerterentur. Abnuunt sancti, sicuti a principio, iudicis optionem, ita ut sanctissimus Rudericus quadam  uegetatus animositate, superno iam munere perlustratus, audacter ei responderet, dicens: »Quomodo nos cogis relicta pietate declinare in deuium, qui, sancte fidei sacramentis instructi, fortiter ignorantiam uestram deflemus, quos tanto uidemus errore infectos? Nam nos adeo hanc sectam detrectabilem iudicamus, ut ne nostris quidem eam incolendam canibus pateremur, quanto magis nosmetipsos fallacissimis eius figmentis subdamus. Aut quare copiis rerum aut dignitate honorum labentium oblectemur, in ipso forsitan oblectationis momento, intercidente morte, protinus omnia amissuri, qui nouimus  apud Christum coronatorem nostrum rerum ineffabilium opes manere, quas oculus non uidit, nec auris audiuit, nec in cor hominis ascendunt, se diligentibus repromissas? Ideoque celeriter crudelitatis tue in nos exsere ultionem, quos cernis nullatenus a confessione Christi desistere usque ad mortem; ut et que debentur hostibus Dei, tibi accrescant in cumulum, et diu nobis dilatum cito proueniat premium.«

29. Hinc acrioribus frendens scelerosus iudex clamoribus, ultimam sue crudelitatis sententiam promens, »Perduellium, inquit lictoribus, properate abscindere colla, et debitam in capite contemptorum celerius retorquete uindictam.«  Sic super crepidinem aluei constituti, crucis signaculo se premuniunt,  et sic denuo ense prostrantur. E quibus prior Dei sacerdos occumbens, preuius triumphator celum intrauit. Quod ideo iudex fieri uoluit ut si forte horrore decisi cadaueris beati Salomonis animus flecteretur; quem post uarias deceptionum illecebras constantem et fortissimum comprobans, ultimo gladio uindice trucidari precepit. Hesit tamen suo collo non funditus uertex incisus, quia expeditiorem beato Ruderico quam huic Salomoni framea intulit obitum.

30. Sed quia celorum regna adeuntibus animabus nequit obsistere callidus serpens, adhuc contra exanimata corpora bellum exsuscitat; quasi mortua superare posset cadauera, cum iam nullus esset spiritus, qui potius irrideret quam sentiret tormenta;  aut quasi aliquis titulus putaretur uictorie, cum defunctis bellum inire. Ut ergo passionibus Christi communicarent martyres, instinctu ferocitatis a diabolo preses armatus, sub cuius dira crudelitate totius dignitas Cordubensis tunc grauiter uexabatur, iubet corpora martyriali cruore perfusa, uestigiis inuersis configi, ac deinceps fluuiali abysso recondi. Eadem nocte ingenti lapidum onere alligata, separatim uastissimo gurgiti immerguntur. Sperabat miser elementis imperare undarum, que prestantius intendere nouerant Creatoris imperium, ut creditas sibi opes martyriales non solum a belluis conseruarent, uerum etiam erepta saxorum pondere membra placido remigio fluctuum ad locum quietis ueherent.

31. Ego interim peccator Eulogius, qui gesta beatorum  meo elucubranda stylo dudum decreueram, cum rumor consummate passionis eorum ubique discurreret, expletis missarum solemniis, ipsorum inuisenda corpora quadam uegetatus audacia adii,  ac propius quam cetera spectantium turba accedere non ueritus sum. Et testis est Redemptor meus, qui hoc commentarium discussurus est, quia non mentior, quod tanta decoris pulchritudine decisa illa cadauera fulgebant, ut crederes, si a quoquam sciscitarentur, protinus locutura.

32. Nonnulli etiam e turba gentilium uenientes, sumebant lapillos fluminis, qui cruore martyrum  erant aspersi, et lymphis abluentes proiiciebant  in pelago, ne Christianis in emolumentum existerent lipsanorum [a 1Kb] ; nescientes quod nichil obesset ab his partem adimere, quibus totam decreuerat Dominus passionem [b 1Kb] donare. Nam credita algarum latibulis membra, et altis abyssorum gremiis deputata, que tam celanda quam pabula piscibus ministranda susceperant, illico diuinitus ad superos reuocata, non solum nequeunt retineri, uerum etiam leniori spiramine reciprocanti fluctuum alternatione, que dispersa tenebantur, incolumia littoribus exponuntur. Sane beati sacerdotis suis non heserat ceruicibus caput, quia semel illud uno ictu satelles auulserat. Et ideo alibi uertex, et alibi corpus iactatum, unoque in loco sabulo opertum ab accolis uiculi [c 1Kb] , quo  uehentibus undis expositum fuerat, reperitur.

33. Interea, dum situs quietis sanctorum notitia pene dierum uiginti tempus excederet, nec ullum apparendi darent indicium; quorumdam ex improuiso relatione gentilium proditur, referentibus hoc cuidam presbytero,  apud uiculum Tertios commanenti, quo monasterium sancti Genesii fundatum est. Quo nuntio idem sacerdos compulsus, beatum cadauer sue deportandum Ecclesie pergit. Cui redeunti ingens fidelium turba occurrit, utpote summo triumphatori debitum honorem dependere anhelans, qui talia pro Deo suo in exemplo catholicorum non contempserit sustinere.  Et quia defectu solis crassum tenebrarum chaos illabebatur, totumque mundi aspectum nox ceca mutauerat; ministerio  obuiantium populorum multimoda lampadum face tenebrosus horror expellitur, adeo ut, nimio splendore omnia illustrante, rediuiuum ostentauerit nox illa diem emergere. Flebant omnes pre gaudio, miscebatur tripudiis luctus, et nulla contrahente mestitia uultum, pium refundebat pupilla lamentum.

34. Adest et uenerabilis pontifex, felicium stipatus agmine clericorum, uotis ardentioribus talibus interesse festinantes exsequiis, qui mox sanctas reliquias adeunt,  et inclytus papa [d 1Kb] caput detegit, et osculis sancta membra demulcet. Redolent secreta cubiculi, quo prius beatum corpus sacerdos intulerat, miro suauitatis odore, cunctaque cellule pauimenta etiam ablato puluere ferunt aliquandiu suauissimi odoris olfactu respirasse. Fit omnibus in  stuporem, quod inhumatum corpus nulla putredo insumpserit, nulla pestis infecerit, nulla tabes corruperit, nulla bestiarum altiliumue rabida fames discerpserit, nec proprie cutis qualitatem tot dierum interiecta capedo degenerans immutauerit. Sicque sacerdotum et religiosorum officio sanctum corpus e cellula sacerdotis humandum ecclesie inferentes, dant cuncti hymnorum celestium clamorem egregium,  resonant ora fidelium congruenti carmine melos, prestrepunt omnes diuine cantionis euphoniam, implentur atria Domini murmure sancto psalmorum, feliciumque laudum odam omnes quasi ex uno ore persoluunt; et suaui concentu omnibus percrepantibus, largoque fomite luminum totius aule penetralibus relucentibus, regem Christum militia comitante celicolum ad spectaculum illud, exsequiis innuebat interesse sanctorum

35. Expleta igitur functione sanctissimi Ruderici, fit ardentior cunctis intentio requirendi beati Salomonis corpusculum, quod relatione multorum impetu fluminis salo credebatur esse transmissum. Nam hec opinio prouidum magis Christicolarum ausum inhibuerat, quam furens conspiratio presidis, que  acrioribus ulciscendum legibus exploratorem reliquiarum promiserat. Etenim, cum nullum latentis corporis instaret indicium, moueretque omnes spes beneficentie Dei, qui reuelare abstrusa et aperta condere consueuit, prerogatiua quodam modo diuinitatis potentia, qua in celo et in terra, in mari et in abyssis omnia quecunque uult ordinat, disponit et facit; subito per quietem, quo situ corpus martyris delitescat, predictum admonet sacerdotem. Cumque sacerdos monentem de loco sui latibuli sciscitaretur, seque instrui quereret, quod explorandi tenere debuisset indicium: »In illa, inquit, ripa fluminis, que uico Nymphiano adsciscitur, ibi a commeantibus inter fructeta tamaricum proiectus, cespitis limosi perfruor uili sepulcro.« Pergit securus  ad locum sibimet diuinitus demonstratum ille sacerdos, nec aliter quam quod ei reuelatione ostensum est, reperit. Quod illico summis reuerentie obsequiis comptum, ad uicum Colubris deportans, uenerabilium Dei sacerdotum officio in basilica sanctorum Cosme et Damiani honorifice tumulatur. Consummauerunt autem beati martyres agonem suum tertio Idus Martias,  era DCCCXCu, regnante Domino nostro Iesu Christo in secula seculorum. Amen.

Ecce patroni mei reuerendissimi, milites Christi, testes idonei, bellatores egregii, uictores potissimi, tutores gregis catholici, detractoribus uestris obuius ueniens, eisque pro uigore uirium mearum resistens, gesta quoque uictoriarum uestrarum ad exemplum fidelium ordinaui; ut tam proficeret cupientibus ire  ad regnum, quam mihi occurreret ad expiationem facinorum. Quia non displicere uobis, que de uobis uera disposui, existimo, quinimo grata uobis, Christoque digna obtentu uestro futura credidi cuncta que in hoc opere edidi. Unde obsecro uos ego peccator Eulogius, pauper meritis, exiguus sanctitate, et culpa multimodus, ut digna intercessio uestra tuitionem mihi et inter ingruentia mundi scandala prebeat,  et inter supplicia inferorum, que pro meritis expauesco, defensionem exhibeat, sanctificando me gratia huius opusculi, dignumque efficiendo quod sordidus sordidaui. Et, si fortassis error contrarius fidei in qualibet parte libelli emersit, Dominus, uestro  interuentu, mihi parcat, uos queso, quibus innocentia cordis mei non latet. Presertim cum non nesciam prudentes plerumque incurrere sermonis lapsum, ubi animus non gerit errandi affectum.

Explicit Deo fautore Liber apologeticus pro gestis sanctorum Eulogii peccatoris [a 1Kb] .





AMBROSII MORALIS SCHOLIA AD OMNIA SANCTI EULOGII OPERA.



I IN MEMORIALE SANCTORUM.



IN PRAEFATIONEM.


 Ego quidem. Instituti sui reddit rationem: et gustum  futuri operis in ipso uestibulo prebiturus, Isaac martyris uitam et interitum memorat.

 Ascysteriis. Grecum uerbum, unde hoc nomen deriuatur, mentem in rerum diuinarum contemplatione exercere significat. Inde ascysteria monasteria dicuntur. Usus est eo uocabulo imperator Iustinianus in L. Omnia 33, c. de episc. et cler. Iterum etiam id ipsum D. Eulogius  usurpat; et D. Basilius, D. Gregorius Nazianzenus eo frequenter utuntur.

 Qui prior. Precesserunt haud dubie multis annis Adulphus et Ioannes, ut lib. II, [a 1Kb] cap. 8, apparebit. Sed enim de his tantum nunc loquitur, qui per tres hos aut quatuor annos martyrio coronati sunt. Et, quamuis nunc etiam Perfectus presbyter precessisset, ipse tamen Eulogius paulo post rationem  est redditurus, cur ipso priorem Isaac referat.

 E Tabanensi cenobio. Monasterii huius crebra mentio deinceps occurret. Eo autem potissimum sese receperat sanctus Isaac, quia patruelem Hieremiam, mox martyrem, inibi habebat, qui cum uxore Elisabeth monasterium ipsum construxerat: in quo ipse etiam monachus factus, ut suo loco apparebit, degebat.

 Ephebus ille. uiginti septem annorum fuisse in Usuardi martyrologio memoratur. Eulogius in II lib. hoc ipsum eius martyrium repetens, cum primeuos adolescentie annos ingrederetur, monachum factum, et post triennium martyrium subiisse scribit.

 Ita maledictionibus tabescat. Imprecatio est Hispanis nostris quam Latinis inter loquendum hac forma usitatior. Diuersa enim sunt illa :

. . . Di, talem terris auertite pestem.
 Item illud eiusdem :

    . . . Quod di prius omen in ipsum
Conuertant.

 Feria quarta. Annus Domini octingentesimus  quinquagesimus primus, dies Iunii tertius notatur. Et recte prorsus: incidit enim is eius mensis dies illo anno in feriam quartam. Habuit enim litteram, ut uocant, dominicalem D.

Eo porro ipso die in Usuardi martyrologio festum eius apponitur: quod etiam Romanum nuper locupletatum, et uenetiis apud Iuntas excusum, inde transtulisse uidetur. Cordubensis Ecclesia eumdem diem eidem sancto martyri dicatum celebrat.

 Hieremiam martyrio. De his lib. II, cap. 4. Item de Perfecto presbytero, cap. 1. Cuius ideo hic mentionem inseruit, ut qua ratione eidem tempore Isaac anteferret, demonstraret.



IN LIBRUM PRIMUM

 Peritissimorum uirorum. Sancta Ecclesia, ut fuit, eritque semper  sagena bonis et malis promiscue piscibus oppleta, ita in  ipsis etiam Christianis prauos quosdam habere nunquam destitit, qui ipsam importune conturbarent, et zelo quodam improuido instigati affligerent. Quod etiam diui Eulogii tempore contigit. Non satis erat Hispanam Ecclesiam captiuam in misera et truculenta seruitute uersari, et ab immanissimis tyrannis infanda mala assidue perpeti. Quod unum Christianis in tot calamitatibus insigne solatium esse poterat, nimirum non deesse qui fortiter mortem pro Christo oppeterent, et, constantia sua alios instimulantes, Dei Ecclesiam exhilararent; hoc ipsum tot malorum leuamen impii quidam et insipienter prouidi eripere illi nitebantur. Martyres criminabantur, eo nomine indignos iudicabant, et obesse potius in commune Ecclesie Hispane, quam prodesse affirmabant. Eis respondere hoc I lib. D. Eulogius uoluit, ut martyrum, de quibus deinceps esset acturus, fame consuleret, contra calumniantes defenderet, ueramque et solidam illorum gloriam initio astrueret.  Nihilo secius tamen destinato in hoc ipsum opere Apologetico, idem postea argumentum plenius tractauit. Nec solus tamen martyres ita defendit. Quisquis enim fuit auctor Indiculi luminosi .  totum illud opus ad eorumdem martyrum defensionem conscripsit, ut Apologeticum prorsus posset iure optimo appellare. Et neque hoc D. Eulogii seculo solum martyrum fuere detractores, sed priscis etiam Ecclesie temporibus. Concilium enim Carthaginense primum sub Syluestro primo huiusmodi martyrum obtrectatores canone secundo grauiter compescuit [a 2Kb] .

 Sed nescio quo tendere. Insignis ubique apparet in D. Eulogio modestia, atque profecto magis conspicua, quo homo, ut illa tempora ferebant, doctissimus nullam habet de ingenio et litteris, nullam probatissimus de uirtute fiduciam.

 Ecclesia Hispanie. Corruperant iam hec secula multa in propriis presertim nominibus uocabula, ut in hunc, quem nunc habemus, Hispanum sermonem paulatim transformarent. Inde Spaniam, non Hispaniam: Cordobam non Cordubam: Eglesiam, non Ecclesiam proferebant. Neque recens post  Arabum in Hispaniam ingressum ea fuit corruptela, sed retro ab Gothorum temporibus deriuata, quod ex nummis iam in D. Eulogii uita ostendimus. Scribebant autem quemadmodum et pronuntiabant. Itaque Eglesie, non Ecclesie fuit semper in ueteri scriptum. Nos tamen in excudendo Latini sermonis proprietatem in Hispanie et Ecclesie, quemadmodum in Cordube nomine retinuimus.

 Comessationes quoque. Late in hoc loco D. Eulogius que pessime de Christo saluatore, et sacratissima eius matre Mahometus tradidit, ex nefando Alcorano prosequebatur. uerum nos lineas aliquot iustis de causis dempsimus [b 2Kb] . Nam que illo tempore ad detegendam secte abominande turpitudinem erant necessaria, nunc piorum aures poterant offendere. Et prouidentissimis sancte Inquisitionis decretis cautum est, ne Alcorani nefaria dogmata passim legantur. Neque nos tamen pro libito quidpiam de  sancti martyris opere, quod digne suspicimus, et reuerenter attingimus, adimere uoluimus: quin potius id ipsum de sapientissimorum uirorum consilio fecimus. Hec ideo hic annotare uoluimus, ut, si quis in D. Eulogii exemplar inciderit, cur hic paucula quedam desint intelligat. Et, quantum ego existimo, Speraindeo abbatis uerba sunt, usque ad illa, et erit clausa. Hic enim uehementioris orationis impetus,  nescio quid commotius, et ab ceteris in hoc opere diuersum, dignumque facundiori artifice molitur.

 Nonnulli nostrorum philosophorum. Christianos, qui doctrina prestarent, quiue doctores in Ecclesia essent, philosophos uocat. Habetque catacrisis nonnullam ex similitudine rationem.

 Inuictissimi illius Ioannis. Auctor Indiculi luminosi Ioannis huius supplicium late descripsit. Et, quoniam liber nondum est typis excusus [c 1Kb] , opere pretium fuerit ipsa eius uerba hic apponere. Post martyrium igitur Perfecti presbyteri ita inquit: »Pergamus secundi iterum exponere casum. Post anni reuolutionem aut aliquid amplius, ille liuoris gentilium oculus non quieuit, sed, ut solitum est illis Christianismum irridere, et nobis omnibus christicolis insultare, hunc Ioannem, quem multo tempore carceris [d 1Kb] retinuere claustra [e 1Kb] , negotiationem et mercimonia nundinandi in eo exaggerare conati sunt, et [f 1Kb] ipsum uexare: et ob gratiam mercimonii liuore usti, multa exprobrando [g 1Kb] ingerere, dicentes:  Paruipendens nostrum prophetam, semper eius nomen in derisione frequentas, et mendacium tuum per iuramenta, ut tibi uidetur, nostre religionis falsa, auribus te [h 1Kb] ignorantium Christianum esse sepe confirmas. Ad quos ille [i 1Kb] confidenter, et nichil erga se doli suspicans, cum se immunem ab ipsis que contra eum opponebantur, uellet ostendere, furor crepitans et preceps ira eadem repetens, inculcans et replicans, crebrius que sepe dixerat intentauit. Tunc ille non ferens, ex hac generationum talium nube stomachabundus, et faceta satis urbanitate accinctus, eleganti mente respondit elatus: Maledictus sit a Deo, qui prophetam uestrum nominare desiderat. Illico clamor ingens factus, et perditorum cuneus constipatus, iniquitatis [i 1Kb] exose conuentus, uelut apes in unum perfidie aggerem congregati, unius masse cumulo malitie [k 1Kb] conspiratione respersi, semiuiuum ad iudicem perduxerunt. Et testibus minus idoneis ab ipsa perfidorum massa  surgentibus presentatis, potiora et maiora contra ipsum testatione propria intentarunt. Que ille tota negauit, et emulationem inuidie ipsorum aperto in se sermone retexuit. Sed iudex iniquitatis quadringentis eum ictibus uerberat flagellorum, et per omnium edes sanctorum sub uoce preconia fecit discurrere: talia pati debere, qui prophete derogat Dei. Ac deinde carcerali mancipat arcta custodia,  minitando illi inferre maiora.« De hoc Ioanne iterum etiam D. Eulogius, lib. II, cap. 10. In uetusto uero Michelis Ruizii Azagre codice epigrammata etiam Cypriani Cordubensis Ecclesie archipresbyteri fuerunt et inter cetera hoc quoque distichon cum hoc titulo:

Item super tumulum sancti Ioannis confessoris.
Carceres, et dira Ioannes ferrea uincla
Christi amore tulit. Hac functus in aula quiescit.
Hunc eumdem Ioannem esse credo, quem D. Eulogius commemorat. Quanquam pauciora epitaphium, quam potuit, ac debuit, retulit. Sed eiusmodi erant tempora, ut uersum quoquo modo clausisse, magnum etiam haberetur. uixit autem et scripsit Cyprianus hic, quod ex aliis eius epigrammatis apparet, quadraginta aut paulo amplius post D. Eulogii mortem annis.

 Qui ut idem docuit. Longa admodum est parenthesis  et traiectione etiam  plusquam tarda. Sed nos nichil immutare hic ausi sumus.

 Et quoscunque confessio. Iam hinc est animaduertendum Christianos per totam Hispaniam, et Cordube presertim, ea lege, quemadmodum initio scripsimus, fuisse relictos et toleratos, ut Mahometi secte non detraherent. De hoc ipso in Indiculo luminoso legimus ad hunc modum: »Ecce lex publica pendet, et [a 1Kb] legalia iussa per omne regnum eorum discurrunt, ut qui blasphemauerit flagelletur, et qui percusserit occidatur. Et ecce quotidie horis diurnis et nocturnis in turribus suis et montibus [b 1Kb] caligosis dominum maledicunt, dum uatem impudicum, periurum, rabidum, et iniquum, una cum domino testimonii uoce extollunt.« De ceteris uero que ab Sarracenis paterentur Christiani, hic ab Eulogio commemoratis, auctor ille in hunc modum: »Quotidie  opprobriis, et mille contumeliarum fascibus obruti, persecutionem nos dicimus non [c 1Kb] habere? Nam ut alia taceam, certe dum defunctorum corpora a sacerdotibus uident, ut mos est ecclesiasticus [d 1Kb] , humanda portare, nonne apertis uocibus, et impurissimis [e 1Kb] gemitibus dicunt: Deus non miserearis illis? et lapidibus sacerdotes Domini impetentes, ignominiosis uerbis populum Domini denotantes, spurcitiarum fimo christicolas transeuntes pedore infando aspergunt, maiora minitando ringentes?« Et paulo post: »Sic itidem, et cum sacerdotes Dei [f 1Kb] casu quopiam cuiquam obuiauerint per uiam, lapides coram ipsis cumulantes, testasque aridissimas ante uestigia eorum reuoluentes, ac improperioso et infami nomine derogantes, uulgari prouerbio et cantico inhonesto sugillant, et fidei signum opprobrioso elogio [g 1Kb] detruncant. Sed cum basilice signum, hoc est tinientis eris sonitum qui pro conuentu Ecclesie adunando horis omnibus canonicis percutitur, audiunt; derisione et contemptu inhiantes, mouentes capita,  infanda iterando congeminant, et omnem sexum, omnemque etatem, totiusque Christi Domini gregem non uniformi subsannio, sed milleno contumeliarum infamio impetunt, et derident. Nunquid non isti sunt qui Hierusalem maledicunt, et muros sancte Sion destruunt, et succendunt? De quibus dicitur: [h 3Kb] Maledicti omnes qui spernunt te, et omnes qui blasphemant te. Maledicti omnes qui destruunt muros tuos, et omnes qui subuertunt turres tuas, et omnes qui succendunt habitationes tuas . Et licet hec omnia ab illis per contemptum uel derisionem, uel odium, ut diximus, impleantur, tamen etiam carnaliter in habitationes Domini, et in sanctuarii edes quotidie perpetrantur, dum Ecclesie Dei destruuntur, et antiqua soliditate templa firmata terratenus cequantur.«

 Carnibus etiam spoliata. Hic paulisper oportet immomari, ut melius quid hic lege cautum dicat  sanctus martyr intelligamus. uiuebat Cordube hocque ipso tempore presbyter  Samson nomine, uir doctus et subtili ingenio, in philosophie et sacrarum litterarum studiis uersatus. Id abunde declarat eius Apologeticum opus, quod tribus libris distinctum scripsit contra Hostigesium Malacitanum episcopum, qui ipsum in concilio Cordubensi hereticum cum conuicio dixerat, quemadmodum ipse in prefatione libri secundi late commemorat. Ibi se abbatem Ecclesie sancti Zoyli martyris era nongentesima prima, hoc est, anno Domini octingentesimo sexagesimo tertio factum ostendit. Is autem annus est post Eulogii martyrium tertius aut quartus. Me etiam iuuene, in montibus Cordubensibus, decimo ab urbe milliario, non admodum longe ab oppido quod Trassiera uocant, in eo agro qui Comitatus de Espiel dicitur, dum uetustum puteum rustici repurgant, cimbalum ereum paruum pedis ferme altitudine extraxerunt. Id nunc etiam in D. Hieronymi cenobio asseruatur. Forma  est ab ceteris, quibus nunc utimur, longe diuersa: litteras sequentes non fusiles, sed celte excauatas in orbem habet; sed tot nexibus inter se colligatas, et aliis alias inclusas, ut typis eorum species exprimi nequeat.


Offert hoc munus Samson abbatis in domum sancti Sebastiani, martyris Christi. Aera DCCCC et XIII.

Est autem hic annus Domini octingentesimus septuagesimus quintus. Obiit autem idem Samson anno postea octingentesimo nonagesimo. Quod ex eius epitaphio constat ab Cypriano archipresbytero composito, et inter reliqua eiusdem epigrammata in eodem illo Azagre codice reperto cum hoc titulo:


EPITAPHIUM quod idem in sepulcro domini Samsonis edidit metro heroico.


Quis quantusue fuit Samson clarissimus abba,
Cuius in urna manent hac sacra membra sub aula:
Personat Hesperia, illius famine fota.
 Flecte Deum precibus, lector, nunc flecte, peroro,
Aethera uti culpis ualeat conscendere tersis.
Discessit longe notus, plenusque dierum,
Sextilis namque mensis die uicesima prima.
Sextilis namque mensis primo et uicesimo sole.
            Aera DCCCCXXuIII.

Aera ad hunc modum fuit infrascripta. Illud autem eius opus Apologeticum Toleti in sancte Ecclesie bibliotheca Gothicis litteris descriptum in peruetusto codice habetur. Hec omnia satis indicant Samsonem hunc diui Eulogii temporibus floruisse. Quod nos exquisitius astruere uoluimus, quia de hoc ipso periculo, quod martyres sanctos sepeliendo imminebat, in prefatione libri secundi de Seruando comite Christiano, sed nefario homine, ita inquit, postquam multa mala, que Christianis uiuentibus intulerat, recensuit: »Deinde uiuorum mortibus non contentus, quiescentium, quorum animabus impedire [a 1Kb] requiem non potuit, ne uel ipsis parcere uideretur, corpora, ut fuerant sub [b 1Kb] areis Dei posita,  e suis loculis insignis [c 1Kb] uespilo traxit, et fidelibus regis, ut fuerant ancipiti ense truncata, monstrauit: ut hoc facto animos regios in nostrorum perniciem excitaret. Quatenus probarentur [d 1Kb] apud eum debito mortis obnoxii, qui ausi essent humare illius prostratos pugione.« Hucusque Samson [e 1Kb] . Nec dubium credo alicui esse possit, quin de sanctis martyribus superioribus annis interemptis loquatur.

  Quippe qui iam nos. De seipso loquitur Eulogius, qui ut Aluarus scripsit, ipsequemet postea non semel narrabit, in carcerem missus fuerat. Inde autem sanctarum uirginum et martyrum Flore et Marie precibus, ut ipse contestate ante martyrium fuerant, cum ceteris Christianis est eductus. Hoc innuit. Attende autem scripsisse diuum Eulogium hunc librum post suam illam liberationem.

 Lunariter soluimus. Lunariter, quemadmodum et lunatim, aduerbia sunt illis temporibus nouata. Significant autem per singulos menses. Huius menstrui tributi meminit etiam Leouigildus [f 1Kb] presbyter Cordubensis, qui hoc ipso etiam seculo uixit, et de habitu clericorum opusculum scripsit. Causas autem cur scriberet reddens, ita inquit: »Ut qui ex nobis ad remanentes doctores imbecillitate corporis prepediente dirigere gressus nequiuerit, aut quem inquisitio, uel census, uel uectigalis, quod omni lunari mense pro Christi nomine soluere cogimur, retinuerit; saltem nocturno tempore inter ecclesiastica  munia, qui necessarium duxerit, legat.« Meminit huius Leouigildi Samson abbas. Est autem peracerbum et lacrymis dignum, miseriam Christianorum, qui tot tantaque ludibria et detrimenta paterentur, reminisci.

 Stigmata in nobis. Sacram tonsuram intelligit. Stigmatum autem uocabulum, quod alioqui in seruis solummodo erat proprium, diuus Paulus eo usus, fecit Christianis etiam uenerabile.

 Emeterius et Celedonius. Prudentius peta in horum sanctorum hymno spontaneam eorum ad appetendam. mortem satis indicat uoluntatem, cum ita loquentes inducit:

Sit satis, quod capta primo
uita sub chyrographo
Debitum persoluit omne,
Functa rebus Cesaris
Tempus est Deo rependi
Quidquid est proprium Dei:
Ite, signorum magistri,
 Et uos, Tribuni, absistite:
Aureos auferte torques,
Sauciorum premia,
Clara nos hinc angelorum
Iam uocant stipendia.
Christus illic candidatis
Presidet cohortibus:
Et throno regnans ab alto,
Damnat infames deos,
uosque, qui ridenda nobis
Monstra diuos flugitis.
Ceterum sancta Toletana Ecclesia peruetustum codicem habet, quo uite nostratium martyrum continentur. Ibi in Emeterii et Celedonii historia hec ipsa uerba, que paulo post adducit Eulogius, habentur. Sunt autem Celedonii Emeterio adhortanti, ut ad iudicem procederent, respondentis. Et olim profecto sancta Toletana Ecclesia hanc ipsam historiam in matutinis legere consueuerat, et nonnulle hodie per Hispaniam legunt. Et magnopere est animaduertendum  quam sit antiqua illa historia, que tempore etiam Eulogii iam fuerat conscripta.

 In illis septem fratribus. Hoc ipsum iisdem uerbis in uulgata sanctorum Iuliani et Basilisse historia legimus in episcopo [g 1Kb] Equilino, in sanctoralibus uetustissimis, et ubicunque est plene descripta. Ecclesie enim ferme omnes in matutinis breuitatis auide indidem multa precidere. Quod in omnibus  etiam fere sanctorum historiis accidisse dolemus. Hinc autem prestiterit intelligere quanta sit in multis sanctorum historiis auctoritas, quanta esse debeat ex antiquitate ueneratio. Quis crederet has sanctorum Iuliani et Basilisse, Emeterii et Celedonii historias ante octingentos annos fuisse scriptas, nisi hic cerneret ab diuo Eulogio citari? Nos uero passim multa eiuscemodi contemnimus, et tanquam noua inuenta superbe fastulimus.

 Felicissimus Felix. [a 1Kb] Hec omnia in huius martyris, qui sancti Cucufatis fuit frater, in matutinis per omnes fere Hispanie ecclesias leguntur. Est autem Gerunda in extremis Hispanie finibus, qua per Pyreneos cum Narbonensi Gallia coniungitur, in Ausetanis sita. Non omnino deleto nomine, Gironam nunc uulgo nuncupamus. Paruam eam urbem Prudentius appellauit, cum in hymno Cesaraugustanorum martyrum Felicis etiam meminisset. Mauritanie uero Cesarea eadem esse putatur, cuius nunc ruine ingentes cum nomine perseuerant.

  Sic sanctus Sebastianus. [b 1Kb] Exempla sanctorum martyrum sunt, qui se sua sponte, non quesiti, martyrio tradiderunt. Longum esset persequi singula. Satis sunt nota horum omnium sanctorum gesta, ut quiuis uel quid Eulogius innuat, intelligat, uel eorum legere possit historias.

 Sic Eulalia uirgo Barchinonensis. Iam hinc facile intelligas Emeretensem Eulaliam non sponte sua ad confessionem fidei Christiane [c 1Kb] processisse, sed iudicis imperio fuisse adductam. Alioqui et eius etiam exemplum Eulogius protulisset. Sunt porro qui aliter narrent. Et qui unam eamdemque esse uolunt utramque Eulaliam. Iam hinc diui Eulogii testimonio refelluntur. Barchinonensis uero urbis tanta est celebritas, ut de ipsa hic plura dicere non sit necessarium.

 Sed in ueritate. Acute satis testimonium quod adduxerat, expendit, et quo pacto sit intelligendum demonstrat. Quod est frequenter in diuo  Eulogio eximium, ingeniique et iudicii ipsius egregium indicium. Est autem Hispanismus eadem phrasi ad hec usque tempora conseruatus. Frequenter enim quippiam asseuerantes incipimus: en uerdad.

 Ac ne ceteri. Zelus ille quorumdam episcoporum insipiens hucusque processerat. Nam episcopos etiam ad hunc modum commotos fuisse, in Apologetico postea ostendit.

 Nec uiolenter. Prudentissime et cum ingenti circumspectione omnia sanctus martyr pertractat. Ideo quod in commune statuerat, adhibito necessario temperamento comprimit, et ueluti cercet.

 Cato infert philosophus. In tanta Hispane Ecclesie calamitate et misera seruitute, magna etiam doctores Christiani librorum penuria laborabant. Inde cogitur Eulogius non admodum nobilis auctoris carmina, grauia alioqui et uere sapientie plena preceptis interserere.

 Sors illorum inuenta est. Quanquam in uetusto  codice uacue membrane hic aliquantulum fuit relictum, quod octo decemue lineas posset recipere; uerumtamen nichil prorsus defuit. Nam totum illud folium laxe admodum exaratum, et multo paucioribus quam cetera lineis distributum, aperte demonstrat descriptoris, occupare totum folium satagentis, anxietatem. Quod cum assequi plene non posset, et  sequentia nouum haberent initium, dignaque folii principio uiderentur, satis habuit, oppleta una pagina alteram occepisse, et aliquot lineis continuasse.

 Pre omnibus philosophis patrie nostre. Iterum philosophos doctos uiros nominat, eadem, quam supra docuimus, catacrisi. Et cum anno Domini octingentesimo quinquagesimo primo scriberet, tribus annis ante auctorem Indiculi luminosi scribebat. Quod ipsum argumento esse possit, illud opus Aluari non esse, [d 1Kb] qui post Eulogium profecto non fuit scripturus.

 Et licet inde. Iterum ad insignem suam modestiam redit Eulogius. Humilitatis sue seipsum diutius non sinit obliuisci. In sanctorum martyrum laudibus tripudianti, et sanctissimis gaudiis seque et pios omnes, celitus exhilaranti, humilitatis subit cogitatio, memoria occursat, celestique fruentem letitia sistit, et quasi indignum eo iubilo reuocat. Omnia pectus spirant uere Deo dicatum, omnia futurum  martyrem iam redolent.



IN LIBRUM SECUNDUM.



CAPUT PRIMUM.

 Consulatus. Et hoc etiam ex illa est Latini sermonis licentia, de qua superius diximus. Regnum consulatum, summos regni magistratus consules, honores etiam et dignitates fasces uocat. Idem facit Samson abbas Cordubensis, de quo antea diximus.

 Habdarrahgman uicesimo nono. Libri nostratium historicorum Abderramen semper scriptum habent, ubicunque et hic, et alii reges cognomine nominantur. Ego ueram hanc, que in utroque fuit exemplari, huius nominis protationem esse existimo. Nam Arabicum quiddam prorsus stridet, et illa altera ad Hispani sermonis dulcedinem uidetur lenita. Est autem hic Habdarrahgman huius nominis tertius, ut ex Rasis Mauri, [e 1Kb] et ex peculiari Ruderici  Toletani archiepiscopi de rebus Arabum historia constat.

Ceterum cum multa sint eademque sanctissima horum diui Eulogii librorum commoda, que sanctorum martyrum rebus gestis commemorandis exhibentur; tum etiam illud non uulgaris eruditionis et utilitatis hinc comparatur, quod clara et ferme indubitata ratio annorum in Hispana historia ab tempore regis Pelagii ad Ordonium primum Ramiri primi filium ex hoc loco et ex libri tertii principio certissime digeritur. Quo pacto id fiat, non est huius loci disserere. Quanti autem momenti sit in annorum ratione et omni chronologia certum aliquid et fixum, tanquam cardinem, in quo cetera uertantur, inuenisse, hi nosse solummodo possunt, qui in hac re sese aliquantulum defatigarunt. De quo nos initio Gothice historie in nostro Chronico late disseruimus.

 Cordubam uero. Rasis non Cordubam seorsum  sed omnem Hispaniam huius regis inclytis operibus scribit fuisse nobilitatam. »Hic, inquit, aquas ex montibus in urbes inuexit, templa exedificauit, et textrinas panni pretiosioris auro intertexti per Hispaniam instituit.« Toletanus narrat Cordubenses plateas lapideo stramento ab hoc rege fuisse munitas; item aquam ex uicinis montibus in templum,  arcem et alia celebriora urbis loca plumbeis fistulis fuisse perductam. Influit adhuc in hec ipsa loca aqua, sed non magna copia. Unde constat diuersum fuisse hunc aqueductum, quo nunc eo aqua perducitur, ab illo altero stupende structure qui plurimis locis interruptus conspicitur. Per hunc multo maior aque uis in urbem dimanabat, decimo ferme milliario procul perducta. Parum est toto hoc itinere montes amplissimos fuisse perfossos, profundasque ualles pontibus equatas: ipsa montium incredibilis moles, ne pondere suo subterraneum opus deprimeret, crebris turribus, que ex ipso uasto canali, tanquam castella excitantur, et in sublime montium emicant, sustentatur. Et cum recta in arcem et templum breui itinere possit is aqueductus peruenire, longo circuitu per eum agrum, cui ab ranarum cantu nomen est, incuruatur, ut superioribus etiam urbis partibus aqua impertiretur. Hoc opus huius esse regis ego semper credidi. Neque enim ullus alius auctor memoratur. Et illa arcis et templi  aqua, que nunc perdurat, exigua est: hec uero ingens profecto fuit, et tanta scriptorum celebritate digna.

 Necnon ex parte lingue Arabice cognitus. Hispanismus plane est. Non enim significat beatum Perfectum mediocriter lingue Arabice fuisse peritum. Significat profecto Hispana phrasi, insignem Arabice lingue cognitionem qua pollebat, causam exstitisse ut notus Mauris esset et in pretio habitus. Ita frequenter loquimur: Por parte de su uirtud era muy bien querido. Huiusmodi autem nonnullos alios Hispanismos iam antea annotauimus.

 In predicto transegit cenobio. Quam basilicam antea nominarat, nunc cenobium uocat. Ecclesie nimirum tunc omnes, monasteria etiam promiscue et erant pene, et dicebantur. Ab Gothorum temporibus manserat, ut ex conciliis et ex Pauli Emeretensis historia presertim intelligimus. Habebant insignia queque templa suos abbates, qui preessent,  gregemque diaconorum, et aliorum, qui in minoribus Ecclesie gradibus constituti, interdiu noctuque inibi ministrarent. Hoc semel dictum oportuit, ne quempiam sepius obuium conturbaret. Paulus hic Emeretensis diaconus, cuius mentionem alicubi facimus, cum Emeretensis Ecclesie et antistitum eius historiam scripsisset, tum etiam de aliis sanctis uiris quedam adiunxit. Exstat etiam eiusdem confessio catholica. Que duo opera manuscripta non parum antiqua in sancte Ecclesie Toletane bibliotheca habentur. Eadem multo uetustiora in nonnullis aliis bibliothecis conspeximus [a 1Kb] .

 Egisse predixit. Eodem consilio, quo in primo libro quedam de obscenitatibus legis Mahometice dempsimus: eodem hic quoque pauca quedam omisimus, iisdem pene uerbis iterum repetita. Et ipse etiam diuus Eulogius quedam se hic subticere profitetur, que horrorem piis auribus possent prebere [b 1Kb] .

  Psallat Deus. De imprecationibus nostratibus diximus in primi libri prefationem. Ad eumdem modum e conuerso uota quoque prospera et honorifica conspiciuntur. Tale illud est in comediis: Dii meliora, et quedam eiuscemodi. Sed nos Hispani et frequentius et apertius ad hunc modum medio sermone, bene ominamur.

 In campum ultra pontem. Ea nunc planities ueritatis campus appellatur.

Scripsit de hoc martyre Perfecto etiam quisquis  fuit Indiculi luminosi auctor. Eius autem uerba apponam, ut, quantopere cum diui Eulogii narratione consentiant, appareat: »Et primum sacerdotem intueamur Perfectum gentilitio zelo peremptum, fidei constantia decoratum, martyriali gloria infulatum, et uere in electorum numero aggregatum: et quo pacto ad occisionem uenerit, sinceriter proferamus. Nempe ad aliud pergentem, aliisque secularibus operibus intendentem, nichilque, de quo gestum est, pertractantem, demonicolarum incursionibus impulsatur. A quibus ille caute et circumspecte, ut istis uidetur, ut uero mihi, timide fidem petit; et ne ex responsionibus propriis impediretur, orauit dicens: Multa erant mihi, ex quibus abundantissime uestras poteram confringere nenias, uel destruere aniles historie fabulas, si uestre ultionis non uererer ultrici gladio currentes ultro citroque incurrere sententias. Cui cum fidem dedissent, et ei ut que sibi uidebantur exponeret, iuramento  anteposito [c 1Kb] imperarent, ille accepta dicendi fiducia, et eorum pro uero iuramento sumens mendacia, post multa et uaria sententiarum certamina, prophete eorum uoluptuosam lasciuiam, et lenocinationis [d 1Kb] luxuriam sermone, quo potuit, exprobrauit, et oratione splendida comprobauit. At illi [e 1Kb] aliqua super eius meretricationis subsannium, uel coniugatorum [f 1Kb] adulterii colludium habita conflictatione uerborum, frendentes dentibus, et caninis seuientes rictibus, ore uipereo sibilantes, et leonum ferocitate frementes, abire eum propter datum nouiter iuramentum [g 1Kb] permiserunt illesum. Sed post aliquod temporis cursum dolorum semper pectoribus retinentes uenenum, et quasi uetustate temporis reputantes abolitum prius illi iniectum infidum pactum, dolo eum circumuenientes, apprehensum iudici, seuissime mendacio inhiantes, quasi destruentem fidei illorum ritum, impie protulerunt: eumque maledicentem eorum uatem suo testimonio uilissimi homunculi firmauerunt. Ille inopinato casu  perterritus, et inusitata [h 1Kb] circumuentione perplexus, illorum fraudulenta ignorans consilia, que contra eum instruxerat commentatio fraudulenta, se hoc penitus non dixisse, infirma satis prosecutione retexuit. At ubi in carcerem missus in se exstat conuersus, audaci proposito et uirili congressu cepit ipsorum totam legem infringere, et non solum quod pridie dixerat, que super eum imperitie factio asserebat, uerum etiam alia potiora ingerere, mortisque magis gloriam quam interitum exspectare. Tunc eductum in ipsum diei sui horrendum pascha, quo soliti sunt pascua frui carnalia, et uentri libidinique alimenta ministrare satura, gladio uindice peremerunt. Et quasi uictoriam hostium potiti, ad orationis conuenticulum, obsequium Deo se prestasse credentes, [i 1Kb] elati, et innocentis cruore perfusi, ritum suum perficiendum, ut soliti sunt, annue peruenerunt.«

 Dignoque presulis. Cum Cordubensis episcopi,  qui suo tempore Ecclesie preerat, alicubi diuus Eulogius meminerit, nunquam tamen nonem [i 1Kb] eius scriptum reliquit. Id qua ratione fecerit non possum intelligere.

 In eo titulo quo. Possumus hinc suspicari, non unum diui Aciscli templum tantummodo tunc Cordube fuisse. Nunc duo prisce etiam recordationis uisuntur. Exiguum delubrum unum, in quo educatus sanctus martyr cum sorore uictoria fuerit; alterum ad flumen uetustissime in uestibulo structure, ubi  sepulti ambo fuisse creduntur. Inde id templum magna ueneratione colitur, et paucis antea annis fratribus ordinis sancti Dominici tributum, cenobium ibidem instituerunt.

 Quarto decimo Kal. Maias. Dies est Aprilis decimus octauus, qui quidem eo anno octingentesimo quinquagesimo in sextam utique feriam incidit. Fuit enim is annus cycli solaris trigesimi primi decimus nonus, post bissextum secundus. Inde constat litteram dominicalem E habuisse. Recte igitur sibi omnia consonant.

 Regnique sui excidium. Latius de hac regis formidine libro primo, et alibi sepe. Et alius est terror ille de quo in fine huius libri secundi, quod ex capitis septimi principio hoc ipso libro manifestum est. Sed nos interim Dei uirtutem, Christiane ueritatis robur, uim legis euangelice reuerenter suspiciamus. Consumit, disperdit, mactat Christianos impius tyrannus: sed pusillus grex, cui complacuit patri dare regnum, dispersus et trucidatus ualidior  insurgit, ingentemque regie potentie terrorem immittit. Hunc nimirum ignem, quem Christus uenit mittere in terram, nichil malens, quam ut ardeat, si uelis exstinguere, maior inde flamma erumpit: et frumenti grana emortua in terram cadentia ingentem fructum semper in Ecclesia attulerunt.



CAPUT II.

 Exceptoris reipublice. Scribas publicos hoc nomine intelligi debere Budeus in prioribus in Pandectas adnotationibus docuit [a 1Kb] .

 Tabanos uiculum. Huius oppidi nullum manet uestigium, neque est unde coniecturam eius situs capere possimus. Id postea cenobium ab Mauris est dirutum, ac monachi intra urbem confugerunt, ut libri tertii capite undecimo Eulogius scribit. Fuit autem sancta Columba, ut ibi refertur, eodem consanguinitatis gradu quo Martinus et Elisabeth cum sancto martyre Isaac coniuncta. Cetera uero huius  martyris gesta plenius in libri primi prefatione narrauerat.

 In regia urbe. Hoc cognomen olim post Constantinum Constantinopoli, quod ex illorum temporum auctoribus patet, fuerat tributum. Inde uidentur Gothi Toletane urbi, posquam inibi regni sedem et ueluti caput statuerunt, idipsum dedisse. Eadem prorsus ratione Corduba regni in Hispania Arabici caput, regia etiam urbs simili antonomasia D. Eulogii tempore appellabatur. Et hoc ipsum in huius libri secundi principio sanctus martyr retulit.

 Tertio Nonas Iunias feria quarta. Annus et eo amplius inter Perfectum martyrem et Isaac transierat. Tertius enim Iunii dies anni octingentesimi quinquagesimi primi hic notatur. Recte porro feriam quartam fuisse memoratur. Habuit namque is annus cycli solaris uicesimus D litteram dominicalem. Que omnia ex superioris capitis supputatione astruuntur. Et libro primo hoc ipsum confirmatur,  cum quintus post hoc martyrium dies dominicus fuisse scribitur. Inclusiue enim utrinque computatur.

At uero de Isaac martyre ita in Indiculo luminoso: »Ad nostros spontaneos martyres properemus.  Zelo Dei Isaac religiosus non humana instigatione, sed diuina commotus, nec usitatum callem nostris temporibus, sed oblitteratum incedens, antiquum persecutionis fumum non sufferens animo, iudicem adiit, et ea que [b 1Kb] alter flagello diro uexatus negabat, que inter uerbera se non dixisse iactator debilis personabat, athleta fortis, belliger miles abundantiori prosecutione firmauit, potiori prelio intentauit, et ingenua mente inchoauit, [c 1Kb] ingenua morte peregit, consummauit, impleuit; ut ostenderet hominibus fidei se zelo commotum, non timore necessitatis preuentum: ut constanti fiducia Ecclesia prelians bella aperte proferret et patule, quod quibusdam indiciis super comprehensum satagebant firmare. Ut [d 1Kb] etiam produceret Dominus athletarum suorum mundo uictoriam, et militum suorum rudi [e 1Kb] seculo propalaret constantiam: et ostenderet quod in nouissimis temporibus [f 1Kb] etiam uictores haberet, qui bella Domini et instinctu, quo [g 1Kb] primi intentauerant, preliarentur [h 1Kb] .«



CAPUT III.


 Ex Alabensi oppido. Albensi libentius lego ex Plinio et Strabone: cum Alabense fuerit in exemplari.

 Inter militares. Hos pueros nobiles Tyrones uocat auctor uite et martyrii sancti Pelagii. Quod opusculum suo loco apponetur. [i 1Kb] Et Ioseph diui Eulogii frater natu minimus, ut ego existimo, inter hos palatii Tyrones regi inseruiebat. Hoc postea apparebit.

 Nonas Iunias. Duobus tantum post Isaac diebus patitur Sanctius die Iunii quinta. Feria igitur sexta recte signatur. De eius sancto cadauere aut sepultura nichil tradit Eulogius, quoniam cum sequentibus martyribus igne fuit concrematum.



CAPUT Iu.

 De senarii numeri mysteriis, quem sanctissimum  martyrum globum, dixit Eulogius, nichil Morales: forte quia communia symbola illi, aliis forte ignota. Aliqua nos subiiciemus recondita, ne in tam mystico numeri symbolo, et a sancto martyre commendato, lector e nostris scholiis ieiunus discedat. Senarius enim numerus, siue sacros euoluas codices, siue philosophorum libros consulas, amplam ad mysterii significationem segetem exhibebit. 1o Senarius numerus perfectior est omnibus, eo quod Deus summus artifex in ipso sua perfecerit omnia opera. Nec enim senarius sacer et perfectus solum perhibetur, quod hoc dierum numero condite sint uniuerse rerum species, ut opinatus est Guillelm. Hamer. Comment. in Genes. secutus sanctum Gregorium Magnum lib. XXXu MORAL., cap. 20, sed etiam ea de causa sex diebus Deus opera sua perfecit, quia senarius perfectus est ac sacrosanctus. Itaque etiam si ista non essent, ille perfectus esset; nisi autem ipse perfectus esset, ista secundum eum perfecta  non fierent, quemadmodum sentire uisus est Hugo de sancto uictore de Sacramentis scribens: Senarius, quia ex partibus suis constat, signum perfectionis est, et idcirco uoluit Deus sex diebus complere opera sua, ut ostenderet se in his que fecerat,  nec superuacaneum aliquid posuisse, nec imperfectum reliquisse. Confirmat hoc axioma sanctus Augustinus, de Trinit. lib. Iu, et in Genes. ad lit. lib. Iu, his uerbis: Senarii perfectionem nobis a sacris litteris commendatam, in eo maxime quod Deus sex diebus perfecit opera sua, et die sexta fecit hominem ad imaginem et similitudinem suam. Sicut igitur perfecto nichil deest, ita neque ordinationi, aut rebus ordinatis quidquam, aut addi tanquam diminuto, aut detrahi tanquam a superabundante potest, non potestate quidem terminata, sed ipsa rerum serie sibi terminos prescribente, id fuit, ac si dixisset, per senarium illum eorum que creata sunt, ordo melior, ac dispositio non potuit assignari, aut esse: quare die sexta subdit propheticus sermo: uidit Deus uniuersa que fecerat, et erant ualde bona: et factum est uespere et mane dies sextus. Cum ergo audis sex diebus constructum fuisse mundum, non intelligas de numero dierum tantum, sed de perfectione uniuersi, que per senarium perfectum numerum  designatur. Unde cum ad hunc absolutum numerum opus Dei peruenisset, dixit diuini uerbi scriba: perfecti sunt celi, et terra et omnis ornatus eorum. Et sic  Orpheus Mystarum princeps, hymnos iubet sexta generatione finiri, cum ait:

Aetate in sexta studium finite canendi.

Quod de rebus creatis non ultra cani possit, cum ibi tota sit terminata perfectio. Cognita ergo huius numeri perfectione, ad mysteria sacra ueniamus. Tabernaculum sex erat cubitorum ex utraque parte. Sex diebus gloria Domini inclinauit super monte Sinai, cooperiens illum nube; quo significatur huius uite tempus. Sex ale Cherubim tempus seculi demonstrant. Sextus mensis fuit, in quo factum est uerbum Domini in manu Aggei Prophete. Sex tribulationes apud Iob sunt huius uite passiones. Sex annis seruiebat Domino suo seruus Hebreus. Sex  annis seminanda terra. Sex diebus licebat operari. Sex diebus colligendum manna, et Sexto duplum legendum, et alia plurima a Bungo excogitata. Hactenus de numero hoc.

 In urbe Astigitana. Nobilis Romanorum tempore colonia, Iulia Firma post Iulii Cesaris tempora nominata, conuentum habuit iuridicum. Priscum illud nomen Astigi ex sono ipso minime Romano, magnam eius astruit antiquitatem. Singili flumine alluitur, qui post Betim tota Betica est amplior. Urbs ipsa et fluuius prisca, sed nonnichil immutata retinet nomina. Eciia enim et Xenil appellantur. Ager eius urbis, non magnus alioqui, feracitate tamen ditat magno opere accolas. Insignis est olei opulentia. Gossypium magna copia seritur. Horti cum fructuum omnis generis exuberantia utiles, amenissimum preterea totum tractum reddunt. Episcopum olim habuit, quod ex conciliis Toletanis et Hispalensibus constat. Distat a Corduba  triginta duobus milliaribus, ab Hispali paulo pluribus. Eius Plinius, Pomponius Mela et Ptolomeus inter alios meminerunt.

 Et sanctus Walabonsus. Erat hic Marie martyris, que una cum Flora passa est, frater, ut capite octauo apparebit.

 Eleplensi. Cum Ilipa, aut Ilipula  uerum sit nomen urbis, indeque Ilipense et Ilipulense exoriatur; nummum tamen peruetustum uidi, in quo MUN. ELEPLA erat scriptum. Ilipule autem due fuerunt, quod ex Plinio et Strabone et Liuio constat, in Lusitania altera, altera in Betica. Ego de hac postrema hic puto intelligi. Eam uero eo loco sitam fuisse, quo nunc non admodum magnum oppidum [a 1Kb] Pennaflor dictum, medio  ferme inter Cordubam et Hispalim itinere uidemus, longa disputatione in Hispanie antiquitatibus, chronico nostro adiunctis, probauimus. Inde qui uelit, petat. Hic locus plura non postulat.

 In uico Cuteclara. Hoc oppidulum et in eo cenobium latius cap. 8, describitur [b 1Kb] .

 Ex uico Froniano. Et huius uici postea cap. 8, mentio cum maiori explicatione fiet.

 Sancti Zoyli. Suus quoque peculiaris locus de hoc diuo dicendi in diui Eulogii ad Pompelonensem episcopum epistola interueniet.

 Flumen Armilata. Paululum immutato nomine nunc Almellato appellatur: et superaddita Sarracenorum more in principio Arabica uoce Guad, que fluuium significat, integrum fit nomen Gaudalmellato. Ex montibus progressus hic fluuius, duodecimo ferme supra Cordubam milliario Betim intrat. Triginta autem et eo amplius milliaria, que diuus Eulogius memorat, plane docent situm hoc monasterium fuisse non longe supra insigne illud, quod nunc  uidemus et ueneramur, Franciscanorum cenobium, cui sanctus Franciscus de Monte nomen est. Nempe uicesimo quarto et eo amplius milliario ab nostra urbe ad ripam ferme huius fluminis loco edito, ad Septentrionem est collocatum.

 Sancti Christophori. Sancti Iuliani templum operis peruetusti ex aduerso ferme urbis nunc conspicitur. Potuit id nomen immutasse. Certe nullius alterius apparent uestigia.

 De quo supra affati sumus. Hinc plane apparet hunc Hieremiam martyrem eumdem esse, qui supra cap. 2, Tabanensis monasterii conditor dicitur. Eius etiam mentio est libro primo, et libro tertio, cap. 11.

 Septimo scilicet Idus. Apparet quanto tunc sancti Cordubenses feruerent amore martyrii, siquidem tam frequenter paterentur. Duo tantum dies sabbatum et dominica inter Sanctium et hos sex martyres intercesserunt. Hic namque dies Iunii  octauus notatur. Libro autem primo pridie idus Iunias sexto post martyrium die cremata, in flumen etiam proiectis cineribus, fuisse eorum cadauera tradidit. Horum sex sanctorum martyrium in Usuardo, sed precedenti die apponitur. Sunt et apud Equilinium libri undecimi capite ultimo.



CAPUT u.

 Ex Pacensi oppido. Colonia Pacensis in Lusitania olim, quod ex Plinio constat, etiam iuridico conuentu nobilitata, Arabum Hispaniam occupantium uastatione ad parui oppidi formam, ut nunc conspicimus, fuit redacta. Pertinet ad Portugalie regnum, Beiaque nuncupatur. De eius nomine, situ, et antiquitate multa egregie, ut semper solet, Andreas Resendius ad uaseum scribens. Eius urbis excidium Rasis prosequitur.

 Septimo decimo Kal. Is est Iulii dies decimus sextus, qui eo anno feriam quintam occupauit, quod  ex superioribus iam quiuis poterit deprehendere. Quadraginta enim et eo amplius dies sine martyrio processere.



CAPUT uI.

 Que corporis. De hac sancti Zoyli basilica tunc erit dicendum, cum de ipso martyre in epistolam ad Pompelonensem episcopum scribemus.

 Illi subterraneo specui. Maurorum fuit mos subterraneos specus in putei fere uastioris formam excauatos, tanquam ergastula ad seruitia noctu concludenda, reosque asseruandos habere; quales per omnem Beticam in arcibus presertim conspicimus. Mazmorras proprio eius gentis uocabulo nos etiam nunc appellamus. Cordube in summi templi compluuio duo eiusmodi putei hodie quoque ostenduntur  et in carceris huiusmodi usum fabrefactos ab Mauris omnes affirmant; sed illos ego ad continendam et diutius asseruandam aquam fluminis potius crediderim fabrefactos. Nam, ut erant Arabes eius templi superstitiosi ueneratores, crederent profecto, reis, captiuis, eorumque feditate et pedore contaminari. In arce, aut alicubi fuisse hunc subterraneum carcerem crediderim. Ductus est mos ab Grecis et Romanis, qui huiusmodi subterraneos carceres habuerunt, et usitato uocabulo putealia uocitarunt. Et de puteali, quod Romani Cordube habuerunt, iam suo loco [a 1Kb] diximus. De utriusque etiam carceris discrimine alicubi preterea meminit [b 1Kb] diuus Eulogius.

 Tertio decimo Kal. Dies erat Iulii uicesimus, qui eo anno reuera in secundam feriam inciderat. Habuit Paulus fratrem Ludouicum nomine, qui et ipse martyrio postea fuit coronatus. Libro sequenti, cap. 13.

 Carmonensis monachi. Carmona etiam nunc  eidem oppido nomen est. Romanorum temporibus Carmo tantummodo appellabatur. Id ueteres nummi testantur, in quibus a tergo inscriptum est: CARMO inter duas spicas, agri feracitatem proculdubio denotantes. Est preterea munitissimi situs, ergo ab Iulio Cesare, libro II Commentariorum ea urbs commendata. Eius etiam mentionem apud Strabonem et Ptolomeum reperies. Sed in hoc auctore Carmoniam perperam legitur. Sita est Carmo uicesimo quarto ab Hispali milliario, eo itinere quod ad Astigitanam urbem ducit, ab qua milliaribus triginta sex distat.

 Octauo Kal. Omnia prorsus concordant. Is enim dies Iulii uicesimus quintus, ut ex superioribus liquet, sabbatum necessario fuit: quem septimam feriam diuus Eulogius uocat, qui inclusiue  ab Pauli martyrio dies computat.



CAPUT uII.

 Et cursus mensium. Hinc iam apparet diuum  Eulogium existimasse eodem anno quo superiores martyres, octingentesimo uidelicet quinquagesimo primo, has duas uirgines passas fuisse. Id in fine huius capitis manifestius patebit, quod tamen necesse fuit iam hinc ad rectam computationem, que mox ineunda est, annotare.

 Igitur referente. Quoniam diuus Eulogius hic aperte scribit, hoc anno octingentesimo quinquagesimo primo Nunilonem et Alodiam martyrium subiisse; et reuera decennio antea occise pro Christo fuerant; ut quo pacto coherere hec possint, intelligamus, necesse fuerit diligenter hic et exquisite temporum rationem seriemque inire.

Cum igitur diuus Eulogius hoc ipso anno passas fuisse has duas uirgines scribat, et uenerii relatu de earumdem martyrio se certiorem factum dicat illud in primis compertum est, hoc ipsum non eo tempore intellexisse, quo apud hunc episcopum Cesaraugusta rediens  fuit.  Manifestum enim est ante undecim annos diuum Eulogium Compluti apud uenerium fuisse. His adde quod cum Eulogius sanctorum sui temporis martyrum studiosissimus semper fuerit, et Pompelone, et in Legerensi sancti Saluatoris monasterio immoratus aliquantulum fuerit; si passe iam eo tempore he uirgines fuissent, audisset utique de earum martyrio, uel ab Pompelonensi episcopo, uel ab abbate monachisque Legerensibus. Nam et non longe ab Urbeuetano oppido et Bosca aberant, et que consecuta postea sunt, docent, magnam utrobique harum  martyrum rationem semper habitam fuisse. Restat ergo, ut post diui Eulogii reditum passe sint, et uenerius ad ipsum de his scripserit, non coram retulerit. Iam uero paulo antequam hec de his sacris uirginibus scriberet Eulogius, epistolam uenerii peruenisse, fit profecto ex ipsis auctoris uerbis uerisimile. Primum ex prima et secunda huius capitis periodo. Nam pene manifeste indicat, se nichil antea de harum duarum uirginum martyrio intellexisse. Deinde ex illis uerbis paulo post: »Prius tamen illa sanctarum tropea elucubranda sunt, que ratio et cursus mensium ordinatim, ut acta fuerunt, adducit, licet in aliis regionibus gesta exstiterint.« Sequitur illud etiam, quod multum iuuat hanc coniecturam: »Sed quia una est confessio, que utrosque coronauit, idemque tempus quod utrosque per feralem impietatem in celum premisit,« etc. Non idem tempus diceret, si annis antea aliquibus passas fuisse intellexisset. Hoc igitur ipso anno apparet  uenerium episcopum ad Eulogium de his duabus martyribus scripsisse. Et idem episcopus longe ab Urbeuetano oppido positus  Sarracenorum presertim truculentia Christianorum prepediente discursus et itinera, temporis in quo interfecte fuerant ignarus, superiori anno occisas fortasse scripserat. Aut si nichil scripserat de tempore, diuus Eulogius, qui nunc tandem cognosset, proximum annum his dedit, ratus in eo periisse. Et illa diui Eulogii postrema uerba: »Ferunt tamen, quod illa uirginalia cadauera in loco quo ab ethnicis altis scrobibus magis abscondita quam humata sunt, signis et miraculis coruscant, et gloriam emerite consolationis uirtutum efficientia tam fidelibus quam gentilibus ostentant«: hec, inquam, uerba aperte indicant Eulogium et uenerium pauca, subobscura, et incerta de his uirginibus comperisse, qui hoc tempore ibi sepultas credant, neque intelligant octo iam antea annos,  quod mox uidebimus, inde fuisse translatas. Hec ita coniectari et rimari cogimur, ut diuum Eulogium excusare possimus, cum constet has sanctas uirgines ante annos decem pro Christo interemptas. Anno namque Domini octingentesimo quadragesimo secundo, Iunii mensis die decimo octauo, ipsarum corpora in Legerense monasterium sancti Saluatoris translata sunt. Id ex diplomate regis Innigui Ariste constat, quod Stephanus Garibayus in suo diligenti satis rerum Nauarricarum chronico apposuit. Et cum de tempore martyrii earumdem uirginum praue sentientium opiniones opportune idem auctor ibidem confutauerit, annum tamen ipse astruere non potuit. Neque ego tamen possum; sed coniecturis non leuibus ducor ut credam anno octingentesimo quadragesimo pro Christo occubuisse. Etenim diuus Eulogius, ut suo loco ostendemus, Pompelone, et in Legerensi monasterio anno Domini octingentesimo trigesimo nono fuerat; et   nondum martyrium subierant. Et tamen anno quadragesimo secundo post octingentesimum earum corpora transferuntur. Paulo post etiam ex astronomica supputatione multo euidentius hoc ipsum confirmabimus.

 In urbe Bosca. Mira est Breuiariorum, ut uocant, in nominandis his oppidis uarietas. Illud constat passas has duas uirgines fuisse non longe ab Naiara urbe, in oppido, qui nunc appellatur Castro uieio. Quod Latine Castrum uetus redditur. Ibi sepulcrum sanctarum martyrum ostenditur, ibidem  alia sunt prisce recordationis uestigia, et ibidem tanquam alumne et indigene summa totius regionis ueneratione coluntur. Hoc omnino compertum et indubitatum possum affirmare. Nomina illa Berbetanum seu Urbeuetanum et Castro Bigeti, que in Breuiariis nostratibus leguntur, ex Castro ueteri uidentur corrupta. Bosca que urbs fuerit, non possum explicare. In ueteri exemplari [a 2Kb] Osca non Bosca fuit: ego usitatum magis nomen reposui. Nam Oscam remotam admodum in Aragonensibus urbem, non credo fuisse traductas sanctas uirgines.

 Nunilo et Alodia. Elodia fuit in ueteri. Nos Alodiam substituimus, uulgata consuetudine multarum per Hispaniam Ecclesiarum, que festum harum sanctarum martyrum celebrant, earumdemque historiam in matutinis legunt.

 Matertere nutritione. Longe diuersum narrant matutinales per Hispaniam lectiones, et sanctoralia, que uocant, manuscripta. Orbas nimirum propinquum quemdam tutandas suscepisse; cumque is Mahometico  errore teneretur, neque a Christi fide sanctas uirgines posset auertere, ab eodem delatas et ad presidem ductas.

 Sub ictu gladii corruerunt. Lectiones in Breuiariis plura eademque pientissima de cede et sepultura sanctarum sigillatim commemorant. Et in manuscriptis presertim, ut uocant, sanctoralibus latius continentur. Inde nos apponemus, quia scitu sunt dignissima, et non plene assecutum diuum Eulogium historiam harum uirginum confirmant.

»Tunc precepit rex lictori dicens: Percute gladio et abscinde earum capita. At lictor tertio regem interrogat an feriret? Et ut feriret tertio cum audisset, dixit maiori: Extende ceruicem. Tunc sancta Nunilo dixit ad sororem suam minorem: uide, germana, ne aliter facias quam ego factura sum. Cui sancta Alodia respondit: Nihil dubites, germana, quod ego aliter faciam. Statimque sancta Nunilo  alacri animo prosiliens, apprehensis crinibus caput sibi circumligans, dicit ad lictorem: Feri uelociter. Ille eleuatum in altum gladium deposuit super eam: non in medium ceruicis locum, sed in mandibulas illud deponens; unde nec penitus caput eius abscidit. Cadenteque in terram corpore, paululum crura eius nudata sunt. Quod cernens soror eius, festinans, protracta ueste contexit. Quo facto multitudo hominum miratur. Fideles gaudebant, infideles tabescebant. Dixitque iniquus rex carnifici: Sine modo: ne ferias. Tunc ad sanctam Alodiam dixit: Quid proderit tibi, si moriaris? Consenti nobis, et uiues nobiscum cum multo honore. Quibus martyr respondit: Non consentiam: festina, percute me, ne sola pergam. Et eleuans oculos, uidit animam sororis sue in columbe specie angelis circumdatam, et dicebat: Exspecta me, germana, exspecta me modicum. O mira uirtus Altissimi! Puella que gladium non longe micantem cauere non poterat,  in propriam ceruicem descensurum non pertimuit, sed apprehensam syndonem, qua uestiebatur, sibi in crure alligauit, et capillis suis faciem suam extersit. Inde flexis genibus super corpus sororis sue, prebuit se percussori, qui uno ictu caput eius amputauit. Sicque martyres  una die, una hora, martyrium suum uictrices consummauerunt in pace, quinta feria [b 1Kb] duodecimo Kalend. Nouembris.«

Hec nos ex uetustissimo Sanctorali codice ante sexcentos annos Gothicis litteris in membrana descripto transcripsimus. Is fuit inclyti cenobii sancti Petri de Cardenna Benedictinorum, nunc in regio sancti Laurentii Hieronymianorum seruatur. Ibi in titulo scriptum fuit passas fuisse sanctas uirgines sub Zumahil preside, era tamen aut annus signatus non fuit. Sed cum Octobris dies uigesimus primus ibi signetur, et in quintam feriam eo anno incidisse sit superadditum, ex consueta nostra astronomica computatione constat, anno Domini octingentesimo quadragesimo sanctas uirgines in Christi confessione fuisse coronatas. Is enim annus post triginta integras cycli solaris conuersiones nonus fuit in trigesima prima. Fuit autem bissextus, habuitque litteras dominicales D C. Et cum C mensi Octobri  deseruiret, dies uigesimus primus in quintam feriam incidit.

 Undecimo Kal. Cum diuus Eulogius in anno, ut ostendimus, aberrasset, inde etiam dies non potest recte signari. Et in Usuardi quidem martyrologio uigesimum secundum Octobris diem festum harum sanctarum uirginum occupat, quod et in Breuiariis nostratibus seruatur; sed regum Diplomata, ut mox apparebit, diem uigesimum primum astruunt. Et omnes ferme Hispanie Ecclesie earumdem uirginum festum concelebrant. Tanta fuit in eisdem martyrii prestantia et illustris claritas.

 Quarum corpora. Hinc postea educta in Legerense sancti Saluatoris cenobium, quod non procul admodum distat  sunt translata. Et quanquam uno illo Innigui Ariste regis, quod supra retulimus, diplomate satis hec sit testata translatio, libet tamen duo alia apponere, que ex eodem Legerensi monasterio descripta cum multis aliis habuimus.  Ex quorum altero constare poterit 21 Octobris, non 22, sanctas uirgines occubuisse.

»Aera millesima sexagesima die duodecimo Kal. Nouembris [c 1Kb] , Sanctius maior rex Nauarre, et Castelle, et Aragonie facit ad corroborationem ordinis santi Benedicti domino et magistro suo Sanctio episcopo donationem de Legerensi cenobio, quod est fundatum in honore sancti Saluatoris, et continet membra uirginum et martyrum Christi Nunilonis et Alodie cum innumerabilibus sanctorum reliquiis. Considerans enim semper de inimicis suis triumphasse, et omnes illos per circuitum suum sibi subiugasse; uidens etiam, quod post Maurorum inuasionem laici secularisque ordo Ecclesias totius Hispanie habuerunt, eas ecclesiasticis uiris tradere decreuit. Et audiens beati Benedicti doctrinam ubique rutilare, cogitauit qualiter in regionibus suis eam posset transplantare. Et mittens ad Cluniacense cenobium, euocauit inde abbatem Paternum et cum  illo gregem monachorum, quos in ascysterio sancti Ioannis Baptiste constituit. Nunc uero predictus rex Sanctius predicto Domino et magistro suo Sanctio episcopo deuota mente commendat et concedit predictum monasterium Legerense cum possessionibus, quas antecessores reges ei dederunt,  et alii quatenus in eo ordinem monachorum constituat, ubi corpora parentum regis requiescant. Facta charta ut supra in presentia multorum, qui uenerant adorare Deum, et celebrare festiuitatem sanctarum martyrum in predicto monasterio, regnante clarissimo rege prefato Sancio in Castella, in Pampilonia, in Alaua, in Aragone, in Suprarbi, in Ripacorcia, in cuncta Gasconia, in Leyeut. Testes:

    »Eximena regina, mater regis,
    Regina donna Munia Maior Garsia,
    Ranimirus Gundissaluus,
    Bernardus Mattus Aragonensis episcopus,
    Sancius, abbas Leierensis, et episcopus Pampilonensis,
    Paternus, abbas Sancti Ioannis,
    Eneco Abbas Honniensis,
    Senior Exemeno Garces,
    Senior Garcia Lopeiz, et Fortunio Sainz, et Acenar Fortunionis, et Fortunio Ossuaz, et Garcia Fortunionis, et Lope Sainz.«


 Anno etiam millesimo trigesimo secundo, idem rex eidem monasterio huiusmodi diploma concessit.

» [a 2Kb] Aera millesima septuagesima, septimo Kal. Ianuarias feria tertia. Ego Sancius, gratia Dei rex, dono uobis domino et presuli sanctissimo domino Sancio, uel omni collegio monachorum cenobio Leierensi, sub aula sancti Saluatoris, ubi sunt corpora beatissimarum uirginum et martyrum Nunilonis et Alodie, necnon reliquie apostolorum et martyrum, que ibi recondite sunt: Dono, inquam, uobis in ualle de Ostella, prope uillam que dicitur Portiella, monasterium, quod dicunt Sancti Ioannis, cum suis terminis: et in Pampilonia parrochiam de Sancta Cecilia, et in ualle de Garonio, monasterium quod dicitur Zeyazahassa.

»Ego rex Sancius serenissimus regnans in Pampilonia et Aragonia, in Suprarbi, et in Ripacorcia, et in omni Gasconia, atque in cuncta Castella, et  Legione, siue in Astorica, confirmo.

»Munia Mayor, regina, conf. Ranimirus, proles regis, confirmo. Garsia, frater eius, confirmo. Gundissaluus, frater eius, conf. Fernandus, germanus eius confirmo.

»Manctius, Aragonensis episcopus, conf. Sancius, Pampilonensis episcopus. Arnolfus, Ripacorciensis episcopus. Munio, Alauensis episcopus. Iulianus, episcopus Castellensis. Pontius, episcopus Ouetensis.

»Fortunius Sancii, dominator Caparroso. Fortunius Sancii dominator Falces. Acenarius Fortunionis dominator Ugarte. Garsia Fortunionis dominator Funes. Lope Eneconis dominator Arruesta. Fortunio Uxuaz Cantabriensis. Don Petro sub imperio regis imperans Naiara.

»ualassius Fenestella ex palatio regis exaraui, et accepi pretium propter hanc scripturam quinque modios tritici.

 »Eximena regina uetula ancilla Dei, degens in Reperus, confirmo.«

Paucis post martyrium harum sanctarum uirginum annis regina fuit Hispanie, que alterius nomine  Nunilo uocaretur. Id cum in nostris historiis non sit scriptum, Oueti in camera sancta, de qua iam diximus, uideo esse testatum. Ibi namque inter prisca regum nostrorum donaria arca etiam est duorum pedum longitudine, tabellis pretiosissimis achatitis lapidis auro circumclusis coagmentata et fabrefacta, gemmis etiam undique diues. In fundo, qui est argenteus, hanc habet inscriptionem, quam ipse fidelissime transcripsi:

SUSCEPTUM PLACIDE MANET HOC IN HONORE DEI, QUOD OFFERUNT FAMULI CHRISTI FROYLA ET NUNILO COGNOMENTO SCEMENA. HOC OPUS PERFECTUM ET CONCESSUM EST SALuATORI OuETENSI. QUISQUIS AUFERRE HAEC DONARIA NOSTRA PRAESUMPSERIT, FULMINE DIuINO INTEREAT IPSE. OPERATUM EST AERA DCCCCXLIX.

Neque dubium esse potest quin donum sit Froyle regis  regis secundi. Nam preter opulentiam, que regia plane est, multa sunt alia que id aperte testentur.

Corpora harum sanctarum uirginum hinc postea Bononiam fuisse translata uaseus scripsit. Sed nemo dubitat nunc etiam in eodem sancti Saluatoris Legerensi cenobio asseruari.



CAPUT IX.

 Qua Faustus. De inclyta Toletana urbe iam diximus [b 1Kb] . De sacris his tribus martyribus Cordubensibus celeberrima est in omnibus Hispanie Ecclesiis memoria insigni festiuitate consecrata, et copiosa historia in lectionibus matutinis repetita. Martyrologia omnia, et quicunque de sanctis scripserunt, eorum insignem habent mentionem; sed uariat alicubi festus dies: alibi uicesimus octauus Septembris: alibi Octobris tertius decimus signatur. Ubique leguntur exusti. Illud diligenter est animaduertendum horum sanctorum martyrum cineres ad  hec usque diui Eulogii tempora Cordube asseruatos fuisse.

 Campanie Cordubensis. Campanie nomen peculiariter ab Romanis olim ei Italie regioni fuit attributum, que Neapolim, Capuam aliasque uicinas urbes habebat: et quod campestris tota esset et plana, ita est appellata. Alioqui Campania pari ratione quecunque similis regio dici potest. Nos certe Hispani id nomen in plana queque transtulimus. Nam planities illa in uacceis, que longo tractu protensa Campos nunc, olim Campi Gothorum, ut est apud Rudericum Toletanum, nuncupabatur; Campaniam uocatam in Compostellana [c 1Kb] historia, ante quadringentos annos scripta reperio. Sed peculiare magis fuisse uidetur, ut Cordubensis planities tantopere ab Strabone fertilitatis nomine commendata, Campania diceretur. Nomen adhuc paululum immutatum cum Campiñam uocemus, perdurat.

 Aera. octingentesima nonagesima. Hoc loco in  uetusto codice ad signandum numerum nonagesimum nota quedam fuit et litterarum colligatio peregrina, nobisque Hispanis penitus ignota, ut Gothicam fuisse appareat. Ea fuit huiusmodi: L littera  quinquagesimi numeri nota uulgaris, fuit posita. Inde X adiuncta, sed cui minutula altera L superiori ex parte superioris apicis cohereret: ita ut quadragesimi numeri hec uulgaris nota XL compleretur, et ex notis utrisque quinquagesimi et quadragesimi numeri integer nonagenarius esset perfectus. Eam ergo notam ad eum modum innexam in uetustis quatuor sacrorum conciliorum codicibus, quos habent sancta Ecclesia Toletana et regium diui Laurentii monasterium ordinis sancti Hieronymi ad oppidum Escurial uocatum, iam antea obseruaueram, et que esset liquido deprehenderam. Que omnia mihi hic sigillatim demonstranda fuerunt, ut si quis in uetustum diui Eulogii codicem incidisset, minime hereret, aut dubitaret: sed manifestam ueritatem illico intelligeret, sequentiaque omnia probe digesta conspiceret [a 1Kb] .



CAPUT X.

 Fuit preterea. Ex satis humili exordio sublimiori  postmodum oratione diuus Eulogius insurgit, ut iuxta Horatii preceptum fulgorem ex fumo proferret. uoluit enim plenius stylo grandiori horum martyrum historiam continuare, et spiritus uere Christiani uere ad martyrium anhelantis ardorem dicendo proferre. Id non sine pia animorum commotione pii lectores non uno loco animaduertent.

uidetur Fr. Laurentius Surius Carthusiensis in fragmentum diui Eulogii incidisse. Tomo enim quarto, de Probatis sanctorum historiis, totum hoc caput cum nomine auctoris inseruit. Ibi semper Natalia non Sabigotho Aurelii uxor nominatur. Surius autem more suo dictionem hic quoque et sancti martyris stylum limauit. Id monuisse oportuit, ut nemo miretur nimium illa orationis filo ab his discordare, que nos religiose admodum nichil prorsus immutando, ut erant in exemplari conseruauimus. Si que autem diuersa in Surio referuntur, suis hic nos locis annotauimus.

  Ut in parte stramentum. Obscure significat pondere catenarum asini clitellas subuersas et deiectas, ita ut in caudam defluerent: eo enim crura retrorsum asello insidentis inclinata fuisse uidentur. In Laurentio Surio, longe diuersa hec referuntur, et paulo post celestes per somnium uisiones annectuntur [b 1Kb] . Ego nichil prorsus in nostro exemplari deesse uideo, ut hec superaddita olim ab aliquo existimem. Postmodum etiam filiarum Aurelii nomina Felicitas et Maria apponuntur. Desunt uero que de consulto Aluaro Eulogius prosequitur. In supplicio tamen Sabigothonis plura referuntur.

 Serenissimi preceptoris. Diximus qua modestie ratione Aluarum, qui condiscipulus fuisset, preceptorem suum uocet Eulogius. Serenissimi etiam titulum additum, nobilitatem in Aluaro astruere demonstrauimus.

  Monasterium sancti Sabbe. Celebratur in libris de sanctorum Patrum uitis hoc cenobium: et ipse sanctus Sabba ubicunque de sanctis eremi cultoribus agitur, est notissimus.

 Martyrii sui breuiarium. Hac uoce Plinius et Suetonius utentes docent quodcunque opus et in historia presertim, summatim et per compendium scriptum sit, ita solere appellari.

 Reuelatis uultibus. Apparet profecto Christiani moris tunc ex Pauli apostoli doctrina fuisse, ut non in ecclesia solum, sed in itinere ad ecclesiam caput femine uelarent. Poterant etiam honestatis causa et ne ab Sarracenis pulsarentur, uelatis capitibus femine Christiane misero illo captiuitatis tempore incedere.

 Osculatis manibus eius. Cum sacerdos non esset, reuerentie tamen ergo ab martyre futuro ueluti benedictionem sacerdos etiam Eulogius petebat. Nisi credas iam tunc hunc morem hodiernum cepisse, ut nos Hispani osculari manus et dicamus  et facere aggrediamur.

 uI Kal. Multis locis apparet Adonem archiepiscopum hos diui Eulogii libros legisse, et in horum martyrum mentione presertim: siquidem quamuis sub compendio, omnia tamen digniora retulit que hic ab Eulogio commemorantur. Ceterum referente Equilino episcopo, non Sabigothonem, sed Nataliam eius loco nominat. Sed neque Ado, neque Surii fragmentum recte diem aut mensem notarunt, qui Augusti uicesimum septimum his martyribus tribuerunt.

 Pilemelariensi cenobio. Cum iterum fusius huius cenobii mentio occurrerit, tunc nos de eius situ, que oportet dicemus: id erit libri tertii capite undecimo. In Surio predictum ab Aurelio refertur, se ibi sepeliendum [c 1Kb] .

 Apud Genesium martyrem. Metonymia, qualis illa Horatii:

Scripta palatinus quecunque recepit Apollo.
 Et multa huiusmodi, quibus Christiani frequenter utimur.

 Et Sabigothonis incolunt. Locus hic in ueteri codice fuit mutilus, et linea integra cum dimidia uacua relicta, ut si quando posset suppleri. In Surio neque capitum saltem mentio est.



CAPUT XI.

 Contribulis noster. Tum hic, tum etiam superius hac uoce usus Eulogius, indicat plane habitationis tantummodo uicinitatem [d 1Kb] .

 Roiana. Neque hic quid dicam, tametsi exquisierim, reperio. Eodem quoque silentio Fraga locum et Leiulensem uicum, qui paulo post nominantur, preteribo.

 Elberi. Corruperant nomen huius urbis Gothica  tempora; cum Hiberi Romani protulissent. Ex illa corruptela maiorem postea Arabes inuexerant, Elbiriam nominantes, unde nos tandem nunc Eluiram pronuntiamus. Fuit enim urbs hec non longe ab inclyta urbe Granata, in colle qui nunc Eluire mons appellatur; cum urbis etiam porta que eo ducit, Eluire nominetur. Illud animaduersione dignum, uero simillimum uideri, Ili prisca Hispanorum lingua oppidum significauisse. Inde tot urbium, sed in Betica presertim, nomina id in principio retinebant. Iliturgi, Iliberi, Ilipula, Ilipa, et alia huiusmodi. De quo nos in Hispanie antiquitatibus.



CAPUT XII.

 XuII Kal. Dies est Septembris quintus decimus, qui aperte in ueteri exemplari notatur. Usuardus, Breuiarium Cordubense, Ado, et Equilinus paucis diebus uariant. In Adone et Equilino Emilianus, non Emila scriptum legitur. Et recte sane non longo interuallo post Christophorum et  Leouigildum hos duos martyres coronatos scripsit Eulogius.



CAPUT XIII.

 Cum adhuc. Notat hic quoque modicum temporis interuallum; et nullus equidem dies intercessit.

 Fanum illud. Templum hoc Cordubense intelligit Arabice structure, quod hodie perdurat, maiorisque Ecclesie dignitatem obtinet, et sua magnitudine, columnarum multitudine, marmorum prestantia, operis subtilitate, et multis aliis sui partibus admirationem, atque adeo stuporem spectantibus prebet. Iam enim fuerat edificatum a rege Habdarrahgman secundo, et Issen eius filio. Auctores sunt Rasis et Rudericus Toletanus, antistes in Arabum historia.



CAPUT XIu.

 Tunc iam proculdubio. Aut significat neminem  deinceps tam ex Christianis quam ex Sarracenis ausum fuisse non deferre ad iudices quemcunque audisset pseudoprophete Mahometo maledicentem: aut certe permissum Sarracenis fuisse, ut quem Christianum ita maledicentem audirent, ipsi protinus, non spectata publica damnatione, impune interimerent.

 Quod quibusdam. Docent ad hunc modum sacri theologi, martyrium donum Dei esse, quibusdam peculiariter a Deo tributum. Illud autem est animaduertendum, diuersam hanc esse Ecclesie Hispanorum persecutionem ab illa Cordubensi, in qua captus est diuus Eulogius. Tempora id docent euidenter. Et libri primi capite primo nos exquisitius docuimus.



CAPUT Xu.

 Nos quoque auctores. Hanc grauissimam insectationem pertulit diuus Eulogius, quasi futuri martyrii preludium. Ut non subito gladii ictu tantummodo mactaretur, sed carnifices quoque eius ipsi  Christiani, ipsi fratres existerent, quotidiano conuicio illum proscindentes.

 Presenti concilio episcoporum. In tanta calamitate et dira Ecclesie persecutione, conuenerant prelati, ut de remedio, si possent, quoquo modo prouiderent. Et rex etiam iusserat undique metropolitanos, quod mox apparet, conuenire. Nationale ergo, uti uocant, concilium hoc fuit: nisi conciliabulum tali auctore congregante malis appellare. De hoc sceptore postea lib. III, cap. 3.

 Inhibitum esse martyrium. Hec que sequuntur ad finem usque periodi, decretum ab concilio editum continent, subobscure tamen. Consilium enim presulum in concilio fuit  edicere quidem et precipere quod regi, quod proceribus placere posset leuiter intuentibus. Ceterum cum uererentur quippiam, quod Dei summi maiestatem  et Christianam religionem offenderet, constituere; ita decreti uerba attemperarunt, et consulto quasi fabrefecerunt, ut nichil impium, si quis penitius rimaretur, assererent. Hoc est quod in sequentibus prosequitur diuus Eulogius. Et multo quidem erant omnia in exemplari obscuriora, et que multo cum labore, adhibito etiam sapientissimorum hominum iudicio et lima, fuerunt dilucidiora aliquanto, una aut altera uoce tantummodo adiecta, reddenda.

 Inculpabile. Hoc est, culpa prorsus non caruit. Sententiam enim suam iam hic profert diuus Eulogius. Et de hoc ipso edicto libellis etiam et schedis euulgato locutus uidetur libro primo ad finem. Quanquam manifestum est de altera diuersa ab hac Sarracenorum perturbatione initio libri huius capite primo scribere: ut ipsius sancti uerba tum hoc, tum etiam illo loco, et initio septimi capitis aperte declarant.

  Quinimo nisi legitima satisfactione. Hoc ait: Necesse fuit profecto imbecillibus satisfacere, ne edicto scandalizarentur, si forte id tantummodo quod ab Sarracenis uolebat concilium intelligi, ipsi etiam intelligerent. Oportuit ergo ut iis, imbecillibus inquam et pusillis, satisfieret, tum legitima interpretatione ad eos et propter eos adhibita, tum etiam causis explicatis, que ad eum modum edictum conformare compulissent.



CAPUT XuI.

 Denuo pontifex. Cordubensem episcopum intelligo, quem nusquam proprio nomine designat. Apparet autem iterum antea hunc ipsum presulem in uincula fuisse coniectum, Reccaffredi tumultu, ut ego existimo.

 Pendentia stipitibus. Quatuor martyrum Emile et Hieremie, Rogelli et Seruio-Dei, qui postremi passi sunt, intelligi necesse est. Ceterorum namque, ut ex superioribus liquet, non supererant, exusta  partim, partim sepulta. Quod ad sequentem temporis peruestigationem hic iam annotasse oportuit.

 Nos autem. Hinc apparet diuum Eulogium hunc librum secundum hoc ipso tempore quo Mahomad regnare cepit, scripsisse. Nondum enim sequentia, que tertio libro prosequitur, gesta fuerant. Quod plenius etiam superaddita hoc loco oratio demonstrat, in qua preterea latere se dicit, cum scriberet.



 IN ORATIONEM.

Mos fuit ab Gothorum temporibus ductus, ut Hispani scriptores opera sua oratione ad Deum fusa aut inciperent aut clauderent. Id in diui Illefonsi opere de Laude uirginitatis sacratissime uirginis Marie, et in sancti Iuliani archiepiscopi Toletani libris apparet.



IN LIBRUM TERTIUM.



CAPUT Iu.

  Et quia undique. Rasis Omarum Hacanis filium contra hunc Mahometum regem rebellasse scribit, ipsumque ab regis exercitu in prelio interemptum. uixit deinceps, eodem auctore, quietus in regno. Rudericus, Toletanos aduersum regem insurrexisse, in Arabum historia scripsit. uicti sunt, et magna strage deleti Toletani cum rege Ordonio, qui suppetias eis ferebat. Crediderim Omarum Toletanorum ducem fuisse.

 Cesum et fugatum. Ego diuo Eulogio magis crediderim quam Rasi, qui omnia ei pacata et prospera ubique euenisse commemorat. Quanquam cum primo prelio fusus eius exercitus fuisset, potuit deinde et ipse uincere et rebelles domare.



CAPUT uII.

 Ex urbe accitana. Urbs hec nunc Guadix in Granate regno uocatur. Nec est huius loci causas et testimonia afferre, que in Hispanie antiquitatibus  congessimus, ut eamdem esse Guadixiensem urbem, et Accitanam Romanorum olim coloniam probaremus.

 Se Tabanensi. De hoc monasterio, de isto etiam altero sancti Saluatoris superius crebra fuit mentio. Pinne Mellarie retro quoque meminit, sed suus adhuc erit locus de illa dicendi capite undecimo.

 Fortissimum uero athletam. Diem et annum hic pretermisit Eulogius. Ex Usuardo, Adone, et Equilino Idus Iunii fuere, hoc est tertius decimus eius mensis. Et siquidem die insequenti Anastasius est passus, ut proximo capite scribitur; planum etiam ex Eulogio fit tertio decimo Iunii sanctum Fandilam fuisse trucidatum.



CAPUT uIII.

 Quem sequens alio die. Insequentem nullo interiecto diem, hoc est crastinum intelligi debere, ex die cedis sancti Fandile indicatur.

  In cenibus egerat. Locus, quantum ego capere possum, est corruptus; nam neque cenibus uocabulum quid significet reperio, neque tamen quo pacto emendare possim, succurrit. Et in ueteri ita plane fuit scriptum: nisi forte quis legendum credat scenibus per s, et tabernacula uelit intelligi, unde et Scenite Arabes dicuntur.

 Natione Getulus. Getulia Africe pars est. Hinc autem opinio illa ortum habuit, ut ex Sarracenorum progenie editum hunc diuum credatur. Potuit profecto ex parentibus Christianis nasci. Erant enim in Africa, tametsi a Sarracenis occupata, Christiani, quemadmodum in Hispania Mozarabes.

 In horam nonam. Computatio est Romanorum in sacris etiam Euangeliis usitata. Huius autem sancti martyris festum nonnulle Hispanie Ecclesie celebrant, totumque hoc de Digne uirginis insomnio iisdem pene uerbis in lectionibus referunt. Unde constat diui Eulogii libros legisse, quicunque ei festiuitati  historiam compararunt. Et nos etiam quedam in libro de sanctis martyribus Iusto et Pastore scripsimus; sed cum nondum D. Eulogii scripta uidissemus.

 Nolite me Dignam. uera humilitas ex sui cognitione deiecta, in celum tamen usque ad Dei cognitionem effertur. Multa sunt autem, que perfectam nobis nostri cognitionem prestare possint. Sed illud unum est, quod ad eam ipsam me sepe perducit. Nunquam me totum mihi plene cognoscendum offero: introspicere me undique omni ex parte non sustineo: et aliquid incompertum reliquisse, meipsum misere fallens, pene exsulto. Hoc, qualis sim, demum mihi ostendit. Hic miserabilis pudor me conspiciendi, memetipsum mihi plene conspicuum facit. Hoc ipsum olim miseriam nostram deplorantes, hoc epigrammate complexi sumus:

Si quando interno me totum lumine lustrem,
   uestigansque animum cernere me cupiam:
 Conscia mens qualem sit me ostensura, ueretur,
   Atque mei partem subtrahit illa mihi.
Cum delusa tamen meme occultasse putabat:
   Me miserum! tunc me plenius aspicio.

In commune autem ad sui cognitionem mentem etiam tetrasticho olim excitauimus, ex illa Sponsi in Canticis adhortatione: Nisi te noueris, o pulcherrima mulierum, egredere post uestigia gregum tuorum, pasce hedos tuos .


 Tu nisi te agnoscas ,
Pro desiderio, quod tete ad sidera tollet,
   Turpis terrarum sollicitabit amor [a 1Kb] .



CAPUT IX.

 Quorum cadauera. In sancti Zoyli, apud Carrionem nobile oppidum, monasterio ordinis Sancti. Benedicti corpus sancti martyris Felicis Complutensis [b 1Kb] in argentea theca seruatur, et magna religione colitur. Eo fuit cum sancti etiam Zoyli corpore translatum, quod in uetustis cenobii monumentis, que ego ibidem legi, traditur. Et tamen hic uidemus eius cadauer per ignem et aquam fuisse dissipatum. Potuit tamen pia Christianorum diligentia ossa non penitus incendio consumpta de flumine extrahere. Id utique fuit facile, cum igne dessiccata supernatarent.



CAPUT X.

 Cum summa reuerentia. Intellige sanctam martyrem  cum summa grauitate et modesta uultus constantia ad martyrium uadentem, ministros et carnifices traxisse. In quibus que potuit esse reuerentia?

 Foro constituentes. Manifestum hinc est forum ante fores palatii exstitisse, ut id platee fuerit, quod arcis muris obseptum, ante tamen quam ipsam arcem ingrediamur, cum fluminis prospectu expanditur. Aut illud forte uacui soli, quod inter turrim, quam Leonum uocant, et episcopalis domus hortos interiacet, forum fuit. Sed illud alterum uero propius est.

 Non se prius. Tanquam que summum in morte pro Christi fide obeunda beneficium esse intelligeret, etiam carnifici, quanquam immerenti, aliquid eidem largiendo, uoluit gratificari. Hoc innuit, nec tamen quid ei dederit explicuit.

 Sancte Eulalie. Duas habuit olim Hispania hoc nomine martyres, Emeretensem alteram, alteram Barchinonensem. Neque enim audiendi sunt, qui  unam ex utrisque facere uoluerunt. Contra quos in nostra historia fuse disputauimus [c 1Kb] . Neque tamen utrius fuerit basilica indicauit; neque de oppidulo Fragellas habeo quod dicam.

 Ceterum tu sacratissima. Quemadmodum sancte huius martyris uitam et cedem copiosius atque etiam facundius diuus Eulogius perscripserat, ita etiam pia prece hic in fine uoluit ipsam compellare. Et utroque quidem fuit uirgo dignissima. Ut enim eius uita eximiis sanctitatis exemplis plena, constantiaque in morte admiranda maiorem historie seriem, prestantiorisque styli splendorem promerebantur; ita quoque ingentem in celis dignitatem adepta, presentius et maius suis ferre patrocinium apud Deum poterat, quod auide deberet exposci. Et hec profecto insignis uite mortisque in hac uirgine prestantia, hec digna eius inuocatio, cui principium iam hinc fecerat Eulogius; faciunt ut credam, hanc nostratem Cordubensem Columbam, non illam alteram  ex Sennonibus Gallicanam esse, quam tanto opere ubique insigni cum religione Hispania tota concelebret. Et sunt preterea plures etiam alie cause que me permoueant, cum nulla sit, que contrarium possit persuadere. Que enim, rogo, causa nos potuit incitare, ut Gallicanam martyrem longe ex Sennonibus, hoc est, ex remotissima Gallie, quantum ad Hispaniam pertinet, regione solummodo auditam, tanto cum cultu ueneraremur? Celebritas,  credo, martyrii eius, cuius Martyrologia uno pene uerbo meminerint, Equilinus paucula scripserit: cum breuiaria nostratia minime in lectionibus, aut in die festiuitatis eius concordent. Fuit profecto Sennonica Columba uirgo sanctissima, martyr strenua; sed ipsa in celis residens inde nos nunc libenter audiens, optat nos ueritatem inuenire et confirmare, et illum legitimum cultum, qui ut ab Hispanis Hispane diue debetur eidem asserere. Is uero cultus tantus est, et tanto opere insignis, ac pene singularis, ut non alienigene, sed alumne tributus debeat uideri. Delubra sunt in agris per Hispaniam quamplurima sancte Columbe nomine sacrata, que populorum eximia ueneratione statis diebus solemni ritu frequentantur. Parentes, deuotione in hanc diuam permoti, eius nomen filiabus imponunt. Burgensis Ecclesia inter dignitates, ut dicunt, habet sancte Columbe abbatem. Habet eodem nomine et honore primarie dignitatis sacerdotem Ecclesia Segoncina. Sacellum quoque huius diue ibidem in  summo templo est structura nobile, cultu eximium, et prouentibus insigniter locuples. Quanquam utrobique corrupto iam nomine sancta Coloma, non Columba uocetur. Hec tanta ueneratio, tam uarius cultus religionis, plurimorum tot signis testata deuotio, tot testimoniis declarata, et tam pia animorum propensione semper exaucta; cur externe, et non patrie, cur alienigene, et non ciui, cur peregrine, et non domestice et pene tutelari diue tribueretur? Indigenam habebamus: quereremus externam? Propria aderat: alienam aduocaremus? Nostratem profecto diuam nos colimus, Hispanam martyrem ueneramur, et uernaculum in ea, iureque quoddam communis patrie nobis debitum patrocinium merito exquirimus legitima religione. Sed dies, inquis, quo sancte Columbe festiuitas in Hispania celebratur, Decembris nimirum ultimus, sancte Columbe Senonensis est natalitius, non Cordubensis, que si coleretur, septimum decimum Septembris debuit occupare.  Dicam equidem quod sentio. Primum uariant hic Breuiaria. Segoncinum namque octauo Ianuarii die, Cauriense tertio Aprilis sanctam Columbam habent. Sed ego credo, cum sanctam Columbam Cordubensem nostratium aliqui celebrare uellent, nec diem quo passa esset martyrium scirent, et ultimo Decembris Columbam coli cernerent; Cordubensem arbitrati, eum diem ei sine discrimine attribuerunt. At lectiones Senonensis martyrium referunt. Nimirum quemadmodum dies natalitius nostratis diue erat incognitus, ita etiam uita et passio, que non passim in diui Eulogii libris legebatur. Inde quod ad manum erat, nomenque idem ueluti proprium dabat, arripuerunt. Hoc ipsum in sancta Marina nostrati, hoc est Galliciensi, factum uidemus. Nihil erat proprium quod legerent: diue Margarite historiam ex parte ei accommodarunt. Hec habui que de nostre huius sancte Columbe cultu dicerem, liberum interim iudicium eis relinquens, qui  aliter sentire maluerint [a 2Kb] .



CAPUT XI.

 Hec namque sacra uirgo. Hec omnia usque ad studia et sacrarum Scripturarum meditationem tantopere in ueteri exemplari fuere corrupta, ut nullus pene sensus eliceretur. Nos quoquomodo potuimus  emendauimus, unum atque alterum uerbum superaddentes.

 Qui usque hodie permanent. Permanent etiam usque in hoc tempus, in quo hec scribimus. Neque enim dubium est, quin de eo sublimiori colle et rupe diuus Eulogius intelligat, que quarto ab urbe milliario in uicinorum montium uertice supereminet supra nobilem fundum, qui dicitur el Albayda. Saxum ipsum Sancii Mirande rupes appellatur. Ibi apes in petre foraminibus quotannis mellificant. Ad culminis eius radices fons dimanat permagnus, qui uicinos hortos citriorum omnis generis arboribus consitos rigat. Situs est monasterio admodum opportunus, et uestigia edificiorum cum ruinis non uno loco apparent. Meminisse autem oportet, capite septimo diuum Eulogium, hoc monasterium haud procul ab urbe constituisse. Ideo hanc rupem ipsum signare credendum est. Alioqui insignem locum ad Guadiati fluminis ripas intelligere potuimus, qui ab apum per rupes mella conficientium multitudine, Apiaria  uulgo nominatur. Sed locus uigesimo ferme ab Corduba distat milliario.

 Aera DCCCXCuII. Ita aperte fuit in uetusto codice, sed describentis uitio manifesto. Siquidem sancte Columbe martyrium Pomposam eodem ipso die concitauit. Et capite etiam sequenti is scriptoris lapsus plane conuincitur.



CAPUT XII.

 u Idus Iulii. Is est dies eius mensis undecimus. Perendie celebratur huius martyris festum: quia nimirum superiores dies aliis erant sanctorum festiuitatibus impediti. Usuardi Martyrologium anteuertit, et Iunii octauo reposuit.



CAPUT XIII.

 Ludouicus. Aspirationem habuit semper in exemplari hoc nomen. Et ita ex diplomatibus imperatorum, qui hoc nomine fuere, scribit semper F.  Onuphrius Pauinius in Cesaribus.

 Italicensis prouincie. Longum esset referre, quibus rationibus probari possit Italicam urbem eo ipso olim situ exstitisse, qui nunc cum magnis ruinis Hispalis uetus appellatur, et ex aduerso pene ei urbi trans flumen opponitur. In nostris Hispanie antiquitatibus, quidquid ad idipsum inuenire potuimus, congessimus.

 Palma. Retinet hoc ipsum nomen id oppidum, quod Comitatus caput, et emporium est admodum celebre. Illud etiam ad celebritatem et singularem in primis amenitatem habet insigne, quod interamnium est, Singili fluuio Betim ab altero eius oppidi latere intrante. Distat a Corduba milliaribus triginta duobus. Palmam autem prouincie Italicensis, hoc est, diecesis fuisse intellige. Nam episcopum eo tempore quemadmodum superioribus retro seculis habebat. Sic capite sequenti Egabrensem diecesim prouinciam appellat.



CAPUT XIu.


 Egabrensi. Aegas Grece capra dicitur. Latini olim Grecum huius urbis nomen retinebant. Nam quo loco Plinius libri tertii capite primo oppida Cordube uiciniora commemorat, pro Bebro emendatiores codices, antiquis adiuuantibus exemplaribus, Aegabro habent. Nos Hispani Grecum uocabulum  interpretati Cabra [a 1Kb] nunc id oppidum nominamus. Pene namque manifestis testimoniis in prefato de Hispanie antiquitatibus opere ostendimus, Aegabrum priscum, idipsum quod nunc Cabra est, oppidum fuisse. Distat a Corduba milliaribus sex et triginta. Insigne est oppidum, quod Comitatus nomen et titulum prebeat, quod situs amenitate precellat, quod celebratissimam illam uoraginem prope habeat, quam nos Simam appellamus: que inter tesqua et rupes hians, nullum uulgo fundum habere creditur. Itaque in prouerbium iam abiit. Montes huic oppido uicinos Rasis florum et odoris causa magnopere celebrat. Et ea suaueolentia hodie quoque iucundissima uerno tempore persentitur. Episcopum olim habuit.



CAPUT Xu.

 Xu Kal. Is est dies Aprilis decimus septimus: quod eodem eorum meminit Usuardus, apud quem Heleus, non Helias legitur. Adonis Martyrologium  eodem die habet: item Romanum nuper a Maurolico exauctum. Meminit etiam libri undecimi ultimo capite Equilinus.



CAPUT XuI.

 Confessor uir nobilis. Apparet Argimirum publice aliquando ante martyrii tempus Christianam fidem, et Mahometi pseudoprophete falsitatem professum fuisse, unde confessoris nomen et gloriam iam retulerat. Nam confessores, ut notum est, nomine a primeuis nascentis Ecclesie temporibus usitato dicebantur, qui ita sese apud iudices gessissent,  nec tamen mortem subiissent, quamuis suppliciis essent grauibus affecti.

 Censor. Qui fuerit apud Arabes hic magistratus ignoramus. Umbram aliquam saltem Romane censure forte habuit, ex ciuium censu: unde hoc ei nomen potuit diuus Eulogius accommodare [b 1Kb] .



CAPUT XuII.

 Per annos ferme triginta. Probe omnia consonant. Initio enim regni Habdarraghmanis passos Adulfum et Ioannem retulerat, et nunc post eorum martyrium consecrasse se Deo Auream in monasterio memorat

 Insignitam stigmate. De stigmatis metaphora iam diximus libri primi Scholio 12. Erat autem sacrarum uirginum insigne, ut alibi etiam diximus, uelum capitis, aut nigrum, aut rubeum, ut ex conciliis Toletanis constat. Nigrum nunc gestant: tristitiam uidelicet de morte Domini nostri Iesu Christi testantes. Rubeus color sanguinis etiam eius pretiosissimi,  quo redempti sumus, memoriam potuit respicere.

 XIu Kal. Aug. Iulii dies undeuigesimus anni octingentesimi quinquagesimi sexti, in quem usque diem diuus Eulogius produxit historiam. Eam uidetur postea continuasse, cum in Apologetico sanctos martyres Salomonem et Rudericum adiecit, qui anno insequenti quinquagesimo septimo mense Martio passi fuere. Inde totis duobus annis, quos diuus Eulogius superuixit, nullum martyrem fuisse crediderim. Neque enim scribere de his pretermisisset.



II SCHOLIA IN DOCUMENTUM MARTYRIALE.



IN EPISTOLAM AD ALuARUM.


 Quo me serenitas uestra premonuit. Hec serenitatis compellatio, qua non semel utitur auctor ad Aluarum scribens, facit, ut eum nobilem admodum fuisse credam. De ea autem postea in ueremundi regis diplomate dicemus [a 1Kb] .

 Quia propterea. Eamdem causam uinculorum suorum hanc fuisse in superiori epistola retulerat [b 1Kb] . Aluarus in eius uita ab Reccaffredo episcopo missum  in carcerem tradit Eulogium. Nimirum in idem utrumque recidit.



IN EPISTOLAM ALuARI.

 Infularum preconiis digna. Hoc, quantum ego assequi possum, intelligi uult episcopis potius, et summis sacerdotiis dignis doctoribus opus tradi debuisse iudicandum. Ipse enim Aluarus laicus  cum esset, ad eum iudicium sacrorum operum, quale hoc diui Eulogii erat, pertinere non poterat. Que sequuntur in hac  periodo, misere fuerunt in ueteri codice deprauata. Nos quoquomodo potuimus, restituimus.



IN DOCUMENTUM.

 uirginibus sacris Flore et Marie. Diximus iam Gothorum tempore sanctimoniales feminas uariis nominibus fuisse compellatas, quod in conciliis Toletanis ostenditur. Inter cetera, sacrarum uirginum nomen fuit eisdem tributum. Sed enim non  hinc has duas sacras uirgines appellat diuus Eulogius, cum altera tantum fuerit sanctimonialis; sed quia martyrio iam destinate, tanquam sacre uictime, multo iustius hoc nomen promerebantur.

 Triumpho adorearum. uerrius Flaccus seu Festus Pompeius. Adorea, laus, quia gloriosum putabant, qui farris copia abundabat. Sed presertim ea gloria hoc uocabulo postea significabatur, que bellicis rebus fuisset comparata. Inde uidelicet, quod imperatores re bene gesta, frumenti genere, quod adoreum uocant, solerent donari. Plinius lib. XuIII,  cap. 3. Gloriam denique ipsam a farris honore adoream appellabant. Et capite octauo eodem libro, meminit publicorum donorum, que ex farre constarent. Et diuus Eulogius amat plerumque eiusmodi inusitatiora uocabula, quod alibi etiam annotauimus [a 1Kb] .

 Non lector concionatur in pulpito. Concionari uocat, aliquid in ecclesia aut ex sacris litteris, aut ex sanctis doctoribus et conciliis ad fidelium institutionem legere. Hoc erat proprium lectorum. Nam inter missarum solemnia epistolam subdiaconus, diaconus, quod utrumque nunc etiam fit, Euangelium  legebat. Homilias, hoc est, sacras conciones ad populum habere, hoc episcoporum et doctorum tantummodo fuit.

 uerum ad eos ueniamus. Eos nimirum innuit, contra quos primo libro, et seorsum in martyrum Apologetico depugnauit, qui male sanis argumentis retrahere Christianos a publica confessione uolebant. Et has duas uirgines horum uesanis, ut apparet, monitis lubrico uestigio ueluti labantes nutasse, in ipsarum passione, et in epistola ad Aluarum scripsit. Ideo ualidius confirmandas, et hoc errore fortius extrahendas putauit.



III SCHOLIA IN uITAM ET PASSIONEM SS. uIRGINUM FLORAE ET MARIAE.


  Ex uico Ausinianos. Meminit huius oppidi etiam alibi, nullibi tamen plenius. Nos quod de eo preterea dicere possumus, nichil prorsus habemus. Multa autem seorsum de Flore martyrio in epistola ad Aluarum secunda commemorat.

 Infra cortem. Latinum uocabulum probatis auctoribus notum, regum nostratium uetustiora diplomata frequenter usurpant. Significat autem illud patentis loci in domo spatium longius ab habitatione semotum, quod gallinis alendis et aliis huiusmodi usibus sepitur.

 Tuccitane urbis. Non pauca Romanorum monumenta, inscriptique lapides, qui in oppido, quod nunc Martos in Betica, non longe ab urbe Ien uulgo dicta uocamus, plane docent Tuccitanam olim coloniam inibi fuisse: quemadmodum in Hispanie antiquitatibus plene docuimus.

 Artemiam nomine. Preter hos duos filios, habuit etiam Artemia filiam nomine Auream, et ipsam quoque martyrem: de qua in fine libri tertii.  Adulphi uero et Ioannis martyrium multis modis est celebratissimum. Multe per Hispaniam ecclesie eorum festum diem celebrant. Is est Septembris uicesimus septimus. Usuardi martyrologium eodem die Cordube passos fuisse memorat. Inde in Romanum nuper ab Maurolico abbate exauctum, uidetur traductum. Ado uiennensis in Gallia presul eosdem  etiam eodem die in suo martyrologio posuit, unde Equilinus episcopus in suo catalogo retulit. Manifestum autem hic ex diuo Eulogio est, eos uiginti annos et eo amplius hos omnes martyres precessisse; siquidem initio huius regis passos commemorat.

 Iterum uenio crucifigi. uerba sunt Christi ad Petrum apostolum, Romam, cum ibi crucis supplicium passus est, uenientem: ut in martyrii eius historia legitur. Quam hinc iam intelligimus esse uetustissimam [a 2Kb] . Et sacellum hodie etiam Rome uisitur, eo ipso in loco quo Christus est dicens diuo Petro apparuit.

 Sicuti iam alibi. In epistola ad Aluarum, que suo loco reddetur, ibi latius hec omnia perscribuntur. Ibi etiam die uicesimo quarto Septembris occisas fuisse tradit. Annus uero facile astruitur ex epistola ad Pompelonensem episcopum. Cordubensis Ecclesia eodem die festum harum sanctarum celebrat. Usuardi, Romanum exauctum, et Adonis Martyrologia,  Equilini etiam antistitis catalogus earumdem meminerunt. Sed desiit hic iam Eulogius hebdomade dies nominare, unde indubitata certitudo temporis poterat sequentibus adhiberi. Sed satis ad fidem et historie ueritatem est sanctum martyrem hec retulisse.



Iu SCHOLIA IN EPISTOLAS EULOGI.



IN EPISTOLAM AD ALuARUM.


 Illa uero ut erat. Huiusmodi pie commemorationes,  quibus frequenter utitur diuus Eulogius, quamuis martyrum ardore caleant, tamen in ipso  sancti huius pectore qualis diuini amoris ignis exardesceret, satis ostendunt. Flagrat profecto his perlectis pius animus, sed cum de martyris flamma accensum se uideat, maius profecto incendium ex uerborum huiuscemodi face subdi sibi persentit: ut auctor de suo prorsus igne ignem in lectorum cordibus uideatur accendere. Esto namque tepide alius absque hoc deuotionis feruore hoc ipsum commemoraret; res eedem cum essent, tamen nullam pene in lectorum pectore scintillam excitarent.

 Matutinum et missale sacrificium. Non facile possit quispiam intelligere. quo pacto in carcere retrusi Christiani missam celebrare, aut ipsi decenti loco et apparatu possent, aut ab impiis custodibus sinerentur. Horarias preces solemni more submissa uoce concinnere certe potuere. uerum enimuero Deus optimus maximus pie suorum deuotioni non deerat, et quo pacto consolari seipsos et armare diuini sacramenti perceptione possent, benignus prouidebat [a 2Kb] .  Nam in Documento martyrii plane dixit horarias preces Christianos Ecclesie ministros in carcere positos solitos fuisse decantare.



IN EPISTOLAM AD EPISCOPUM PAMPILONENSEM.

 Pampilonensis sedis episcopo. uerum nomen urbis est Pompelo, ut est apud Strabonem, Plinium, et Ptolomeum. Paulatim autem corruptum in Pampilonam fuit; nos Hispani corruptius adhuc proferimus Pamplona. Est autem urbs in uasconibus Hispanis notissima, regni Nauarre caput et arx munitissima. Strabo, quamuis id plane non scripserit, satis aperte tamen ab Pompeio conditam fuisse dicit, siquidem Pompelonem, quasi Pompeiopolim, hoc est Pompeii ciuitatem dictam docet. Et nomen ipsum urbis suum profecto refert conditorem.

 Olim beatissime papa. Quantum ex his, que paulo post memorat diuus Eulogius, colligi potest; apparet hanc eius peregrinationem in Caroli Calui regis Francorum initia incidisse. Cepit autem, mortuo  patre imperatore Ludouico, regnare hic Carolus anno Domini octingentesimo quadragesimo, ut in priscis Annonii annalibus habetur. Decem igitur postea annis, aut paulominus hec epistola scribitur, ut in fine notatur, et in Nunilone et Alodia nos disquisiuimus. Unde non immerito olim potuit hic dicere, et quondam etiam paulo mox dicet. De nomine autem pape retro iam diximus.

 Ludouicum regem. Preposita ad hunc modum aspiratione scriptum fuit in exemplari. Quam lectionem ex antiquis monumentis ubique sequitur F. Onufrius Panuinius. Necesse est autem hic Ludouicum Ludouici Pii imperatoris filium Caroli Calui Francorum regis fratrem nominari. Illi enim moriens pater Germaniam hereditario nomine reliquit, et postea  etiam eidem est in arbitraria diuisione post bellum inter fratres confirmata. Auctores ex antiquis sunt Rhegino Prumiensis, et Annonius annalium scriptores. Unde Paulus Aemilius et Robertus Gaguinus desumpsere. Wolfangus porro Lazius lib. de Gentium migrationibus septimo diplomata etiam huius Ludouici regis adducit, que per hosce annos concessa sint: in quibus se Baioarie regem compellat. Ideo Baioarie regem hunc diuus Eulogius uocat. Est autem Baioaria corruptum nomen, quo Paulus diaconus et ceteri inde scriptores utuntur. uerum nomen Boiaria est a Boiis populis, qui ad Noricum in Germania habitarunt, quorum Cesar libro primo et septimo, Plinius lib. III, cap. 24 et alibi meminit. Eam suis finibus undique clusam describit Paulus Diaconus lib. Rerum Longobardicarum tertio, cap. 29.

 Et funeroso quondam Wilihelmi. Nihil prius in hac epistola quam series temporum, et ratio chronologie est attendenda. Hinc enim et nichil  discors apparebit in Gallorum historia, quod alioqui poterat lectorem diligentem interturbare. Rursus etiam recte sibi constare diuum Eulogium, nec discrepans quippiam narrasse apparebit: cum tamen nisi tempora cum rebus gestis ita dilucidentur, diuersum quiddam et repugnans sanctus martyr recensere uideatur. Temporum autem et rerum gestarum seriem ex his potissimum annalibus Gallorum desumemus, qui sunt cum uita Caroli Magni iampridem Colonie excussi. Illorum auctor nomen suum non prodidit: satis autem apparet, sui temporis historiam texuisse: quo pluris est eius fides et auctoritas facienda. Is igitur anno octingentesimo uigesimo septimo de Ludouico. »Imperator Helysacharem presbyterum et abbatem [b 1Kb] et cum eo Hildebrandum atque Donatum comites ad motus Hispanice Marce componendos mittit. Ante quorum aduentum Aizo Sarracenorum auxilio fretus, multa eiusdem limitis custodibus aduersa intulit, eosque assiduis incursionibus adeo fatigauit, ut quidam illorum  relictis, que tueri debebant, castellis recederent. Defecit ad eum filius Beronis nomine Wiliemundus, et alii complures nouarum rerum gentilitia leuitate cupidi: iunctique Sarracenis, Ceritaniam et uallensem rapinis atque incendiis quotidie infestabant. Cumque ad sedandos ac mitigandos Gothorum atque Hispanorum in illis finibus habitantium animos Helisachar abbas cum aliis ab imperatore missis, multa et propria industria et sociorum consilio prudenter administraret: Bernardus quoque Barcinone comes Ayzonis insidiis, et eorum, qui ad eum defecerant calliditati, ac fraudulentis machinationibus pertinacissime resisteret, atque eorum temerarios conatus irritos efficeret; exercitus a rege Sarracenorum Habdarraghman ad auxilium Ayzoni ferendum  missus, Cesaraugusta uenisse nuntiatur. Super quem Abumarban regis propinquus dux constitutus, ex persuasione Ayzonis haud dubiam sibi uictoriam pollicebatur. Contra quem imperator filium suum Pipinum Aquitanie regem cum immodicis Francorum copiis mittens, regni sui terminos tueri precepit. Quod ita factum esset, ni ducum desidia, quos Francorum exercitui prefecerat, tardius quam rerum necessitas postulabat, is, quem ducebant, ad Marcam peruenisset exercitus. Que tarditas intantum noxia fuit, ut Abumarban uastatis Barcinonensium et Gerundensium agris, uillisque incensis, cunctis etiam, que extra urbes inuenerat, direptis, cum incolumi exercitu Cesaraugustam se reciperet, priusquam a nostro exercitu uel uideri potuisset.« Et quia tot retro annis hi Guillielmi [a 2Kb] motus occeperant, ideo diuus Eulogius quondam dixit. Intelligo autem bellum, quod tunc seri ceptum fuerat, ad Caroli Calui regis tempora, dum aliud ex alio germinat, succreuisse. Fratres etiam Eulogii Ludouici tempore in Galliam  abierant, ibi usque ad Carolum Caluum eius filium perstiterant. Hoc Carolo iam regnante Pompelone Eulogius fuit. Aliter temporum, que ipse magis innuit, quam signat, ratio constare non potest. Et de Carolo Caluo loqui Eulogium liquet. Is enim ab anno Domini octingentesimo quadragesimo ad octingentesimum septuagesimum octauum regnum Francorum tenuit. Gothiam autem uocat eam Gallie ad Narbonem partem, que quod Gothis fuerat semper subdita, Gallia gothica fuit appellata.

 Sed ipsa iterum, que Pampilonem. Seburici populi sunt, ut hinc et paulo post apparet, in Pyreneis, et inter uascones computandi. Ab Seburi ciuitate nomen, ut mox uidebimus, habuere. Eorum in antiquis geographis nulla mentio. Longe enim diuersi sunt ab Sebusiis seu Sebusianis, quorum Cesar et Cicero in oratione pro Quintio meminere. Illi ad Narbonem, hi ad occasum longe dissiti fuere. Illi Gallie, hi erant Hispanie. Intellige uero Galliam  Comatam, que ab come nutriende studio nomen accepit, cum Seburicis ita coniungi, ut in finibus Hispanie ea parte Seburici essent postremi. Aragus enim fluuius totus est Hispanorum. Et ad Aragum Seburim urbem fuisse confestim Eulogius memorat.

 Factionibus comitis Sancii Sancionis. Comitis huius nomen Hispanum esse uidetur, et illorum plane temporum, in quibus iam apud Nauarros et proximos Celtiberos patris cognomen filii retinebant. Inde sunt usitatissima priscis temporibus solemni hoc more cognomina, Fernandez, Rodriguez, Gonzalez, et multa huiusmodi a patre in filium deriuata. Sed quis hic Sancio fuerit, aut qua de causa aduersus Carolum Caluum rebellauerit, nusquam in priscis Gallorum, aut nostris, aut Aragonensium annalibus legitur. Neque ego quid hic possim dicere aliunde habeo [b 1Kb] .

 Quibus Aragus flumen. Paululum immutato nomine nunc Arga uocatur. Non longe ab uayona Gallie urbe prope Azpeletam oppidum oritur. Ut  recte ab diuo Eulogio dictum sit, in Gallie ingressu nasci. Inde Pompelonem ueniens, infra Lerim oppidum Egam flumen intrat. Unde manifestum est  Egam eum esse fluuium quem hic diuus Eulogius Cantabrum [c 1Kb] nominat. Seburis autem urbs ad Aragi ripam et ante Pompelonem profecto, ut hinc apparet, fuit: eius tamen nec nomen nunc exstat, nec situs, qui fuerit, intelligi potest.

 Legerense monasterium. Huius etiam cenobii meminit in martyrum Apologetico. Nunc uero San Saluador de Leyre appellatur, et octauo ab urbe Stella, uigesimo quarto ab Pompelonensi milliario distat. uidi autem multa priscorum regum Nauarre et Aragonensium monumenta eidem monasterio concessa, qui ibidem seruantur, in quibus Legerense monasterium semper nominatur. Et fuerat iam antea ab rege Innigo Arista constructum. Quod in Caroli principis Nauarre historia, et in Aragonensium annalibus legitur. Et inter cetera illud Sancii Maioris diploma in Nunilone et Alodia iam retro appositum, oppidorum meminit, et prediorum, quibus superiores reges idem cenobium ditauerant.

 Reliquias tibi. Alibi iam annotauimus, corpora  sanctorum martyrum Zoyli et Aciscli Cordube ad hec usque tempora perdurasse. Quod etiam hinc et ex fine epistole astruitur. Nam neque illustrari Pompelonenses, nisi insigni aliqua missa reliquiarum portione poterant, nec basilica aliter edificanda, quod postea fit, peteretur. Neque pleno dono ditare episcopum Eulogius potuit, nisi horum martyrum corpora integra pene Cordube haberentur. Fuit autem sanctus Zoylus Romanorum imperatorum tempore martyrium Cordube perpessus. Puteus nunc religiose suspicitur, in quem pars uiscerum eius proiecta fuisse memoratur. Eius corpus Agapio Cordubensi episcopo Gothorum regum tempore fuit reuelatum. Unde etiam translationis eius festum celebratur. Carrionem demum multis post Eulogium annis  fuit translatum.

 Cesaraugustam perueni. Huius urbis magna nunc est celebritas, et eius Plinius, Ptolomeus, Antoninus,  et alii meminerunt. Cum Salduba antea prisco et Hispano nomine diceretur, ab Augusto Cesare facta colonia, nomen accepit. Quod ipsum cum ceteris eius urbis antiquitatibus egregie, ut alia omnia, Hieronymus Zurita indidem ciuis in suis Aragonensium annalibus persequitur. Neque tam ea commentatione patriam suam illustrat, quam quod tam inclyto alumno possit gloriari. Suauissimum namque ingenium, iudicium in litteris rarum, Latine et Grece lingue singularis cognitio, peritia totius antiquitatis insignis, egregia in scribenda suorum historia laus, et diu in magnis negotiis probata prudentia dignissimum effecere, ut Philippus rex catholicus summi in sacro Inquisitionis senatu secretarii, ut uocant, munere uirum grauissimum exornaret, postquam iam pridem ab suis Aragonensibus publici historici prouinciam publico regni totius decreto accepisset. Ego etiam iure optimo glorior, magnam mihi cum illo multis iam annis et beneuolentiam  et familiaritatem intercedere, historieque mee, et huius etiam ex parte laboris censorem ab regio senatu mihi tributum: ut merito possint iam  mihi que scripsi, cum tanto uiro placuerint, non displicere.

 Complutum descendi. Recto itinere Cesaraugusta Cordubam proficiscentibus Segoncia primum, inde Complutum, Toletum tandem est pertranseundum. Segoncie nomen in Tito Liuio non semel legitur. Strabo etiam et Plinius eius urbis meminere. Nunc immutato paulisper nomine Siguenza dicitur, cui suus episcopus dominatur. Insignisque est eo presertim titulo cathedralis ecclesia, quod sancte Liberate corpore et magnificentissimo tumulo illustratur. Altera fuit Segoncia in Betica uersus fretum Plinio nominata. uisuntur eius ruine non longe ab Lethei fluminis ripa, hodieque Guisgonza loco nomen est. Complutum id plane oppidum esse, quod nunc Alcala de Henares appellatur, in quo nos hec commentamur, multis iisque grauibus testimoniis astruximus in opere, quod de sanctis martyribus Iusto et Pastore superioribus annis euulgauimus. Hinc autem, cum episcopum etiam hoc oppidum adhuc tempore diui  Eulogii haberet, maxime probatur id quod nos etiam ibi contendimus, sanctam illam basilicam, qua diuorum Iusti et Pastoris corpora olim condita fuerant, semper Christianorum fuisse, neque eis ab Mauris fuisse ademptam. Quoniam uero diuus Urbicius pio furto eadem corpora Oscam iam hoc tempore asportauerat; ideo diuus Eulogius ipsorum hic non meminit [a 1Kb] procul dubio, si adforent, non pretermissurus: supplici ueneratione eadem sancta corpora reueritus, sue quoque deuotionis participem Wiliesindum effecisset.

 Post quintum diem Toletum reuerti. Reuerti, inquit, quia Corduba primum egressus, illac quoque iter fecerat. Quintum diem memorat, uel ab eo, quo Segoncia fuerat profectus, uel ab eo, quo Complutum intrauerat. Alioqui Compluto Toletum bidui iter tantummodo est. Toletum uero urbs Hispanie celeberrima non semel ab Tito Liuio nominata, ab Plinio et Ptolomeo memoratur. De qua, ut de Carthagine  Sallustius, prestiterit nichil hic, quam pauca referre. Cum presertim suo loco, in Hispanie nimirum antiquitatibus, multa fuerimus exsecuti.

 Wistremirum episcopum. Ingenti glorie Toletanis Mozarabibus Christianis profecto fuit, talem ac tantum uirum hoc tempore episcopum habuisse: sed Cordubensibus meis inde etiam multum prestantissime laudis deriuatur, diuum uidelicet Eulogium eodem ipso tempore habuisse, qui multorum episcoporum suffragio et Toletani populi sanctis studiis dignus haberetur, qui Wistremiro  succederet. Idque circumspecto iudicio et matura deliberatione factum prorsus est: cum ex hac apud se commoratione Toletana Mozarabum Ecclesia nobili experimento didicisset, quem uirum dignis studiis et populi uoluntate requireret. Debet autem sancta Ecclesia Toletana plurimum diuo Eulogio, quod sanctissimi presulis hic memoriam conseruauerit: Aluaro itidem Cordubensi, qui ad hoc  usque seculum nostrum notitiam electi antistitis transmiserit, qui martyr esse tandem promeruerit. At uero cum hactenus dicat Eulogius, intelligere licet, eo ipso anno, quo scripta hec fuit epistola, uiuere adhuc Wistremirum archiepiscopum. Itaque sequentibus annis electum fuisse diuum Eulogium Toletanum antistitem, hoc est, martyrio suo propiorem, manifesto deprehendimus [b 1Kb] .

 Quem seua tyranni indignatio. Quemadmodum primo libro uidimus, Habdarraghman rex quoscunque Mozarabes Christianos, qui muneribus publicis fungebantur, aut sibi in palatio quaqua ratione inseruiebant  magistratibus priuari, palatio eiici, annonis regiis carere precepit. Inter hos Ioseph quoque diui Eulogii frater, ut apparet fuerat mulctatus. Hoc profecto uocat a principatu deiici, ad sanctum Ioseph patriarcham, Aegyptiorum olim principatum uicarium obtinentem, alludens. Quem enim alium principatum potest in misera Mozarabum Christianorum  seruitute innuere?

 Christicole principis tueri meremini dominio. Carolus Magnus imperator, Caroli Calui, qui nunc regnabat, auus Pompelonem Mauris iam pridem ademerat, et aliquoties rebellantem ipse et Ludouicus Pius eius filius restituerant. Qua de re innominati illius auctoris annales ita habent. »Anno septingentesimo septuagesimo octauo imperator Carolus Magnus Pompelonem Nauarrorum oppidum aggressus, in deditionem accepit. Et paulo post: Pompelonem reuertitur.« Cuius murum, ne rebellare posset, ad solum usque destruxit. Et anno octingentesimo sexto. »In Hispania uero Nauarri et Pompelonenses, qui superioribus annis ad Sarracenos defecerant, in fidem recepti sunt.« Et anno octingentesimo uigesimo quarto iam sub Ludouico Caroli Magni filio imperatore et Gallorum rege. »Aeblus et Asinarius comites cum copiis uasconum ad Pompelonem missi: cum peracto iam sibi iniuncto negotio reuerterentur,« etc. Ubi  manifeste apparet Pompelonem recuperatam hac expeditione, si forte defecerat; sin minus pacatam in tumultu, si quis fuerat exortus, fuisse.

 Galindo Enniconis. Hic Galindo Iniquez aut Nauarrus, ut uulgaribus nominibus utar, aut Aragonensis fuit. Nam in utriusque gentis priscis annalibus Galindi nomen, et inde ductum cognomen sepe in proceribus legitur. Hieronymi Zurite annales libro primo non semel testantur. In antiquis etiam regum uetustissimorum diplomatibus Galindi nomen inter ceteros proceres reperitur. Ex his mihi sequentia uideri contigit. Aera DCCCXIX, hoc est, anno Domini octingentesimo octuagesimo [c 2Kb] primo, die Aprilis uigesima secunda, Hordonius rex huius nominis secundus cum Geluira uxore donaria quamplurima auro et argento pretiosa, item uicos et alia Ecclesie Compostellane, ubi diui Iacobi corpus est tumulatum, dedere. Subscribit et confirmat inter ceteros proceres Galindus. Item Geloyra regina, ueremundi regis  secundi, ut ipsa de se inquit, uxor, Alfonsi quinti mater, die Augusti decima octaua era MLu, hoc est, anno Domini millesimo decimo septimo, eidem Ecclesie plurima donauit. Inter ceteros presules subscripsit et confirmat Galindus abbas. Et his omnibus magis amplum est Froyle regis Alfonsi quarti patris diploma uigesimo quinto Octobris era DCCCCL, hoc est, anno Domini nongentisimo duodecimo eidem Ecclesie concessum, in quo cum ceteris proceribus Galindus etiam confirmat. Que tria diplomata in archiuo eiusdem sancte Ecclesie asseruantur. Libuit autem hic hec congessisse, ut nobilis huius apud nos familie, cui Galindo seu Galindez cognomen est, antiquitas certis testimoniis astrueretur. Cum autem et hoc loco, et paulo post in exemplari Galindo in nominatiuo fuisset scriptum; in fine denuo Galindum in accusatiuo habuit.

 Eorum beate memorie construendo Basilicam.  Usitato tempore diui Augustini uocabulo, quo et ipse, et alii nonnulli utuntur Memoria martyrum, locus dicebatur, ubi martyres colebantur. Hic diuerso aliquantulum sensu, consueto nimirum et uulgari, ponitur. uidetur autem diuus Eulogius ex concilii Africani seu Carthaginensis quinti decreto hoc ipsum deposcere. Eius hec sunt uerba: »Item placuit, ut altaria que passim per agros, aut uias, tanquam memorie martyrum constituuntur, in quibus nullum corpus aut reliquie martyrum condite probantur, ab episcopis, qui eisdem locis presunt, si fieri potest, euertantur.« Et paulo post: »Et omnino nulla memoria martyrum probabiliter acceptetur, nisi aut ibi corpus, aut alique certe reliquie sint, aut ubi origo alicuius habitationis, uel possessionis, uel passionis fidelissima origine traditur.«



u. SCHOLIA IN LIBRUM APOLOGETICUM.


  Quod fraterno cruore. Aduerte receptam illorum temporum fuisse opinionem, sanctum latronem fratrem interemisse. Nam aliis etiam locis hoc ipsum diuus Eulogius innuit [a 1Kb] .

 Et apud Legerense cenobium. Huius monasterii meminit etiam in epistola ad Pompelonensem episcopum, ubi nos de ipso, et de urbe plura dicemus: perdurat enim adhuc incolume.

 Exortus est namque Mahomat. Annus Heraclii imperatoris septimus idem fuit Iesu Christi Domini nostri sexcentesimus decimus septimus. Annus ere hic notatus annum unum superadiicit. Neque ulla tamen est repugnantia. Nam unius anni discrimen inde potuit prouenire, quod unus Heraclii annos emergentes, ut aiunt, alius computet usuales. Sed non est huius loci hec exquisitius rimari. Hec autem que de Mahometi initiis, progressibus, et fine ex eo codice Legerensis cenobii Eulogius se refert habuisse, iisdem uerbis leguntur in paruulo; eodemque uetustissimo codice litteris Gothicis in membrana  descripto, qui est in bibliotheca huius nostre academie Complutensis, quanquam abscissum folium aliquot lineas in principio abstulit. Exemplar etiam conciliorum ante sexcentos annos scriptum, quod ex monasterio sancti Aemiliani de la Cogolla in regium diui Laurentii del Escurial aduectum est, eamdem hanc habet historiam.

 Ecclesia beati Euphrasii. Diuus Euphrasius unus ex septem episcopis fuit, quos primos Petrus et Paulus apostoli Roma in Hispaniam miserunt. Multi diui Iacobi Zebedei apostoli discipulos fuisse tradunt. Ego in hoc ex probatis auctoribus nichil compertum habeo. Quod potui in nostra historia peruestigaui. Illud omnes affirmant Hispanorumque Ecclesie ferme omnes in Matutinis legunt diuum Euphrasium Iliturgi et predicasse, et obiisse. Fuit autem Iliturgi oppidum ad Betim fluuium supra Cordubam, cuius Liuius, Polybius, Strabo, Plinius, et Ptolomeus meminerunt. Eo autem loco situm fuisse  Plinius memorat, ut credi recte possit, eodem situ, aut non longe collocatum fuisse, quo urbem nunc, Anduiar dictam, esse uidemus. De quo latius nos in nostris Hispanie antiquitatibus disseruimus. Illud hic opere pretium fuit aduertere, tempore etiam Gothorum, huius diui beatum corpus cum templo eidem dicato ibidem permansisse. Nunc nec aliqua saltem in ea ciuitate eius memoria retinetur. Iuxta opulentum  illud diui Benedicti cenobium Samos appellatum, de quo plura in Cordubensibus dicemus antiquitatibus, huius diui corpus in oppidulo dicitur asseruari. Et sepulcrum quidem magna religione uidimus ab accolis uenerari.

 Toleto quoque. Rudericus Toletanus, et Lucas Tudensis, atque alii rerum nostratium auctores huius templi structuram ab hoc rege ceptam, et miro opere, ita enim scribunt, perfectam celebrant. Et sequentibus deinceps temporibus, neque antea unquam, concilia in eo templo celebrata fuisse uidemus. Creditur autem hoc ipsum esse templum sancte Leocadie, quod extra urbem hodie perdurat non longe ab flumine Tago. Nam duo alia eius diue intra urbem uisuntur.

 Qui ridiculum potius. Iisdem uerbis libro primo usus diuus Eulogius fuerat. De illo autem Sarracenorum ex turribus clamore, de quo paulo post diuus Eulogius, mentionem etiam Indiculi luminosi auctor  fecit.

 Igitur beatus Rudericus. Rudericus uerum est nomen, quod in Rodrigui nos Hispani corrupimus. Nam nummum aureum Ruderici ultimi Gothorum regis uidi, qui cum eius uultu has in orbem litteras habuit inscriptas: In. Dei. nomine. Rudericus. rex. Et parte auersa circum crucem. Aegitania Pius. In antiquissimis libris manuscriptis semper Rudericus legitur. Et Ruderici archiepiscopi Toletani subscriptiones autographas nonnullas in publicis archiuis per totam hanc Metropolitanam Toleti ditionem uidimus, ubi Rudericum se, non Rodericum nominat.

 Que signorum gestamina erant. Mirum est Arabes huiusmodi enea cymbala in templis Christianorum ante hanc direptionem permisisse, qui alia multo magis impietati sue tolerabiliora, ut apud hunc auctorem cernimus, uetarent. Pretio antea redemptum hoc ipsum, et tributo imposito donatum crediderim; nunc uero impietatem cum auaritia certantem  uicisse. Et de cymbalo eius temporis, quod hodie perdurat, suo loco diximus [b 1Kb] .

 Ad uicem exquisiti muneris. Hec uerba quem sensum habere possint, nec diuinando assequi possum, nec quomodo emendari possint succurrit.

 Qui discipulum in carcere. Hoc ideo dicit, quia diuus Ioannes Baptista cum iam in uinculis positus discipulos suos ad Dominum Iesum misisset, hec  ipsa uerba eidem quem hic discipulum appellat, nuntiare iubentur.

 Hec sunt, diabole. uerba esse uidentur Ruderici demoni insultantis. Deesse uero aliquid uidetur, quo hec ab illo dici significaretur. Alioqui pro subito irrumpens, constare non potuit.

 Ordine et natione dissimiles. Non dubito, quin desint etiam aliqua, que de patria et uite instituto Salomonis tradiderat. Nam qui potuit nunc Eulogius hec referre, nisi securus se iam necessaria, ut hec intelligi possent, retulisse?

 Et super crepidinem aluei. Hinc perspicue intelligitur, forum ad Betis littus fuisse. Nam cum in forum essent hi duo martyres, ut occiderentur, deducti, ad ripam decollantur. Et diui Eulogii cadauer in alueum fluminis precipitatum non longe ab arce, ut in eius uita annotauimus, iacuit. Ante arcem platea haud dubie forum habuit et tribunal, ut ibidem dictum est.

  Ac propius quam cetera turba. Hec erat sancta diui Eulogii audacia, hec digna futuro martyre magnanimitas. Cum ceteri Christiani infidelibus immisti se continerent, ne mortis periculum adirent, si ad contemplanda martyrum cadauera propius accederent; ipse unus, contempto mortis metu, Deum in sanctis suis laudaturus, turba se eximens ad patibulum ferme ipsum progreditur. Satis uero apparet quantum discrimen illa eius adirent fortia uestigia, cum Arabes adstarent, nomini Christiano et martyrum glorie tanto opere infensi, ut  etiam minutulis eorum sanguinis guttis irascerentur.

 In pelago. Ita fuit in ueteri: et quamuis credam fluuii aquam qualemcunque significari, non tamen tacebo, quod ea Betis pars, que a solis porta aut paulo superius ad pontem aut paulo inferius, hoc est, ad arcem, ueteris urbis menia, ut suo loco dicemus,  alluit, peculiari nomine nunc uocatur petagus. Et cum ex re ipsa hoc nomen inditum, aut potius adaptatum fuerit: quia nimirum toto eo tractu flumen ipsum laxius stagnet, et in pelagi formam protendatur credi facile potest eodem etiam tempore ita fuisse nuncupatam, proprioque nomine hic diuum Eulogium usum fuisse.

 Apud uiculum Tertios. Et uici et monasterii meminit Aluarus in diui Eulogis uita: et idem diuus alibi non semel. Sunt autem Genesii duo, martyres ambo in Dei Ecclesia percelebres; Romanus alter, alter Arelatensis. Utriusque martyrium uno eodemque die, hoc est Augusti 25 recolitur.

 Et quia defectus solis. Assurgere tentat hoc loco oratio. Et pectus illud diui Eulogii Deo plenum, et sanctorum glorie cupidissimum, interna deuotione instinctum, feruentius prorumpit. Nec deest eloquentie natiua uis, sed uerbis, quod fuit temporis destituitur, et modo, quod fuit regionis, caret.

  Et inclytus papa. Aliquot etiam retro seculis pape nomen, quod patrem significat, episcopis quibusque iam commune fuerat. Prudentius ad ualerianum episcopum scribens in Hippolyti martyris passione. Rorantes saxorum apices uidi, optime papa. Et multe Sidonii Apollinaris epistole episcopis scripte hunc titulum preferunt. Postea usus tenuit, ut hoc nomen summo Pontifici Romano totius Ecclesie Christiane capiti solummodo per antonomasiam quamdam tribueretur.

 Aera DCCCXCu. Octogesima quinta fuit in ueteri, sed perperam profecto. Aera enim nonagesima quinta fuit notanda, quandoquidem Mahomad rege regnante, quod supra dixerat, interfecti sunt hi duo martyres, qui postremi omnium passi hoc tempore ante Eulogium uidentur, anno Domini octingentesimo quinquagesimo septimo.



[EXCERPTA EX AMBROSIO MORALI.]





EPISTOLAE DEDICATORIAE EDITIONI AMBROSII MORALIS PRAEFIXAE.



I.


PHILIPPO secundo regi catholico regum omnium maximo et potentissimo, PETRUS PONTIUS LEONIS a Corduba, episcopus Placentinus, summus per eius regna et ditiones fidei Christiane Inquisitor, salutem et ueram felicitatem.

Inter multas preclaras, Christianoque principe dignissimas uirtutes, quibus catholici cognomen et merito retines et perpetuo tueris, Philippe Maxime, illud unum cum ingenti letitia et uere celesti gaudio Hispani tui suspicimus, et semper recolimus, quod inter grauissimas tot regnorum regendorum curas, belli pacisque uarias sollicitudines, nostratium sanctorum glorie et uenerationi semper studes, incensaque in ipsos deuotione, eo mira prouidentia magnoque sumptu iugiter incumbis. Et longum sit huius tue in Hispanos diuos religionis et obseruantie testimonia celebrare. Pauca percurram. Magnificentissime transferendis illorum corporibus, et qua decentia sepulti ubique sint, quaque ueneratione  eorum cultus uigeat, missa etiam ad id ipsum legatione pientissima, perquirendo et intelligendo, publicam etiam inter diuos relationem ab summo pontifice expetendo, hanc pietatis tue partem abunde testaris. Illud uero unum in hoc genere preterea est, quod ego presertim admiror, et publice utilitatis ergo exsultanter reputo. Scripta Hispanorum sanctorum diligenter undique conquisita, et ex misera obliuione extracta, ut integra, emendata, scholiis aucta, et debito suo nitori restituta in uulgus exeant, non solum cupis et iubes; sed eruditissimis hominibus ea cura semel iam demandata, Maiestas  tamen tua neque prouidentie neque liberalitati interim parcit. Que tua in tanta celsitudine insignis religio et pientissime prouidentie uoluntas uel eo magis me delectat, et ut inde gratias Deo Optimo Maximo ingentes referam cogit, quod eodem ego iam olim desiderio flagrauerim, sanctorum nostratium multa scripta undique ex uetustis bibliothecis congregauerim, et munus tandem hoc, quod hic supplex offero, sacro isto tue Maiestatis studio et sancta propensione dignissimum comparauerim. Diui enim Eulogii Cordubensis martyris, doctoris, et electi archiepiscopi Toletani opera nunc primum in lucem eruta tibi  offerimus, que non dubito quin futura sint gratissima. Unum enim tantummodo martyris nomen auditum, scio quam Maiestati tue futurum sit iucundum et uenerandum. Quid si paulisper libeat recolere martyris ardorem in his suis scriptis mirifice expressum? Quid si ipsummet rediuiuum, loquentem, docentem, adhortantem ad te  uenire reputes? Quid si delituisse per septingentos et eo amplius annos hec martyris opera, spemque omnem pene ablatam eorum reperiendorum fuisse cogites? Ea preterea, que his sanctissimi martyris scriptis continentur, eiusmodi sunt, ut ab quouis homine scripta plurimi profecto fierent, et magni cuiusdam thesauri loco inuenta haberentur. Etenim quinquaginta ferme nostratium martyrum uitas et passiones, quorum aliunde preter nomen nichil ferme habebamus, ab Hispano homine, qui ipse pene omnibus interfuerit, luculenter scriptas et plene traditas, quanti inter Hispanos fieri equum fuerit? Martyr  preterea de martyribus, martyrii doctor de discipulis martyribus testis oculatus scripsit. Hec ut nemo digne possit estimare, ita te, principem uere catholicum, uere augustissimum, et in hoc ipsum studio et religiosa cura incumbentem, grato animo, uti decet, excepturum et ueneraturum aperte intelligimus. Et reliqua quidem diui Eulogii, preter martyrum historiam, opera, eiusmodi esse lector plane intelliget, ut preterquam quod historie eiusdem maxima sunt adminicula, flagrantissimum martyris pectus undique spirare, et uiuam quodammodo eius imaginem exprimere uideat. Hic uero thesaurus ideo mihi diuina benignitate uidetur ostensus, ut Cordubensis ciuis Cordubensem martyrem inuenirem, Maiestatique tuum oblatum mee ciuitati et orbi Christiano sub tuo nomine felicius communicarem. Codicem horum operum mire uetustatis, et diuo martyri, ut credi potest cetaneum Gothicis litteris in membrana descriptum ex bibliotheca sancte Ouetensis Ecclesie habuimus, quo nimirum cum sancto eiusdem  martyris corpore Corduba, non multo post ipsum coronatum, fuerat delatus. Quo nomine sancte eidem Ecclesie plurimum debet Hispania, cum opulentissimum thesaurum per sexcentos et eo amplius annos seruauerit, et nunc opportuno tempore benigne mihi, et per me omnibus communicauerit. uerum ut alia omnia Cordubenses ciui nostro sanctissimo prestaremus, opportune presto fuit Ambrosius Morales Cordubensis, tuus, rex potentissime, historicus, qui diui Eulogii opera omni ex parte illustraret, et scholiis plane necessariis locupletaret. Idem etiam quedam de aliis Cordubensibus martyribus paulo post tempore ob Christi fidem interfectis, noua, et nunc primum adinuenta, superaddidit. Accipe igitur, Philippe regum maxime, diuum Eulogium uere tuum, in Hispania tua natum, edoctum, martyrum ibidem doctorem et incentorem, ac demum martyrem.



II.

 Idem dominus PETRUS PONTIUS Ecclesie ciuitatique Cordubensi bene in Domino ualere, martyrum suorum gloriam digne suscipere, et ipsorum patrocinio inuocantes, digne perfrui.

Quanquam studia nostra omnia, et diutinos in litteris impensos labores, dignitatis, in quam me immerentem Dei benignitas euexit, et muneris iniuncti ratio suo iure assidue uendicent; nos tamen in diuorum Hispanorum scripta peruestiganda et illustranda uehementer propensi, partem aliquam studiorum nostrorum, curam etiam et diligentiam eo semper libenter contulimus. Cumque diui Benedicti per Hispaniam monasteria propter insignem uetustatem huiusmodi opibus ditissima esse reputarem; tum etiam sanctam Ouetensem Ecclesiam iisdem in primis locupletem esse semper existimaui. In misera enim Hispanie nostre Gothorum tempore uastatione, fugientibus nostris, et tutiora loca petentibus, eo conuectos pariter cum sanctorum reliquiis libros  etiam quamplurimos memineram. Utrobique igitur priscos nostrorum auctorum, et sanctorum presertim codices per annos aliquot indagare summa industria et diligentia curauimus. Nec defuit studio huic nostro felicissimus euentus; piamque sedulitatem benigne Deus iuuit, atque prouexit. Nam preterquamquod multa in sacris nostratibus conciliis scitu dignissima, neque tamen unquam antea uisa inuenimus, commentaria etiam in sacros libros egregia nonnulla sumus assecuti. Unus tamen diuus Eulogius a nobis hac indagine repertus, omnem nostrum laborem, tametsi multo maior fuisset impensus, abunde profecto compensasset. Quis enim sperare saltem auderet, tanto se thesauro beandum? Audieram ego sane, et alicubi legeram, huius diui nomen; et que scripsisset tenui quadam memoria tantum ueluti olfeceram: sed nec uotis quidem concipere poteram, me eius aliquando scripta adepturum. Et cum nullum alium mihi dari mallem, de  nullo tamen minus cogitabam. Tanti igitur thesauri compos tandem factus, Deo Optimo Maximo in primis gratias agebam, qui mihi homini Cordubensi Cordubensis diui scripta sanctissima, et in his tot Cordubensium martyrum triumphos nunquam speranti et minime reputanti repente obtulisset. Sed enim quamuis scripta ipsa per sese erant dignissima. que multis de causis plurimi fierent; me tamen illa uehementer commouit, quod prestantissimam alioqui ciuitatis nostre gloriam, hinc mirum in modum augeri uidebam: donumque etiam hinc me habere, quod digne ego eidem tribuerem, quodque illa libentissime acciperet, magno opere gaudebam. Nam preterquam quod Cordube natus, educatus, et primis litterarum rudimentis. Latineque lingue cognitione institutus, tantum eidem me debere intelligo, quantum patrie clarissime quisquam unquam potuit: quod etiam paterna stirpe totus ex primo urbis Maurorum temporibus expugnatore progredior, nescio quo maioris caritatis et propensissimi affectus  incitatione in ipsam semper feror, et eius gloria mirifice recreor. Gratias deinde sancte quoque Ouetensi Ecclesie, quas potui, persolui, que has nobis diuitias per tot secula conseruauisset, et mecum nunc easdem libenter communicasset. uerum enimuero quoniam nos Cordube nostre laus et gloria impensius sollicitabat, ne diutius hoc illam eius incremento carere permitterem; edendi cupidus operam dedi, ut quamprimum exemplar ipsum, quod mihi Ouetenses benigne commodauerant, describeretur. Id magno nobis et domesticis nostris labore constitit. Gothicis enim litteris scriptum cum esset, nisi longo usu legi multa non poterant. Adde incredibilem codicis uetustatem, qui cum aliis, quos ante sexcentos pene annos scriptos fuisse constabat, collatus, paucis retro annis illi prorsus scripti fuisse uidebantur. Tanta erat uetustas, et priscorum characterum, atque membrane et ipsius etiam compaginationis manifesta differentia, quod, quemadmodum  ad codicis fidem et auctoritatem multum habuit momenti, ita ad describendum ingentem attulit difficultatem. Itaque desperantibus aliquando domesticis nostris, quibus eam curam et operam demandaueramus, nos ipsi suppetias in preclaro labore attulimus, et nostra manu nonnulla, in quibus ipsi herebant, descripsimus. Et quemadmodum hunc laborem libenter nos ipsi suscepimus, ita etiam illum alterum multo maiorem emendandi, et scholiis illustrandi reuera non subterfugissemus, nisi nos pastoralis cura, et Ecclesie nostre Placentine, cui nos, etsi indignos, preesse Dominus uoluit, uaria negotia distinerent ac prepedirent, et nisi uicariam operam in hac parte Ambrosius Morales ciuis noster et Corduba dignus, idemque regius Philippi secundi, domini nostri, historicus prestitisset. Is, quo est in diuorum Hispanorum uitas et res gestas illustrandas studio et diligentia, hunc laborem non impar suscepit; qua uero est in Cordubam nostram caritate,  auide amplexus est. Ut totum hoc, quidquid hic est, est autem permaximum dignitatis et glorie Cordubensis incrementum, non alii eidem quam Cordubenses tribuerent. Diuus Eulogius primum seipsum dedit, nobilitate, doctrina, labore uere Christiano, scriptis libris, memoria nostratium martyrum conseruata, et demum suo martyrio prestantissimum. Nos eius scripta ex perpetue obliuionis tenebris eruimus, et nunc in lucem damus: quod Dei munere nobis contigisse et pie credimus, et magno opere letamur. Noster Ambrosius, quod totus liber ubique declarabit, ut emendatiora, locupletiora, et magis perspicua sancti martyris opera ederentur, nullum laborem recusauit. uestrum erit, sacerdotes grauissimi, Patres reipublice nostre amantissimi, munus hoc nostrum ad ueram Cordube communis patrie gloriam comparatum, beneuolo et leto animo suscipere: sanctorum martyrum uestratium gloriam pene rediuiuam iucundissime recolere, et iugi semper ueneratione  reuereri: Dominum in ipsis assidue laudare, ipsorum exemplis insistere, patrocinia subinde implorare et promereri, eximiamque hanc nostre ciuitatis laudem, ac uere celestem prestantiam digno cultu et Christianis obsequiis semper magnificare. Ita demum fiet, ut et uos hinc magnum religionis fructum, pietatisque emolumentum capiatis; nosque nostro hoc munere, digno illo equidem per sese, maius tamen aliquid, Deo bene fortunante, tribuisse letemur. ualete, uiri prestantissimi, clarissime urbis ciues dignissimi.



III.

Illustrissimo ac reuerendissimo domino PETRO PONTIO LEONIS a Corduba, episcopo Placentino, summo Christiane fidei per regna et ditiones Philippi secundi regis catholici Inquisitori, diuine legis et sacrorum canonum consultissimo, humaniorum studiorum amantissimo, AMBROSIUS MORALES Cordubensis, regius historicus, salutem plurimam reuerenter  dicit.

Permultum tibi, presul illustrissime, multis nominibus se debere Corduba nostra semper fatebitur. Cum enim eius gloria, que quamplurimis nature bonis extollitur, ciuium tamen clarissimorum multitudine et singulari celebritate maiorem in modum precellit, preclara semper et sublimis exstiterit; amplitudo tua suo splendore, morum sanctitate, doctrina, et celsis magnarum uirtutum meritis, ut maxime hoc nostro tempore sit inclyta, perfecit. Eum namque te ciuem prestitisti, qui patrie clarissime, et magnorum uirorum fecundissime eximio decori et ornamento esse possis. Ut enim nobilitatem tuam, et generis claritatem preteream  illud quod uere tuum est, oculatus ab infantia pene tua testis prosequar. Educatus a  teneris sanctissime apud D. Petrum Pontium patrum tuum Cordubensis Ecclesie primicerium et canonicum , Latineque lingue cognitione iam imbutus, Salmanticam maioribus studiis imbuendus, eiusdem clarissimi uiri cura et sumptu transmitteris. Sacrorum ibi canonum instituta, sanctorumque Patrum consulta in primeua adeo etate feliciter perdidicisti, ut cum publica studiorum tuorum experimenta et ueluti specimina de gymnasii illius more preberes, peritiam tuam omnibus admirantibus, etiam nondum confirmata etas esset stupori. Quod etiam in magnis tuis, sed admodum precocibus honoribus, magistratibus et dignitatibus mox contigit. Electus namque ab imperatore Carolo u Cesare in augustissimum ac supremum, uti uocant, sancte Inquisitionis senatum, cum collatum homines eum honorem merentissimo gratularentur,  iuueni admodum contigisse admirabantur; eadem uirtutis, doctrine, ac meritorum celeritate festinans, episcopus Ciuitatensis crearis. Cumque in ea dignitate in Tridentino concilio et in censura uallisoletani conuentus, aliisque grauissimis Hispane reipublice negotiis prudentissime amplitudo tua se gereret; ab Philippo secundo rege catholico in Placentinum episcopatum, maioris premii, et amplioris in Dei Ecclesia fructus ergo euehitur. Et ut dignus tandem amplitudinis tue, atque prestantie cumulus accresceret, nuper in summum fidei catholice Inquisitorem ab eodem rege catholico delectus fuisti. Cuius magistratus dignitate nichil habet Hispania nostra sanctius, magis augustum, aut uenerandum. Hec tuam dignitatem, presul clarissime, cum magno opere adaugeant, Cordubam pariter nostram tali alumno iure optimo gloriantem plurimum nobilitant.  Illud uero quantum uere glorie patrie nostre accumulat, quod in hac sublimioris dignitatis magnitudine, in hoc clarissimo fortunarum et splendoris fastigio, amatas olim, et diutissime cultas bonas litteras tanto studio retines, tanta assiduitate frequentas, ut si sola ea laus infimo homini, et uulgari contingeret, multum commendationis promeritus iure optimo uideretur? Illud etiam insigne et ampliore dignum laude in tuo hoc bonarum litterarum amore resplendet, quod non sui unius commodis aut uoluptati prestantia tua uult inseruire sua studia; sed omnibus in commune prodesse cupit. Proinde cum in conquirendis, et undequaque peruestigandis sanctorum Hispanorum libris multum cure, diligentie, et sumptus etiam semper reposuerit, quis non uidet publice ipsam utilitatis causa in hoc genere tanto opere elaborare? Nam opes has auidissime congeris, sed in omnium mox usum profusurus. Multa hoc ipsum propediem testabuntur: nunc unus diuus Eulogius, amplitudinis tue industria  repertus, et ueluti e sepulcro in uitam reuocatus, abunde manifestat. Quamuis namque sancti huius martyris opera in publicum offerendo, typisque euulgando Cordube nostre preclarum hoc munus destinaueris, eidemque uni ueluti tribueris: quantam tamen inde utilitatem tota Hispania, atque adeo extere nationes consecuture sint, pii homines, et meliorum studiorum amatores tanto Christiane opulentie thesauro dites, tanti boni magnitudine fruentes, melius postmodum predicabunt. Cum uero me tua amplitudo partem eius preclari laboris subire uoluerit, cum eiusdem diui Eulogii operibus emendandis, scholiis illustrandis, et demum edendis preesse iussit; eo nomine ingentes tibi gratias ago. Summi enim beneficii loco duco, sanctissimo martyri qualicunque mea opera inseruire, glorieque Cordubensis hic aliqua ex parte ueluti fabrum esse. Et tametsi neutrum non sine ingenti labore possem perficere, utrumque cum summa iucunditate ad me  recepi. Quid enim sanctissimo martyri, martyrum etiam multorum preconi, ingenii doctrine et industrie ministerium, quod scio quam sit exiguum, sed qualecunque tamen id sit, non letarer exhibere? Iam uero Cordubensem hinc gloriam augere, preclarum munus, quod ea de causa eidem comparabas, locupletare, perpolire, et aliquantisper illustrare non delectarer? Et quamuis Cordube nostre causa, cui tanta hinc gloria querebatur, iucundissimum mihi hoc ipsum acciderit; tum etiam sancte Ecclesie Toletane  dignitatem et sanctum splendorem inde preterea ignoto antea et rediuiuo incremento exauctum delector. Ex iisdem enim diui Eulogii operibus intelliget, ipsummet sanctum martyrem Antistitem suum fuisse, atque Wistremiro sanctissimo archiepiscopo, et per uniuersam Hispaniam celebratissimo successisse. Horum  duorum suorum presulum tanta gloria precellentium, quemadmodum antehac notitiam nullam habuerat, ita nunc habuisse magno opere letabitur. Ego uero utroque nomine quidquid habui libens impendi, quidquid potui propensus contuli, Deo in primis auctore, quem in hoc ipsum supplici prece obsecraueram. Id quale fuerit, labor ipse noster indicabit: ut hic commemorare opus non sit. Tantum id ipsum Deo Optimo Maximo in primis consecro, diuo Eulogio et celebratis ab illo martyribus dedico. Cordubensi glorie celestibus emolumentis hinc adaucte offero: et prestantie tue, antistes celeberrime, tuis auspiciis, tuo etiam beneficio ceptum laborem, quanto opere potui, cumulatum refero. uale, presul illustrissime, et hoc tuo tanto bono diutius fruere. Compluti, anno Domini 1572, mense Nouembri.





EXCERPTA EX AMBROSIO MORALI.



I. DE uOCABULIS FICTIS ET NOuATIS, ET TOTO DIuI EULOGII SERMONE.

 Diui Eulogii ingenium quantum fuerit, quanta doctrina excultum, ipsius opera plene satis edocebunt. Insignem preterea sacrarum litterarum peritiam cum multis indiciis possis in sancto martyre deprehendere, felix tamen in explicandis et ex professo exponendis testimoniis, que adducit, dexteritas illam in primis declarabit. Stylus etsi pius semper et sepe suauis, longe inferior est tanta ingenii et natiue etiam eloquentie magnitudine: eamque sentias multoties hac ope destitui. Degenerauerat nimirum iam ubique Latini sermonis prestantia et puritas, eiusque claritatem multe sordes obscurauerant, et nostre clades apud nos magis obruerant. Ut potius in tam dira captiuitate et miseria, quam per centum ac quinquaginta ferme iam annos tempore diui Eulogii perpetiebamur, laude dignum sit, quod uir sanctus prestare in hoc genere potuit, quam culpe imputandum, quod non est assecutus. Quemdam etiam proprium et peculiarem stylum iam diu sibi illa tempora effecerant, in quo laudis  et glorie fuit eminere. Argutiam, subtilitatem, uehementie nonnichil, atque aliquem in rebus magnis sublimitatis impetum non possis non suscipere. Sed uerborum et totius sermonis neglectu egregios conatus doleas retundi et obscurari. Nos religione quadam reuerenter tacti, nichil emendare uoluimus: tantum fictorum et nouatorum uerborum et phraseon catalogum hic apponere duximus necessarium.

Una atque alia uice. Dico uobis in ueritate: Hispanismi. Monachorum uitam oblectans, pro oblectari uita monachorum. In ante. In amplius. Consultum  gerens pro consulens, aut prospiciens. Libri series has causas innotescet, ut sit actiuum. Preconabile. Preconari, Paruipendulus. Gloriositer. Deicola. Decisus pro occisus, aut obtruncatus. Itus pro itinere seu uia. Et itum neutro genere pro incessu in Nonio Marcello reperitur. Prophetismus, ut Christianismus. Incultio pro- ruditate seu barbarie sermonis. Adepsit pro adeptus est. Medie pro mediocriter. Epistolatim per Epistolas. Lunatim per singulos menses, Metabulum pro spatio. uictoriare. Pausare uerbum, nam pausam pro quiete antiqui dixere. Eremititas pro eremo seu solitudine. Officiositas pro munere. Oramen pro prece. uictimare, tanquam uictimam offerre. Sospitare, salutare. Deliquium pro peccato. Optio pro occasione, item pro petitione. uindicium pro uindicta. Grassedo pro crassitudine. Sol pro die. Multiplicus pro multiplex. uersibilitas pro mutabilitate et inconstantia. Inconuulsibiliter. Combinatus pro imbutus. Iugitas pro perpetuitate. Dibellio pro rebellio. Potestatiue. Presentialiter. Dulcoratus.  Repriorans. Anticeps. Fulcimen. Noxietas. Taxatum pro narratum. Compactare pro formare, et ueluti fabrefacere. Pusillitas pro paruitate. Mundialis. Disertitudo. Et quedam alia ad hunc modum.

Genera confusa, casus peruersi, numeri in nominibus et uerbis neglecti: et tota inde Latini sermonis structura dissipata, describentium; non auctoris fuisse uitia, est manifestum. Idcirco nos omnia eiusmodi emendauimus, cum in reliquis nichil nobis permiserimus.



II. QUI STATUS CHRISTIANAE RELIGIONIS CORDUBAE SUB ARABUM IMPERIO D. EULOGII TEMPORE FUERIT.


 Occupata ab Saracenis Hispania, multis de causis barbari uictores Christianis pepercerunt; illudque eos in primis commouit, quod magnas lateque diffusas Hispanie prouincias accolis ipsi implere non poterant. Ut igitur essent, qui agros colerent, consueta mercimonia exercerent, et tributa principi persoluerent, Christianos in Hispania, quoscunque potuerunt, conseruauere. Relictus iis fuit religionis cultus, templa multis locis intacta permanserunt, libereque permissum, ut Christiano ritu eadem frequentarent. Cordube uero maior Christianorum numerus relictus, maiorem etiam religionis cultum retinuit. In uniuersum namque ea ciuitas multis modis ab Mauris iam inde fuit nobilitata. Sedes regni totius, que Hispali paucis annis constiterat  per Abdalazim Muze in Hispanie administratione successorem eo fuit translata. Ibi arcem, ibi templum, nunc etiam inter tot ingentia edificia toti orbi admirandum,  erexerunt: scholas ibi philosophie, et publica doctrine gymnasia  esse uoluerunt: et regni caput constitutam sublimi undique magnitudine et maiestate extulerunt. Sed longum sit, si omnia percensere uelim que eo tempore ad Cordubensis ciuitatis amplitudinem et maiestatem collata sunt. uerumenimuero quanquam quidquid Barbari poterant claritatis nostre urbi eo tempore certatim inferrent; multo tamen illam Deus Optimus Maximus maiori splendore inclytam esse uoluit, cum captiuam, oppressam et multis malis afflictam Christianorum ibi Ecclesiam religionis cultu, fideique catholice amore maxime fecit excellere. Ut que martyrum cede iam diu antea irrigata nobilissima fidei Christiane germina, et uberrimos fructus protulerat; nunc sacri cruoris exundantibus riuis plenius imbuta, prestantiorem sibi glorie coronam in celis pararet, ciuibusque suis firmum certumque apud Deum patrocinium maiori cumulo in omne euum compararet. Id quale quantumque fuerit diuine largitatis beneficium, diui Eulogii libri fusius  et uberius declarabunt.

Et quoniam Cordubam cum imperii Arabici domicilio  et sede ibidem constituta, summa omnia Hispanie iura tam sacra quam profana immigrarunt; Christiane religionis dignitas atque potestas, quecunque fuerunt, eo etiam ex tota prouincia sese transtulerunt. Non quod Toletana Ecclesia ut fuit olim, et nunc quoque est, eo tempore totius Hispanie primas esse desierit, caputque Christiane apud nos religionis haberi: non quod metropolitanum suum Hispalensem Cordubensis Ecclesia non agnosceret; sed quia tyranni cum omnia possent, et ad sese omnia reuocarent, eo conuenire ad concilium reliquos antistites cogebant, ibique de quibuscunque cuperent rebus, et consultare, et statuere uolebant. Indicio sunt duo concilia Cordube per illa tempora congregata. Alterum, cuius diuus Eulogius meminit [a 1Kb] , ab omnibus Hispanie metropolitanis cum subditis episcopis celebratum: alterum, cuius in Samsonis abbatis Cordubensis, de quo suo loco dicemus [b 1Kb] , Apologetico mentio fit. Et quoniam hanc, quam dico  maiorem potestatem miserabili profecto de causa habere Cordubensis Ecclesia uidebatur; ideo multo plura ibidem templa, basilice, monasteria uirorum ac feminarum et permansisse, et denuo exedificata fuisse, diui Eugolii scripta testantur. Opere pretium fuerit ad Dei omnipotentis gloriam catalogum hic iam sacrorum locorum, qui Cordube fuere, ex diui Eulogii presertim libris apponere. Et intra urbem quidem hec fuisse memorantur.

Sancti Aciscli martyris Cordubensis basilica, ubi sanctum eius corpus requiescebat.

Sancti Zoyli martyris Cordubensis basilica, in qua sanctum eius corpus erat tumulatum.

Sanctorum trium martyrum Cordubensium Fausti, Ianuarii, et Martialis basilica, ubi eorumdem cineres asseruabantur. Huius templi mentio etiam est in priscis Annalibus, quos initio liber ille Compostellanus habuit, de quo in Dominico Sarraceno martyre [c 1Kb] dicemus. Ibi ita legitur: »Aera MXXXIII. Octauo Kalendas Ianuarii captus, et lanceatus fuit  comes Garsia Fernandi Saracenis, inter Alcocer et Langa in riba de Dorio. Et quinta die mortuus fuit, et ductus ad Cordubam, et sepultus in sanctos tres, et inde ductus fuit ad Caradignam.«

Basilica sancti Cypriani.

Basilica sancti Genesii martyris.

Sancte Eulalie uirginis et martyris basilica [d 1Kb] .




EXTRA URBEM.

Sancti Christophori monasterium, urbi trans flumen propinquum [e 1Kb] .

Cuteclarense monasterium in montibus urbi uicinis, diue Marie uirgini sacrum:

Tabanense cenobium, ipso diui Eulogii tempore constructum in iisdem montibus.

Pilemellariense [f 1Kb] monasterium sancti Saluatoris: et ipsum etiam eodem tempore iisdem in montibus conditum, cuius etiam hodie ruine uisuntur.

Armilatense cenobium, ad Armilate fluminis ripam  in montibus sancto Zoylo dicatum.

Sancti Felicis martyris monasterium in oppido Froniano eorumdem montium.

Monasterium sancti Martini in montibus ad oppidum Roiana.

Sanctorum martyrum Iusti et Pastoris cenobium in montibus ad uiculum Leiulense.

 Palma oppidum, Annanellos uicus, et alia quedam oppidula, que nominantur, sua templa habuere, inter que Colubris dictus uicus, sanctorum martyrum Cosme et Damiani habuit ecclesiam.

Fuit etiam prope Cordubam templum sancti Sebastiani.

In his atque aliis multis templis, que nominare diuus Eulogius non potuit, preterquam quod sacra fierent, docendi quoque cura et erudiendi quam plurimos consuetudo perseuerabat. Id docet multis locis diuus Eulogius, et in eiusdem uita Aluarus: ubi etiam apparet non uulgarem illum doctrine cultum, sed supra captiuitatis et miseriarum, in quibus degebant fideles, tempora precellentem. Ipsa templa etiam intra urbem suas turres, enea sua cymbala habuere, quibus Dei plebem assidue conuocabant. Et durat adhuc Cordube exiguum unum, ab illis usque temporibus, ut suo loco referemus, [g 1Kb] conseruatum. Sacerdotes, monachi, sacre uirgines  peculiari ueste legitimoque cultu amicti, detonsi etiam in publico conspiciebantur. Que omnia ex diuo Eulogio atque aliis duobus eiusdem seculi scriptoribus, sunt manifesta. Neque sine pretio tamen, et recentibus semper exactionibus, ut idem sanctus martyr et alii tradunt, concessa fuere. Unum illud tantummodo mortis etiam interminatione fuerat Christianis uetitum, ne pseudoprophetam eorum Mahometum maledictis incesserent, aut legi sue cum probro detraherent. Hoc uno fideles Christi abstinerent, Arabum templa non intrarent, tributa persoluerent, tuti et pene liberi poterant permanere. Nam et comitum dignitas semper Cordube inter Mozarabes perseuerabat; ut ex Samsone abbate, et Cypriani Cordubensis epigrammatibus, per hec ipsa tempora scriptis constat: et quod in diuo Eulogio legimus, publico exceptorum munere iidem fungebantur Christiani, atque inter tyrones regios, de quibus suo loco dicemus, [h 1Kb] 