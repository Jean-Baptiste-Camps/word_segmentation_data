
PATROLOGIAE TOMUS CLXXXuI.

SUGERIUS ABBAS S. DIONYSII. / ROBERTUS PULLUS S. R. E. CARDINALIS ET CANCELLARIUS. / IOSLENUS SUESSIONENSIS / ZACHARIAS CHRYSOPOLITANUS / ZACHARIAS IGNOTAE SEDIS EPISCOPUS. / WILLELMUS SANDIONYSIANUS MONACHUS.

TOMUS UNICUS


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1854


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR

PATROLOGIAE TOMUS CLXXXuI.


SUGERIUS ABBAS S. DIONYSII.



ROBERTUS PULLUS S. R. E. CARDINALIS ET CANCELLARIUS.



IOSLENUS SUESSIONENSIS,



ZACHARIAS CHRYSOPOLITANUS,

EPISCOPI.

ZACHARIAS IGNOTAE SEDIS EPISCOPUS.



WILLELMUS SANDIONYSIANUS MONACHUS.



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1854


uolume title page
SAECULUM XII

SUGERII

ABBATIS S. DIONYSII

OPUSCULA ET EPISTOLAE

NUNC PRIMUM IN UNUM COLLECTA ACCEDUNT

ROBERTI PULLI S. R. E. CARDINALIS ET CANCELLARII,



IOSLENI SUESSIONENSIS,



ZACHARIAE CHRYSOPOLITANI,

EPISCOPORUM;

ZACHARIAE IGNOTAE SEDIS EPISCOPI,



WILLELMI SANDIONYSIANI MONACHI



SCRIPTA uEL SCRIPTORUM FRAGMENTA QUAE EXSTANT

ACCURANTE I.-P. MIGNE BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS UNICUS
uENIT 8 FRANCIS GALLICIS

EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE 1854


ELENCHUS AUCTORUM ET OPERUM QUI IN HOC TOMO CLXXXuI CONTINENTUR.








ZACHARIAS CHRYSOPOLITANUS EPISCOPUS.
De concordia euangelistarum. 	Col. 11

ZACHARIAS IGNOTAE SEDIS EPISCOPUS.
Sermo de S. Georgio. 	621

ROBERTUS PULLUS S. R. E. CARDINALIS ET CANCELLARIUS.
Sententie. 	639

SUGERIUS ABBAS S. DIONYSII.
De rebus in administratione sua gestis. 	1211
De consecratione ecclesie a se edificate. 	1239
uita Ludouici regis. 	1253
Epistole. 	1347
Constitutiones. 	1445

WILLELMUS SANDIONYSIANUS MONACHUS, SUGERII DISCIPULUS.
Epistola ad Sandionysianos. 	1468

IOSLENUS SUESSIONENSIS EPISCOPUS.
Expositio in Symbolum et in Orationem Dominicam. 	1479
Charta pro monasterio Silue Maioris. 	1495





Main uolume text





CIRCA ANNUM DOMINI MCLII
ZACHARIAS CHRYSOPOLITANUS EPISCOPUS





NOTITIA


Zacarias Chrysopolitanus, siue Goldsboroug, Anglus, ordinis canonicorum Premonstratensium in abbatia S. Martini Laudunensis circa annum 1150. Scripsit Commentarium in concordiam euangelicam Ammonii Alexandrini, quod Colonie 1535 fol. et post in Bibliothecis Patrum editum est.





NOTITIA ALTERA.


Zacarie, surnommé le Chrysopolitain  , de l'ancien nom de Besançon, où uraisemblablement il naquit, était contemporain de Raoul de Flaix  . Plusieurs le font éuêque de Besançon, mais sans fondement  . Outre que son nom ne se rencontre point dans la liste des prélats de cette uille, il paraît certain qu'il ne sortit iamais de l'état de Prémontré, qu'il auait embrassé dans l'abbaye de Saint-Martin de Laon. Zacarie se distingua dans cette retraite par son application à l'étude, et cette application ne fut point stérile. Il en résulta deux ouurages qui sont uenus iusqu'à nous.

L'un est un Commentaire sur la concorde des Euangiles. Il est précédé de trois espèces de préfaces, dont la première traite de l'excellence de l'Euangile, de sa différence d'auec la loi, des figures des éuangélistes, de figuris euangelistarum, c'est-à-dire des emblèmes sous lesquels on les représente, de leur style, de leur manière d'écrire, de la matière de l'Euangile, de son dessein et des parties de la philosophie auxquelles il se rapporte. L'auteur y parle d'un écriuain de son temps qui ne nous est point connu d'ailleurs: il se nommait Enipius. C'était un homme, suiuant Zacarie, qui auait beaucoup tu, qui possédait une nombreuse bibliothèque, et qui auait fait sur l'Euangile une exposition tirée presque entièrement de saint Augustin. La uie des quatre éuangélistes tient lieu de seconde préface. Dans la troisième, Zacarie passe en reuue ceux qui auaient fait auant lui des concordances des quatre Euangiles, tels qu'Ammonius, Tatien, Théophile d'Antioche et saint Augustin. Il n'ose positiuement assurer quel est l'auteur ou l'ordonnateur de celle qu'il prend pour guide; mais il présume, sur un passage d'Eusèbe de Césarée, que c'est Ammonius. Elle lui paraît mériter la préférence sur toutes les autres, à raison de l'art singulier et de la précision merueilleuse auec laquelle toutes les paroles des éuangélistes y sont liées, sans aucun mélange de termes étrangers. Il aioute qu'Ammonius a pris soin de distinguer ce qui appartient à chaque éuangéliste par des lettres maiuscules placées à la tête de chaque chapitre. Suit un court auertissement au lecteur, où l'auteur dit qu'y ayant quantité de uersions de l'Ecriture différentes entre elles, il a touiours employé la même, qui est ancienne, dans sa Concorde, mais qu'il a suiui celle des modernes dans ses explications: ce qu'il a cru deuoir obseruer, afin que ceux qui liront le texte et la glose ne soient pas tentés de uouloir corriger l'un par l'autre. Après la table des chapitres du premier et du second liure, uient un autre auertissement, dans lequel on nomme les sources d'où ce commentaire est tiré. Ce sont saint Iérôme, saint Augustin sur saint Iean, et Albin ou Alcuin son abréuiateur; Origène, saint Chrysostome, saint Grégoire le Grand, saint Ambroise, saint Hilaire, Raban Maur. Cet ouurage, moins littéral qu'allégorique et moral, est néanmoins fait auec goût. Le P. Lelong  dit qu'il a été publié sous le nom de Tatien , mais il n'indique point cette édition, et nous ne la croyons point réelle. La première que l'on connaisse est celle qui fut faite à Cologne, en 1535, chez Euchaire Ceruicorne, en un uolume in-folio de 377 pages, sous ce titre: Zacarie Chrysopolitani,  uiri suo tempore celeberrimi, in unum ex quatuor, siue de Concordia euangelistarum libri quatuor iam nunc primum excusi  . Elle a été adoptée dans les bibliothèques des Pères de Cologne  et de Lyon ?.

Le second ouurage de Zacarie est un recueil d'homélies qui se conserue manuscrit à l'abbaye d'Alne, dans le diocèse de Liége. Nous ne pensons pas qu'il ait encore été mis sous presse, et nous n'en connais sons même que le seul exemplaire qui uient d'être cité.

Dom Bernard Pez a publié, dans le quatrième tome de ses Anecdotes, p. 17, un sermon de saint Georges, composé par un certain Zacarie qu'on qualifie éuêque. Mais l'éditeur remarque iudicieusement que cette qualité suffit pour faire uoir que ce discours est d'un autre Zacarie que notre auteur.





ZACHARIAE CHYSOPOLITANI IN UNUM EX QUATUOR. SIuE DE CONCORDIA EuANGELISTARUM LIBRI QUATUOR






[NOTA.]

Ut apertius intelligas quid hic exspectes, memineris quatuor Euangelia in unum continuum opus ab Ammonio Alexandrino redacta, hic a Zacaria quatuor libris explicari; quos quanti facere debeas, ipse cum legeris iudicabis.



ZACHARIAE PRAEFATIO IN QUATUOR LIBROS SEQUENTES.

 De excellentia Euangelii et differentia ipsius ad legem, de figuris euangelistarum et eorum modo scribendi, de materia Euangelii, intentione, fine et ad quas partes philosophie spectet, dictat ratio prescribere. Materia Euangelii sunt sancte Trinitatis mysterium, Christus secundum diuinam et humanam naturam, dicta et facta eius, aliorumque facta et dicta ad ipsum. Intentionem uero et finem aperit Ioannes, dicens: Hec autem scripta sunt, ut credatis quia iehsu est Filius Dei, et ut credentes uitam habeatis in nomine eius . Finis enim  est sane credere, perfecte diligere, sacramentis insigniri; et horum trium finalis causa est uita eterna. Ad hec quippe adipiscenda fuit intentio euangelica predicare et scribere.

 Nunc de excellentia et differentia Euangelii dicamus. Augustinus de concordia euangelistarum: Inter  omnes diuinas auctoritates Euangelium merito excellit. Quod enim lex de prophete futurum prenuntiauerunt, hoc redditum atque completum in Euangelio demonstratur. Ex lib. Differentiarum Isidori: »Inter legem et Euangelium hoc interest quod in lege littera, in Euangelio gratia. Illa habuit umbram, ista ueritatem; illa data est propter transgressionem, ista propter iustificationem; illa ignoranti demonstrat peccatum, ista agnitum iuuat ut uitetur.; illa flagitiis deditos increpat, ista peccantes bonitate propria liberat; illa talionem decreuit reddere, ista etiam pro inimicis orare iussit; illa coniuges multas habere, crescere et generare precepit, ista continentiam suasit; illic predicatur circumcisio carnis, hic lauacrum in ablutionem cordis et corporis; illic Chanaan  regnum et promissiones temporalium rerum continentur, hic uita eterna regnumque celorum  promittitur. Illic Sabbati otium et requies celebratur, hic Sabbati requies in Christo habetur, qui dixit: uenite ad me omnes qui laboratis et onerati estis, et ego uos reficiam, et inuenietis requiem animabus uestris . Illic a sanctis animalia immunda prohibentur, hic in corpore Christi , non admittitur, quidquid per illa immunda animalia in mores hominum significatur. Illic pecoribus immolatis carnis et sanguinis hostie offerebantur, hic sacrificium carnis et sanguinis offertur Christi, quod per illa animalia figurabatur. Illic ex carne agni pascha celebratur, hic pascha nostrum immolatus est Christus , qui est uerus Agnus immaculatus. Illic neomenie  principia celebrantur, hic noua creatura in Christo accipitur,  ut Paulus ait: Si qua noua in Christo creatura, uetera transierunt, ecce facta sunt omnia noua . Quid plura? In lege quippe res geste pro figura in significationem futurorum annuntiabantur, in gratia uero euangelice ueritatis, que annuntiata fuerunt, explentur. Item: In lege mandata scripta sunt et promissa, sed in lege mandata tenentur, que legem implere uel conseruare iubent, promissa uero in Euangelii plenitudine consummantur. Item: Lex peccatum monstrauit, non abstulit; sed sub suo terrore redactos homines seruos effecit, et inde spiritum seruitutis habuisse priorem populum Apostolus docuit . Euangelium uero ueniens, crudelitatem legis amouit, peccata que lex puniebat per spiritum seruitutis laxauit, per spiritum  adoptionis filios ex seruis reddidit, amorem implende legis omnibus donauit: et si deinceps punienda commiserint, per eumdem adoptionis spiritum indulget. Formam bene agendi prebuit, et ut possint agi que docuit, adiutorem Spiritum infundit. Nam precepta legalia comparatione Euangelii etiam non bona dicuntur, quia quod precipiunt, non perficiunt; gratia uero Euangelii quod exterius imperat, interius ut perficiatur, iuuat. Ezechielis enim testimonio dicitur: Dedi eis precepta non bona . Utique non bona, Euangelio comparate; quia in eis quedam inutilia infirmioribus sensibus agenda permissa sunt, sicut illud ubi Deus Isrelitarum cupiditatem spoliis Aegyptiorum satiari permisit . Nam  pro eo quod carnalis populus modum egrederetur uindicte, lex permittit carnalibus rependere uicem mali, quod Euangelium firmioribus uetat.« Iunilius in libro ad Primasium episcopum: »ueteris Testamenti intentio est Nouum figuris et enigmatibus demonstrare; Euangelii autem, ad eterne beatitudinis gloriam mentes humanas accendere.« Hieronymus Paule et Eustochio in Epistolam ad Galatas: »Non putemus in uerbis Scripturarum esse Euangelium, sed in sensu; non in superficie, sed in medulla; non in sermonum foliis, sed in radice rationis.« Unde Ambrosius super Lucam: »Ecclesia, cum quatuor Euangelii libros habeat, unum Euangelium habet, unum Deum docet.« Remigius in Mattheum: »Sciendum quia, sicut est una fides et unum baptisma,  ita et unum Euangelium, quia una est doctrina. Et quod unum sit, Dominus manifestat, cum dicit: Ite: predicate Euangelium omni creature . Et item: Predicabitur regnum in toto orbe. . Et Paulus: Notum uobis facio, fratres, Euangelium, quod Euangelizatum est a me, quia non ab homine accepi illud, etc. . Et nos quotiescunque plurali numero dicimus Euangelia, nec doctrinam diuidimus, sed libros distinguimus.« Beda quoque super Lucam: »Cum sint quatuor euangeliste, non tam quatuor Euangelia, quam unum quatuor librorum ueritate consonum ediderunt. Sicut enim duo uersus eamdem prorsus habentes materiam, pro diuersitate metri et uerborum duo sunt, et tamen nonnisi unam continent sententiam, sic euangelistarum  libri cum sint quatuor, unum continent Euangelium; quia unam doctrinam faciunt de fide catholica, de communione sacramentorum ac de premio uirtutum.« Iuxta hoc dicit etiam Hieronymus super Marcum: »Quatuor Euangelia esse unum, et unum quatuor. Nam licet quatuor dicantur, quia diuisim et uario ordine quatuor ea perscripsere, tamen unum sunt in summa fidei catholice.« Sic etiam dicit Augustinus psalmo CL, »quod plures Ecclesie sunt una Ecclesia. Plures quidem uarietate tribuum et linguarum et populorum, una sunt participatione fidei et sacramentorum.« Euangelium interpretatur bona annuntiatio. Grece enim bonum, annuntiatio dicitur, unde et angelus nuntius interpretatur.

 De figuris euangelistarum non aduersas, sed diuersas Patrum sententias ponemus, ut lector eligat quod sibi potissimum uidebitur. Hieronymus in argumento ante Euangelia: »Quatuor Euangelia multo ante predicta, Ezechielis uolumen probat, in quo prima uisio ita contexitur: Et in medio sicut similitudo quatuor animalium et uultus eorum facies hominis, et facies leonis, et facies uituli, et facies aquile . Prima hominis facies Mattheum significat, qui quasi de homine exorsus est scribere: Liber generationis Iesu Christi . Secunda Marcum, in quo uox leonis in eremo rugientis auditur: uox clamantis in deserto . Tertia uituli, que Lucam a Zacaria sacerdote sumpsisse initium prefigurat  . Quarta Ioannem, qui ad altiora festinans, de uerbo Dei disputat . Et in Apocalypsi eadem significatio est, ubi dicitur: Animal primum simile leoni, secundum simile uitulo, tertium simile homini, quartum simile aquile uolanti .« Sedulius:

Hoc Mattheus, agens, hominem generaliter implet.
Marcus ut alta fremit uox per deserta leonis.
Iura sacerdotis Lucas tenet ore iuuenci.
More uolans aquile uerbo petit astra Ioannes.
Aliter Iuuencus:

Mattheus instituit uirtutum tramite mores,
Et bene uiuendi iusto dedit ordine leges.
Marcus amat terras inter celumque uolare,
Et uehemens aquila stricto secat omnia lapsu.
 Lucas uberius describit prelia Christi
Iure sacer uitulus, qui menia fatur auita.
Ioannes fremit ore leo similis rugienti.
Intonat eterne pandens mysteria uite.

Augustinus uero sic in libro De concordia euangelistarum: »Mattheus incarnationem Domini secundum regiam stirpem suscepit. Marcus tanquam pedissequus, et breuiator eius esse uidetur, cum solo Ioanne nichil dicens. Lucas sacerdotalem Domini stirpem occupauit, ad Dauid ascendens, non regium stemma secutus, sed per reges exiit ad Nathan  filium Dauid; non sicut Mattheus, qui per regem Salomonem descendens, ceteros reges prosecutus est. Non autem habuit breuiatorem Lucas, sicut Mattheus. Et hoc forte non fuit sine aliquo  sacramento, quia regum est non esse sine comitum obsequio. Lucas uero non habuit breuiatorem comitem. Nam sacerdos in sancta sanctorum solus intrabat. Hi tres maxime circa humanitatis facta uersati sunt, Ioannes uero circa diuinitatem. Proinde cum due uirtutes sint anime, una actiua, altera contemplatiua, quas significauerunt uxores Iacob, Lia que interpretatur laborans, et Rachel, que interpretatur uisum principium, datur intelligi, tres euangelistas circa actiuam uirtutem fuisse uersatos, Ioannem uero circa contemplatiuam. Unde mihi uidetur probabilius attendisse illos, qui leonem in Mattheo, hominem in Marco intellexerunt, uitulum uero in Luca, aquilam in Ioanne, quam qui hominem Mattheo, aquilam Marco, leonem Ioanni tribuerunt.  De principiis enim librorum coniecturam capere uoluerunt, non de tota intentione euangelistarum, que magis fuerat perscrutanda. Multo enim congruentius Mattheus regiam Christi personam maxime commendans, per leonem significatur. Unde et in Apocalypsi cum ipsa tribu regia leo commemoratus est, ubi dicitur: uicit leo de tribu Iuda . Secundum Mattheum magi narrantur uenisse ab oriente ad regem querendum et adorandum, qui eis per stellam natus apparuit, et ipse rex Herodes regem formidat infantem, atque ut eum possit occidere, tot paruulos necat . Lucam per uitulum significari neutri dubitauerunt, qui quasi animal hostiis deputatum, circa templum maxime et Hierosolymam  narrationis sue uersatur incessu. In principio sacerdotem collocat ad aram orantem, populo foris stante. Mariam, concepto Domino, Hierosolymam mittit ad domum pontificis. Ibi Baptistam natum refert , illuc Dominum natum cum hostia transfert, illuc cum parentibus singulis annis ducit, duodennem in templo choris doctorum interserit , et post cetera discipulos Deum in templo laudantes in fine Euangelii concludit.«

Concordia Augustini, in quarto libro: »Ideo Marcus uidetur hominis demonstrare personam et Matthei comes esse, quia cum illo plura dicit propter regiam personam, que sine comitatu esse non solet, uel, quod probabilius est, quia cum ambobus incedit. Nam quamuis Mattheo in pluribus, tamen in  nonnullis Luce magis congruit, ut hoc ipso demonstretur ad leonem et ad uitulum  id quod Christus homo est, pertinere, quam figuram Marcus gerit, pertinens ad utrumque.«

Augustinus super Ioannem, capite LXXXuI: »Plerique ante nos in animalibus quatuor intellexerunt leonem pro rege positum, quoniam uidetur esse rex bestiarum propter terribilem fortitudinem. Hec persona tributa est Mattheo, quia in generatione Domini regiam seriem prosecutus est . Lucas autem quoniam cepit a sacerdotio Zacarie, sacerdotis faciens mentionem patris Ioannis Baptiste, uitulo deputatus est, quia magna uictima uitulus erat  in sacrificio sacerdotum . Marco homo Christus merito assignatus est, quia neque de regia potestate aliquid dixit, neque de sacerdotali; sed tantum ab homine Christo exorsus est. Hi omnes de diuinitate pauca locuti sunt. Aquila est Ioannes, lucis eterne contemplator. Dicuntur enim pulli aquilarum sic a parentibus probari, patris scilicet ungue suspendi, et radiis solis opponi. Qui firme contemplatus fuerit, filius agnoscitur; si acie palpitauerit, tanquam adulterinus ab ungue dimittitur.«

Ambrosius super Lucam: »Plerique putant Dominum nostrum quatuor formis animalium figurari. Ipse enim est homo, quia natus est ex Maria, leo quia fortis est, uitulus quia hostia, aquila quia resurrectio.«

 Hieronymus super Marcum: »Christus est homo nascendo, uitulus moriendo, leo resurgendo, aquila ascendendo.«

Nunc autem que ad scribendi modum congrue referri ualeant, proponamus, Ex epistola Augustini ad uolusianum: »Modus ipse dicendi quo Euangelium contexitur, omnibus accessibilis est. Ea que aperta continet, quasi amicus familiaris sine fuco ad cor loquitur indoctorum atque doctorum. Ea uero que mysteriis occultat, nec ipsa eloquio superbo erigit, quo non audeat accedere mens tardiuscula et inerudita, quasi pauper ad diuitem; sed inuitat omnes humili sermone, quos non solum manifesta pascat, sed etiam secreta exerceat ueritate. His salubriter et  parua corriguntur, et parua nutriuntur, et magna oblectantur ingenia. Summa Euangelii, iuxta Isidorum in sexto etymologiarum trifarie distinguitur, id est, in historia, in moribus, in allegoria. Rursus ista tria multifarie diuiduntur, id est, quid a Deo, quid ab angelis, uel hominibus gestum dictumque sit; quid a prophetis nuntiatum de Christo et corpore eius, quid de diabolo et membris ipsius, quid de ueteri et nouo populo, quid de presenti seculo et futuro regno atque iudicio.

Hieronymus super Marcum: »Quatuor sunt qualitates, de quibus sancta Euangelia contexuntur: precepta, mandata, testimonia, exempla. In preceptis iustitia, in mandatis caritas, in testimoniis fides, in exemplis perfectio. Precepta huiusmodi: In uiam  gentium ne abieritis , hoc est, diuerte a malo . Mandata, ut hoc: Mandatum nouum do nobis ut diligatis inuicem , hoc est, facere bonum et caritatem implere. Testimonia, que in ore duorum uel trium, ut hoc: Ioannes testimonium perhibet de me, sed habeo testimonium maius Ioanne . Pater ipse qui in me manet, testimonium perhibet de me. Exempla, ut hoc: Discite a me quia mitis sum ; et: Estote perfecti sicut Pater uester celestis perfectus est . Et alibi: Exemplum enim dedi uobis, ut et uos ita faciatis . Sed de his dicit Dauid: Preceptum domini lucidum, illuminans oculos . Et alibi: Latum mandatum tuum nimis ; quia, qui diligit proximum totam legem impleuit . Item: Testimonia tua intellexi. . Et alibi: Testimonium domini fidele ; quia plus fide animi quam oculis carnis testimonium indiget. Quarto: Iudicia Domini uera iustificata in semetipsa , ut scilicet sic sint iudiciorum nostrorum exempla iustificata, sicut in iudiciis Dei comperta habemus. Unde idem alibi: A mandatis enim tuis timui . In quo enim iudicio iudicabimus, iudicabitur de nobis . In his quatuor qualitatibus sunt, timor, fides, spes, caritas. Timore namque, incipimus, fide seruamus quod incipimus, spe erigimur, caritate consummamur. Finis enim precepti est caritas . Hi sunt quatuor menses, quos Christus ante messem predixit, dicens: Nonne quatuor menses sunt usque ad messem  . Ut et nos per precepta Dei atque mandata ac testimonia et exempla, cum gaudio metamus in celo fructus maturos, portantes nostros caritatis manipulos qui in lacrymis timoris , semina penitentie iactauimus in terra.«

Ex libro Iunilii ad Primasium: »In superficie euangelice Scripture quatuor dicendi species attendende sunt, uidelicet historica, prophetica, prouerbialis, simpliciter docens. Historia autem est rei geste narratio. Historica quidem specie texitur principaliter euangelica lectio, ceteris tribus secundario incidentibus. Nam ea que prius secundum species ceteras dicta sunt, postea ab euangelistis ut historia relata sunt. Sicut prophetie Zacarie et Elisabeth  ab ipsis quidem dicte sunt spiritu prophetico, sed Lucas, qui refert, ordine narrat historico . Similiter prouerbia Domini et eius simplicem doctrinam ad seriem historie reuocant euangeliste. Sciendum quod aliquando spiritu prophetico narratur historia, ut ibi: In principio creauit Deus celum et terram . Et nonnunquam parabolice, ut: Homo quidam descendebat de Ierusalem in Iericho , etc. Prophetia autem est rerum latentium, preteritarum, presentium, futurarumque ex diuina inspiratione manifestatio. Presentium, ut ibi: Unde hoc mihi, ut ueniat mater Domini ad me?  Preteritarum et futurarum, ubi dicit; Beata que credidit, quoniam perficientur ea que dicta sunt ei a Domino . Nominans enim matrem Domini, impresentiarum  intellexit eam in utero portare mundi saluatorem. Dicens uero beata que credidit, aperte indicat, quia uerba angeli ad Mariam per Spiritum agnouit. Subiungens, perficientur, futura preuidit. Prouerbialis uero species est figurata locutio, que unum dicere uidetur, sed aliud intelligitur, et de presenti tempore commonet. In hac enim allegorice sumitur intellectus, ita ut quodammodo uerborum superficies auferatur. Quatuor autem modis in Euangelio cognoscimus allegoriam, uidelicet aut secundum translationem, aut per imaginationem, aut per comparationem, aut secundum prouerbialem modum. Translatio autem est, cum anime motus siue humana membra ad insinuandas causas transferuntur ad Deum. Ubicunque enim sacra Scriptura in Deo describit  caput, oculos, palpebras, aures, os, labia, linguam, cor, imaginem, uterum, manus, dextram, sinistram, digitos siue digitum, brachium, alas, scapulas, posteriora, pedes, item motus anime, iram, furorem, obliuionem, recordationem, penitentiam, et alia his similia: non carnaliter iuxta historiam a recte intelligentibus sentienda sunt, sicut a Iudeis et plerisque hereticis carnaliter sapientibus, qui Deum corporeum atque localem opinantur, sed spiritualiter omnia de eo intelligenda et confitenda sunt ueluti de illo qui simplex natura est et immutabilis, neque aliud est ipse, et aliud quod habet. Imaginatio uero est, ut ibi: Homo quidam descendebat de Ierusalem in Iericho. Et rursus in parabola uinee et agricolarum , Ordo enim eorum que  gerebantur a Christo, uelut imagine persone et negotii alterius refertur impletus. Comparatio autem est, ut illud: Simile est regnum celorum sinapi, etc. . Non enim narratio sicut in superiori exemplo texitur, sed causarum solummodo comparatur effectus. Prouerbium uero est, sicut ibi: Qui non intrat per ostium in ouile ouium, sed ascendit aliunde ille fur est et latro . Simplex autem doctrina dicitur, ad differentiam ceterarum, que de fide et moribus docet, non historiam texens, neque prophetiam, neque prouerbia continens; sed modo precipit uel prohibet, modo persuadet uel dissuadet. Preceptum est: Dilige Deum et proximum . Prohibitio est: Non occides . Persuasio  uero est: uende quecunque habes et da pauperibus, si uis perfectus esse . Dissuasio autem est: Nolite iurare . Sic de similibus.« De preceptis et prohibitionibus dicit Hieronymus in epistola ad Cellantiam, quia tota iustitia in eis dicitur. »Sicut enim mala prohibentur, ita etiam bona precipiuntur. Ibi cercetur animus, hic incitatur. Ibi fecisse, hic non fecisse culpabile est. In quouis proposito, in quouis gradu equale peccatum est, uel prohibita admittere, uel iussa non facere.«

Tribus quoque figuris, graui scilicet, mediocri, attenuata, stylus euangelice lectionis distinguitur, iuxta quod Augustinus in Iu De doctrina Christiana docet. Dicit enim: »De una eademque magna ot submisse, dicitur, si docetur; et temperare, is predicatur;  et granditer, si aduersus inde animus, ut conuertatur, impellitur. At uero hi modi in Euangelio manifestissimi sunt. Predicatio namque euangelica mundum docuit, quod ipse ignorabat; suasit ei, quod nolebat; et tandem compulit eum gloriari in cruce Christi , que, scandalum Iudeis erat, gentibus uero stultitia .

Beda super Marcum: »Notandum quia euangeliste uno spiritu accensi, diuersum primordium narrationis et diuersum terminum statuere. Mattheus a natiuitate humana exordiens, usque ad resurrectionem narrauit. Marcus ab euangelica predicatione incipiens, peruenit usque ad ascensionem. Lucas a natiuitate precursoris inchoans Euangelium, terminauit in ascensione Dominica, discipulis exspectantibus  aduentum sancti Spiritus Ioannes ab eternitate uerbi Dei, pertingit usque ad resurrectionem.

Ambrosius II super Lucam: »Ioannes a celestibus exordiis ad terrena descendit, dicens, quando erat uerbum, quomodo erat, quid erat, quid egerat, quid agebat, ubi erat, quo uenerit, quomodo uenerit, quo tempore uenerit, qua causa uenerit. In principio, inquit, erat uerbum , habes quando erat. Et uerbum erat apud Deum, habes quomodo erat; habes etiam quid erat, et Deus, inquit, erat uerbum. Quid egerat: Omnia per ipsum facta sunt; quid agebat: Erat lux uera que illuminat omnem hominem uenientem in hunc mundum. Et ubi erat, in hoc mundo; quo uenerit, in sua propria uenit; quomodo uenerit: uerbum caro factum est; quando uenerit  Ioannes Baptista dicit: Hic est de quo dixi, qui post me uenit, ante me factus est, prior me erat; qua causa uenerit, Ioannes testatur: Ecce Agnus Dei, ecce qui tollit peccata mundi.«

Augustinus in libro De concordia euangelistarum: »Sciendum est, unum euangelistam pretermisisse que alius narrauit, in quo nulla est contrarietas; nec eumdem ordinem in pluribus eos seruasse, in quo etiam nulla repugnantia est.«

Item eodem, parte eadem: »Probabile est quod unusquisque euangelistarum eo se ordine credidit debuisse narrare, quo Deus, uoluit eius recordationi suggerere, Quapropter ubi ordo temporum non apparet, nichil nostra interesse debet, quem ordinem quilibet  eorum tenuerit.«

Item eodem, parte eadem: »Memorie commendare debemus, ut si quando talia singula apud singulos inuenerimus, ubi contrarietas solui non possit, sciamus esse aliud factum, ut in Mattheo: Et transeunte inde Iesu, secuti sunt eum duo ceci . Duo ceci de quibus alii narrant non sunt isti; sed simile factum est.«

Has quoque regulas a modo scribendi non alienas sumpsimus, tum in Augustino de consensu euangelistarum, tum in aliis auctoritatibus.

Sepissime premissa recapitulant euangeliste, ut Mattheus, quod ante sermonem in monte habitum uocatus est, post sermonem reuocat ad narrationem . Et quod Maria unguento pretioso perfuderit  caput Domini, in passione recolendo interserit . Sic de similibus.

Sepissime quoque preoccupant euangeliste longe post dicenda, ut Lucas ante baptismum Domini, Ioannis carcerem commemorat, ; nec longe post baptismum preoccupando ponit: Medice, cura teipsum; quanta audiuimus facta Capernaum, fac et hic in patria tua . Sic de similibus.

Nihil in cuiusque uerbis debemus inspicere, nisi uoluntatem cui habent uerba seruire, nec mentiri quemdam, si aliis uerbis dixerit quod ille uoluerit, cuius uerba non dicit. Unde Ioannis humilitatem et Domini celsitudinem Mattheus sic exprimit: Cuius non sum dignus calceamenta portare . Alii  uero sic: Non sum dignus soluere corrigiam calceamenti eius . Item Mattheus: Hic est Filius meus dilectus, in quo mihi complacui , Marcus: Tu es Filius meus dilectus, in te complacui . Lucas: Tu es Filius meus dilectus, in te complacui mihi . Sententia eadem est. Sic et similia.

Euenit iuxta opinionem fieri rerum appellationes, scilicet ut ibi: Ego et pater tuus dolentes querebamus te . Pater, id est, qui putatur esse pater. Et ibi: Da mihi in disco caput Ioannis Baptiste. Et contristatus est rex , id est reputatus est contristari. Sic et similia.

Sepenumero designatur in Euangelio causa nomine sui effectus, ut a subiectis exemplis apparet:  Exi, spiritus surde et mute , id est faciens surdum et mutum. Ego sum resurrectio , id est, faciens resurgere. De die illa uel hora nemo scit, neque angeli neque Filius , Filius nescit, id est, non facit suos scire. Antequam gallus cantet, ter me negabis , id est, habebis causam, timorem scilicet compellentem ad ter negandum me. Similiter dicitur: Iam mechatus est mulierem qui eam uiderit ad concupiscendum . Erat hora tertia, et crucifixerunt eum , id est, ut crucifigeretur firmiter statuerunt. Regnum celorum dicitur interdum euangelica predicatio, et quedam alia per que ad regnum peruenitur. Sic cetera.

 Ponitur quoque nomen cause pro effectu, ut ubi: Quod factum est, in ipso uita erat , id est, preordinatum a uita, que mens uiuax, et primeua rerum ratio, eternitas est. Item: Eiecit de Maria Dominus demonia , id est uitia que immittuntur a demoniis. Item: uos duodecim elegi, et unus ex uobis diabolus est , id est, efficacia diaboli, minister eius est. Item: Sanguis eius super nos et super filios nostros , id est, ultio cuius causa erit sanguinis eius effusio, incumbat super nos et super filios nostros.

De diuersis in eadem successione positis, ut de eodem loquitur sepe Scriptura, ut ibi: Usque ad sanguinem Zacarie quem occidistis inter templum et altare . Non enim illi occiderant, sed  patres. Item: Ego ueni in nomine Patris mei et non accepistis me: si alius uenerit in nomine suo, illum accipietis , uidelicet Antichristum. Item: Ego uobiscum sum usque ad consummationem seculi . Sic cetera.

Plerumque significata res, ex similitudine rei significantis nomen suscipit, ut ibi: Ego sum uitis uera . Deinde: Ego sum uitis, uos palmites . Sic etiam fit quod Christus dicitur agnus, petra sine lapis, leo, uitulus, aquila et his similia.

Intelligitur quoque res significans appellatione significate rei, ut ibi: uidit celos apertos , id est, ea que celorum apertionem significabant baptizatis. uidi spiritum, id est, significationem spiritus, descendentem tanquam columbam, hoc est, sicut  rem que uere columba erat: In quem modum dicitur, gloriam eius quasi unigeniti , id est uere unigeniti a Patre. Item: Quidam de hic stantibus non gustabunt mortem, donec uideant Filium hominis uenientem in regno suo , id est, significantem uidelicet per transfigurationem suum futurum aduentum in regno glorie. Item: Cum Iudas accepta buccella exisset, dixit iehsu: Nunc clarificatus est Filius hominis , id est nunc significata est clarificatio Filii hominis futura, scilicet in reproborum separatione a sanctis. Hinc est illud Augustini ad Bonifacium episcopum: »Si sacramenta quamdam similitudinem earum rerum, quarum sacramenta sunt, non haberent, omnino  sacramenta non essent. Ex hac autem similitudine plerumque iam ipsarum rerum nomina accipiunt, secundum quem modum sacramentum fidei fides dicitur. Sic de similibus.«

A parte totum intelligitur, ut ibi: uerbum caro factum est . Quid hic caro intelligendo est nisi homo? Et uidebit omnis caro salutare Dei . Quid potest intelligi, nisi omnis homo? Similiter ibi: Erit Filius hominis in corde terre tribus diebus et tribus noctibus , id est, infra tria spatia que constant ex tribus diebus et tribus noctibus. Item: uespere Sabbati , id est, nocte que sequitur diem Sabbati. Numeri quoque quos eminentius sacra Scriptura commendat, uel per se, uel per multiplicationem pro uniuersitate  ponuntur, ut septenarius ibi: Dominus eiecit de Maria septem demonia , id est, uniuersa uitia. Sic cetera.

Nonnunquam reperitur in Euangelio plurale pro singulari. Quod Mattheus et Marcus dicunt: Latrones qui crucifixi erant cum Domino, conuiciabantur ei , Lucas sic exponit: Unus de his qui pendebant latronibus, blasphemabat eum . Quod Lucas ait, milites accedere et acetum offerre, Mattheus et Marcus dicunt, unum currere et acetum propinare. Uniuersalis etiam locutio ad solos electos interdum singulariter refertur, tacita reproborum multitudine, quasi nichil sit. Hinc est illud: Illuminat omnem hominem uenientem in hunc mundum , omnem uidelicet eterna luce illuminandum.  Item: Cum exaltatus fuero a terra, omnia traham ad meipsum , omnia scilicet trahenda per me ad uisionem Patris. Simile est illud: Omnia que audiui a Patre meo, nota feci uobis . Ac si diceret: Omnia mihi ex Patre nota in quibus electorum salus consistit, per me scietis.

Filii pariter et patres in diuina Scriptura dicuntur imitatione, adoptione, natura, et doctrina. Imitatione sunt filii Abrahe quilibet boni, mali uero quilibet, filii diaboli. Unde illud: uos ex patre diabolo estis . Adoptione, omnes pacifici filii Dei uocabuntur . Natura sunt patres et filii, ut Iacobus et Ioannes filii fuerunt Zebedei. Doctrina uero sunt filii et patres, iuxta illud Pauli:  In Christo Iesu per Euangelium ego uos genui . De quibus itaque Dominus dicit: Super cathedram Moysi sedent, que dicunt, facite: que faciunt, nolite facere : et si non exemplo, doctrina tamen filios generant.

Fratres quoque quatuor modis dicuntur: Natura, ut predicti Iacobus et Ioannes; gente, ut omnes Iudei, inter se fratres uocantur. Unde illud in Exodo: Si emeris fratrem tuum qui est Hebreus, uel que est Hebrea, seruiet tibi sex annis: in septimo dimittes eum liberum ; cognatione, ut illi qui de una familia sunt: unde Iacobus minor frater Domini dicitur, quoniam de Maria Cleophe sorore matris Domini, natus esse monstratur. Affectu etiam fratres dicuntur, qui in duo scinditur, in spirituale  et commune. In spirituale, quia omnes Christiani fratres uocantur, ut: Ecce quam bonum et quam iucundum habitare fratres in unum . In commune, quia omnes homines ex uno patre nati sunt. Unde apostolus: Si quis frater nominatur fornicator, etc. 

In his que de Christo leguntur, Scriptura quedam refert ad diuinitatem, quedam ad hominem assumptam, ut inconfusas eorum proprietates ostendat. Nonnunquam etiam simul utrumque commemorat, ut unitatem asserat. Ad diuinitatem refertur, ut est: Antequam Abraham fieret, ego sum . Ad humanitatem pertinet, ut est: Tradent eum gentibus ad crucifigendum . Utrumque commemoratur,  ut ubi: uerbum caro factum est . Unde sequitur: Plenum gratie et ueritatis . Nonnunquam ad humanitatem uidentur dicta, que ad deitatem sunt specialiter referenda, ut est: Filius hominis qui est in celo . Rursum, diuinitati nonnunquam uidentur ascripta, que specialiter referuntur ad carnem ut est: Si enim cognouissent, nunquam Dominum glorie crucifixissent . Item quedam secundum animam Christi, quedam secundum corpus intelliguntur. Ad animam spectant, ut ista: Cibus meus est, ut faciam uoluntatem Patris . Spiritus Domini super me, propter quod unxit me . Spiritualis enim, non corporalis fuit unctio illa. De corpore accipienda sunt, ut hec: Erit Filius hominis in corde terra . Si  exaltatus fuero a terra . Tulerunt Dominum meum, et nescio ubi posuerunt eum . Item, iuxta illud Pauli: Integer spiritus uester, et anima et corpus sine querela in aduentu Domini seruetur , in humanitate Christi anima et spiritus attendenda sunt. Unde illud: Et factus est in agonia . Et illud: Spiritus quidem promptus est, caro autem infirma . uox autem anime est ibi: Transeat a me calix . uox uero Spiritus ibi: Si non potest calix transire nisi bibam illum, fiat uoluntas tua . Item coniunctim sepe significatur Christus in una persona cum suis; et tunc quid capiti quid corpori conueniat, prudens lector intelligat.

Restat nunc de disciplinis philosophie disserere.  Origenes super Canticum canticorum: »Generales, inquit, discipline tres sunt: Moralis, naturalis, inspectiua. Logicam, id est, rationalem, alii quartam dixerunt, alii non: sed per totum corpus trium supradictarum esse insertam, nec ab eis separari posse. Hec, ut mihi uidetur, Greci sumpserunt a Salomone, et ipse Salomon a Spiritu sancto. Salomon ergo uolens has tres disciplinas distinguere, tribus eas libellis edidit: In Prouerbiis moralem, in Ecclesiaste naturalem, in hoc libello inspectiuam. Et in hoc uidetur mihi logicie meminisse, per quam proprietas uniuscuiusque sermonis distinguitur, et in qua principue erudiri conuenit pueros, quia, qui in his eruditur, necessario rationabiliter per ea que  didicit, seipsum gubernat, et uarias dicendi species in diuinis eloquiis cognoscit, tropos uidelicet et figuratas locutiones. Hec triplex philosophie forma, presignata fuit in tribus patriarchis: In Abraham moralis, per obedientiam quam habuit ; in Isaac naturalis, fodiendo puteos et rimando profunda rerum ; in Iacob inspectiua, uidendo scalam a terris in celum porrectam et angelorum uias : unde et Isrel nominatus est. Hec Origenes.

Betius uero in Commento ad Fabium super Porphyrium, ita diffinit philosophiam et diuidit: »Philosophia est amor et studium sapientie, non huius que in artibus quibusdam et in subtili scientia uersatur, sed illius que nullius indigens, uiuax mens  et sola rerum primeua ratio est. Est autem intelligentis animi illuminatio, et ad seipsam retractio. Philsophie due sunt species, theorica et practica, id est, speculatiua et actiua. Theorices  tres species sunt: una de intellectibilibus, alia de intelligibilibus, alia de naturalibus. Intellectibile est, quod unum atque idem per se in propria semper diuinitate consistens, nullis unquam sensibus, sed sola tantum mente intellectuque capitur. Que res ad speculationem Dei atque ad animi incorporalitatem pertinet. Hanc partem Greci theologiam nominant. Secunda pars est intelligibilis, que intellectibilem intelligentiam comprehendit. Hec pertinet ad omnes animas rationales, que tactu corporum celestium et terrestrium ab  intellectibilibus ad intelligibilia degenerauerunt, ut beatiores sunt, quoties se intellectibilibus applicant. Tertia species est, que circa corporum cognitionem uersatur, physiologia dicta. Merito intelligibiles media collocatur, quod habeat et corporum animationem, et intellectibilium considerationem. Practice quoque, id est actiue, sunt tres species. Prima est, que, sui curam gerens, cunctis sese erigit, exornat augetque uirtutibus, nibil in uita admittens quo non gaudeat, nichil faciens penitendum. Secunda est, que, reipublice curam suscipiens, cunctorum saluti sue prouidentie solertia, et iustitie libra, et fortitudinis stabilitate, et temperantie patientia medetur. Tertia est, que familiaris rei officium mediocri componens dispositione distribuit. Sunt harum  et alie subdiuisiones, quas nunc persequi supersedendum est. Hucusque Betius. Nos uero primam speciem practices possumus appellare solitariam, secundam publicam tertiam familiarem. Ad solitariam practicam respicit, quod iehsu solitariam uitam duxit in deserto quadraginta diebus, quod exiit in montem orare , et erat pernoctans in oratione , quod etiam, cum uellent eum rapere et facere regem, fugit : et dimissa turba, ascendit in montem solus orare, et cetera in quibus singularis perfectio sanctitatis eius declaratur. Ad familiarem uero practica pertinet, ut illud: Fili, quid fecisti nobis sic? Ecce, pater tuus et ego dolentes querebamus te, et descendit cum eis  Nazareth, et erat subditus illis . Et quod, dimissis turbis, dixerit discipulis parabolas, atque eos modo increpat, modo laudat, et de cruce discipulo matrem commendat. Sic et similia. Publica uero practica notatur in parabolis, ut ibi: Homo erat paterfamilias, qui plantauit uineam, et sepem circumdedit ei . Sic et ibi: Qui non intrat per ostium in ouile ouium, sed ascendit aliunde, ille fur est et latro . Similiter in aliis. In parabolis enim bipartita est intelligentia. In eis namque intelligi oportet principaliter illa, que per similitudinem accipiuntur: quod fieri nequit, nisi et ea intelligamus: que ex ui uerborum consueto usu significantur. Et hec quidem ad communem practicam proprie attinent, ueluti discretio seminandi, ne semen  cadat secus uiam, et uolucres celi comedant illud ne cadat in petrosa, et estu solis arescat, ne inter spinas, et suffocetur ab illis; sed in terram bonam si ceciderit, dabit fructum . Sic et in ceteris. uel publica practica consideranda est, ubicunque Dominus communiter omnes instruit de moribus. Iuxta predicta dicuntur alie uirtutes politice, alie purgatorie, alie purgati animi. Ad theoricam sane spectat Euangelium, per intellectibilem speciem que theologia dicitur, ubicunque diuinitatem sine per uerba, seu per miracula indicat, id est, ubi Trinitatem reserat, et ubi Christum uerum Deum esse probat. Per intelligibilem uero speciem facit nos euangelica lectio theoricos, ubi Christus uerus homo esse probatur, et ubi anime docentur seipsas attendere,  et suam in corporibus animationem et in eternis considerationem. Ad physiologiam quidam respicit, quod ibi dicitur: Non intelligitis quia omne quod in os intrat, in uentrem uadit, et in secessum emittitur .

Ambrosius super Lucam: »Tria sunt que philosophi mundi istius precellentissima putauerunt, triplicem scilicet esse sapientiam, quod aut rationalis est, aut naturalis, aut moralis. Hec tria in ueteri Testamento possumus aduertere. Quid enim aliud significant tres illi putei, quorum unus est uisionis, alius iuramenti, tertius abundantie, nisi triplicem istam in patriarchis fuisse uirtutem? Puteus uisionis est rationabilis, eo quod ratio uisum mentis acuit, et animi purgat obtutum. Puteus iuramenti est sapientia  naturalis, que ea que nature sunt, comprehendit et affirmat quasi iurando, cum Dominus nature, id est Deus, quasi testis fidei adhibetur. Puteus abundantie est ethicus, eo quod cedentibus Allophylis, quorum specie uitia corporis figurantur, uiue uene liquorem Isaac inuenit . Purum enim, profluunt boni mores, et bonitas ipsa popularis [pluralis] abundat aliis, sibi restrictior. Quid etiam tres libri Salomonis nisi trine huius sapientie Salomonem ostendunt fuisse solertem? De ethicis in Prouerbiis scripsit, de naturalibus in Ecclesiaste, uanitati enim creatura mundi subiecta est , de mirabilibus et rationabilibus in Cantico canticorum, eo quod, cum anime nostre uerbi celestis amor infunditur, et rationi mens sancta  connectitur, admiranda mysteria reuelantur. Euangelistis quoque quam putas defuisse sapientiam? Qui, cum uariis generibus sapientie sint referti, singuli tamen diuerso genere prestant. Est enim sapientia naturalis in Ioanne, qui uerbum in principio  reperit, transcendens angelos et uirtutes celorum. Mattheus singula prosecutus secundum hominem, moraliter edidit nobis precepta uiuendi. Marcus rationabiliter mox in principio locandum putauit: Ecce mitto angelum meum , et, uox clamantis in deserto , ut admirationem moueret et, doceret humilitatem in Ioanne Baptista, qua Deo placuit. At uero Lucas uelut historicum ordinem tenuit, omnes sapientie species complectens.  Pertinet enim ad naturam, quod Spiritum sanctum Creatorem etiam Dominice incarnationis exstitisse reserauit . Unde et Dauid docens sapientiam naturalem, ait: Emitte spiritum tuum, ut creabuntur . Docet moralia in beatitudinibus, et in illo sermone Domini ostendit inimicum etiam esse diligendum . Docet rationabilia, cum dicit: Qui fidelis est in minimo, et in maiori fidelis est . Ergo sapientia spiritualis possidet omnem principatum, quem falso sibi uindicat humana prudentia, presertim cum ipsum mysterium Trinitatis sine hoc principatu non sit. Naturaliter enim Pater genuit Filium, moraliter Filius factus est obediens Patri usque ad mortem, rationabiliter a Patre et Filio procedit Spiritus sanctus,  qui rationem diuinitatis colende et uite regende humanis pectoribus infundit.

Ambrosii et Betii diuisiones de philosophia, uicissim se includunt. Moralis enim philosophia continet tres species practices, rationalem, id est inspectiuam, intellectibilem et intelligibilem. Naturalis uero eadem est, que et physiologia.

Augustinus in Epistola ad uolusianum: »Ex his duobus preceptis: Diliges Deum et proximum , dicit Christus totam legem prophetasque pendere. Hic physica est, quoniam omnes omnium naturarum cause in Deo creatore sunt. Hic ethica, quoniam uita bona et honesta non aliunde formatur, quam cum ea que diligenda sunt, quemadmodum diligenda sunt, diliguntur, hoc est, Deus et  proximus. Hic logica, quoniam ueritas lumenque anime rationalis, nonnisi Deus est. Hic etiam laudabilis reipublice salus. Neque enim conditur et custoditur optima ciuitas, nisi fundamento et uinculo fidei firmeque concordie, cum bonum commune diligitur, quod summum ac uerissimum Deus est, atque in illo inuicem sincerissime se homines diligunt, cum propter illum se diligunt, cui quo animo diligant, occultare non possunt. Idem in octauo de ciuitate Dei. Fortassis qui Platonem philosophis gentium prelatum acutius intellexisse laudant, aliquid tale de Deo sentiunt, ut in illo inueniatur et causa subsistendi, et ratio intelligendi, et ordo uiuendi, quorum unum ad naturalem, alterum ad rationalem, tertium ad moralem partem intelligitur  pertinere. Si enim homo ita creatus est, ut per id quod in eo precellit, attingat illud quod cuncta precellit, id est unum uerum optimum Deum, sine quo nulla natura subsistit, nulla doctrina instruit, nullius usus expedit, ipse queratur, ubi nobis secura sunt omnia: ipse cernatur, ubi nobis certa sunt omnia; ipse diligatur, ubi nobis recta sunt omnia. Bene ergo dixit Plato: Dei huius imitatorem, cognitorem, amatorem esse sapientem, cuius participatione beatus fit. Benedixit, summum bonum esse Deum, unde uult esse philosophum amatorem Dei, ut, quoniam philosophia ad beatam uitam tendit, fruens Deo, sit beatus. Et sciendum est quod, licet Christiani non utantur more quorumdam philosophorum  uel physica, id est naturali; philosophia, uel logica, id est rationali; uel ethica, id est morali, non ideo tamen nesciunt ab uno uero Deo atque optimo, et naturam nobis esse, qua facti ad imaginem eius sumus; et doctrinam, qua eum nosque nouerimus; et gratiam, qua illi coherendo beati sumus. Siue ergo Platonici, siue quicunque alii, Deo cognito, repererunt ubi esset et causa constituende uniuersitatis, et lux percipiende ueritatis, et fons uiuide felicitatis, cum de Deo ista sentiunt, nobiscum sentiunt.

Ambrosius in Epistolam ad Colossenses: »Ideo non legimus quadriuium in Euangelio, uel in Epistola, quia curam anime impedit, cum in agnitione Christi omnem salutem et sapientiam habeamus.«

 Que autem cause exstiterint ut Euangelium scriberetur, uideamus. Hieronymus in Argumento ante Euangelia: »Ob eorum maxime causam, qui in Iesum crediderant ex Iudeis, et nequaquam legis umbram seruabant, succedente Euangelii ueritate, Mattheus Euangelium edidit. Sic enim priusquam transiret cum aliis apostolis ad gentes, Ecclesiis de Iudea quod predicauerat uerbo, firmauit scripto, ne falsi predicatores et Ecclesiarum peruersores, aliquos superseminarent errores.« Idem in eodem: »Ioannes, cum esset in Asia, et hereticorum semina pullularent Ebionis et ceterorum, coactus est ab Asie episcopis de diuinitate Saluatoris scribere. Hunc ecclesiastica narrat historia, cum a fratribus cogeretur ut scriberet, ita facturum se respondisse,  si, indicto ieiunio, in commune omnes Deum precarentur. Quo expleto, eructauit: In principio erat uerbum, etc. Beda in Marcum: »Cum Romane urbi Dei lumen, predicante Petro apostolo, fuisset exortum, adeo delectabantur mentes audientium in diuino sermone, ut nulla satietas eis inde fieret. Unde Marcum discipulum eius exorauerunt, ut que ille predicabat, ipse Scripture traderet, quo domi forisque in huiuscemodi uerbi meditationibus permanerent. Quod multum placuit Petro.« Clemens in Libro Iu dispositionum hec ita gesta describit. Beda in Lucam: »Significat in proemio Lucas, eam sibi maxime causam Euangelii fuisse scribendi, ne pseudeuangelistis facultas esset predicandi falsa, qui sub nomine apostolorum conati sunt inducere  sectas perfidie. Denique nonnulli Thome, alii Bartholomei, quidam Matthie, aliqui etiam duodecim apostolorum titulo reperiuntur falso sua scripta prenotasse, sed et Basilides atque Appelles, quorum unus 365 celos, alter duos inuicem contrarios deos inter alia nefanda dogmatizabant, Euangelia sui nominis errore feda reliquerunt. Inter que notandum est quod dicitur Euangelium iuxta Hebreos, quo scilicet utuntur Nazarei, non inter apocryphas, sed inter ecclesiasticas numerandum historias: nam ipsi sacre Scripture interpreti Hieronymo uisum est ex eo et pleraque testimonia sumere, et ipsum in Latinum Grecumque sermonem transferre. Falsa uero Euangelia Lucas in sua  prefatione refellit.« Hucusque Beda.

Cum igitur preter quatuor libros Euangelii quintum quo utuntur Nazarei, recipiat Ecclesia, non absonum uidetur, Euangelium compendiose, nos recipere in uno opere Theophili episcopi, uel Taciani, seu Ammonii Alexandrini, aut alius cuiuslibet, congruo componentis ordine unam ex quatuor narrationem. Ad Euangelii theologiam sane credendam tum ex testimoniis sanctorum, tum sententiis magistrorum breuem preponamus accessum. Alcuinus libro II De Trinitate, capite 11: »Quod semper fuit et semper est, aut ingenitum est, aut genitum; aut nec ingenitum, nec genitum. Et sunt hec tria, eternaliter tria. Quod ingenitum est, Pater est solus, qui a nullo esse habet quod est, nisi  a seipso. Quod genitum est, Filius est, cui a Patre est esse quod est. Quod uero nec ingenitum est nec genitum, Spiritus sanctus est, cui est esse a Patre et Filio procedere. Et hec tria trinitas est uere consubstantialis et ceterna. Quia igitur aliud est genuisse quam natum esse, aliud procedere quod genuisse uel natum esse, manifestum est quoniam alius est Pater, alius Filius, alius Spiritus sanctus. Trinitas itaque ad personas Patris et Filii et Spiritus sancti refertur, unitas ad naturam eterne Deitatis pertinet.«

Iustinianus in Edicto fidei: »In tribus subsistentiis siue personis unam Deitatem siue naturam, et substantiam et uirtutem adoramus, proprietates quidem separantes, Deitatem autem unientes. Item:  Unum est Deitas in tribus et tria unum, in quibus Deitas est, aut, ut subtilius dicamus, ipsa tria est Deitas. Item oportet unum Deum, unam naturam siue substantiam et formam confiteri, et tres subsistentias predicare seu tres personas, et unamquamque cum sua proprietate. Item: Nemo unquam ausus est in catholica Ecclesia dicere quod sicut tres subsistentie, sic et tres nature sint sancte Trinitatis.« Hieronymus in Expositione Symboli ad papam Laurentium: »Ignis celestis generat ex seipso splendorem lucis, et producit uaporem, et cum sint tria in rebus, unum sunt in substantia, ita Trinitas una est maiestas.« Augustinus in continua Expositione capit. XXIX Ioannis: »Quomodo tu uerbum quod loqueris, in corde habes, et  conceptio ipsa spiritualis est: uerbum enim quod concepisti, spiritus est ut anima: sic Deus genuit Filium. Sed tu uerbum gignis ex tempore, Deus genuit Filium sine tempore.« In Origenis, ut dicitur, homilia que sic incipit: uox aquile pulsat aures Ecclesie: Patre loquente uerbum suum, hoc est, Patre gignente sapientiam suam, omnia fiunt. Unde propheta: Omnia in sapientia fecisti . Precedit Pater uerbum non natura, sed causa. Audi ipsum Filium dicentem: Non possum ego a meipso facere quidquam , et, a me ipso facio nichil , uel a me ipso non loquor . Precedit Pater Filium causaliter, precedit Filius omnia que per ipsum facta sunt naturaliter. Pater loquitur,  uerbum gignitur, omnia efficiuntur. Et quomodo qui loquitur in uerbo, quod loquitur necessario Spiritum perflat; ita Deus Pater simul et semel, et Filium gignit, et Spiritum suum per genitum Filium producit.« Isidorus in Libro differentiarum: »Sapientia Dei dicitur uerbum, et quia nichil in substantia nature sue uisibile uel corporeum est, et pro eo quod Pater per eam omnia condidit uel iussit, et quia per illam Pater innotuit.« Augustinus, Libro octoginta trium questionum capite 23: »Cum sapiens Deus dicitur, et a sapientia sapiens dicitur, sine qua eum uel fuisse aliquando uel esse posse nefas est credere, non participatione sapientie sapiens dicitur, sicut anima que et esse et non esse sapiens potest, sed quod  ipse genuerit eam, qua sapiens dicitur, sapientiam.« Idem in eodem, capite decimo sexto: »Deus omnium que sunt causa est. Quod autem omnium rerum causa est, etiam sapientie sue causa est. Nec unquam Deus sine sapientia sua est. Igitur sempiterne sapientie sue causa est sempiterna. Deinde si Patrem esse sempiternum in Deo est, nec fuit aliquando non Pater, nunquam sine Filio fuit. Filius ergo semper natus est, quia semper Filius est: et non solum imago Patris est, quia de illo est: et similitudo, quia imago est: sed etiam equalitas tanta, ut nec temporis interuallum impedimento sit. Per eum enim condita sunt tempora.« Augustinus et Alipius in Epistola ad Maximum medicum Temitanum: »Sicut flamma splendorem quem gignit  tempore non precedit, ita Pater nunquam sine Filio fuit. Ipse est quippe Sapientia Dei Patris, de qua scriptum est: Splendor est enim lucis eterne . Luci ergo cuius splendor est, id est, Deo Patri sine dubio ceternus est, et ideo non sicut in principio creauit Deus celum et terram , ita in principio fecit uerbum, sed in principio erat uerbum « Item in eadem Epistola: Pater ita de se genuit Filium, ut totus maneret in se, et esset in Filio tantus quantus et solus. Similiter et Spiritus sanctus procedendo non minuit eum, nec auget herendo. Tanta est igitur tota trinitas in solo Patre, uel in solo Filio, uel in solo Spiritu sancto, quanta simul in Patre et Filio et Spiritu sancto. Quare nullo modo triplex dicendus est Deus.

 Hieronymus in Quicunque uult: »Deus Pater Deum Filium genuit, non uoluntate neque necessitate, sed natura.« Gregorius XXIII in Iob: »In eo quod Pater uerbum perfectum genuit, locutus est; in eo quod semper gignit, loquitur, Filius Dei unigenitus pro perfectione natus dicitur, pro eternitate semper nasci perhibetur.« Augustinus libro decimo sexto De ciuitate Dei: »Dei quippe ante suum factum locutio ipsius, sui facti est immutabilis ratio, que non habet sonum strepentem et transeuntem, sed uim sempiterne manentem, et temporaliter operantem.« Augustinus De uerbis Domini, cap. XXX, cap. II Ioannis: »Sicut solum Patrem semper et Sine initio ingenitum nouimus, ita Filium semper et  sine initio ex Patre genitum confitemur. Nec aliud facit diuisionem personarum, nisi quod Pater ingenitus est, Filius genitus; ille Pater, iste Filius.« Idem, libro decimo quinto De sancta Trinitate, capite uigesimo sexto: »Hinc constat Spiritum sanctum etiam a Filio procedere, quod Apostolus ait: Misit Deus spiritum Filii sui in corda nostra . Et cum resurrexisset et apparuisset discipulis, insufflauit et ait: Accipite Spiritum sanctum .« Idem eodem capitulo: »Cum Spiritum sanctum genitum non dicamus, dicere tamen non audemus ingenitum, ne uel duos patres in illa Trinitate, uel duos qui non sunt de alio, quispiam suspicetur.« Idem eodem, capite decimo octauo: »Sicut unicum Dei uerbum proprie uocamus nomine sapientie,  cum sit et Spiritus sanctus et Pater sapientia, ita Spiritus sanctus proprie nuncupatur uocabulo caritatis, cum sit Pater et Filius caritas. Rectissime Spiritus sanctus uocatur etiam donum Dei.« Enipius ex dictis Augustini ex Decalogi expositione: »Sanctificatio nulla diuina et uera est, nisi a Spiritu sancto. Non enim frustra dicitur proprie Spiritus sanctus, cum sit et Pater sanctus, et Filius sanctus. Nomen proprium hoc Spiritus accepit, ut tertia in Trinitate persona Spiritus sanctus diceretur.«

Augustinus in Enchiridio, capite decimo tertio: »Gratia Dei propterea per Spiritum sanctum fuerat significanda, quia ipse sic est Deus, ut dicatur etiam Dei donum.«

 Idem libro quinto de sancta Trinitate, capite secundo: »Alie essentie uel substantie capiunt accidentia, quibus in eis fiat mutatio, Deus autem non.«

Idem capite quinto: »Quamdis diuersum sit Patrem esse et Filium esse, non est diuersa substantia, quia hec non secundum substantiam dicuntur, sed secundum relatiuum. Quod tamen relatiuum non est accidens, quia non est mutabile.«

Idem libro nono, capite quarto: »Mens et amor et notitia eius tria sunt. Et hec tria unum sunt. Et cum perfecta sunt, equalia sunt. Nec amor et notitia seu cognitio tanquam in subiecto insunt menti, sed substantialiter etiam ista sunt sicut et mens, quia mens cum se totam nouit, perfecte nouit; et  cum se perfecte amat, per totum eius est amor eius.«

Idem in sermone de scripturis ueteribus et nouis contra Arrianos: »In sole tria sunt que separari omnino non possunt, sol, splendor, calor. Tria etiam habet ignis indiuisibilia, motum, lucem et feruorem. Si ergo creaturam heretice diuidere non potes, quomodo poteris diuidere Creatorem? in Psalmo habes: uerbo Domini celi firmati sunt, et spiritu oris eius omnis uirtus eorum .

Idem contra Arium: »Intelligamus Deum quantum possumus, sine qualitate bonum, sine quantitate magnum, sine indigentia Creatorem, sine situ presentem, sine situ presentem, sine loco ubique totum, sine tempore sempiternum, sine commutatione  sui mutabilia facientem, nichil patientem. Quod si quis ita Deum cogitat, et nondum potest inuenire quid sit, tamen pie caueat, quantum potest, aliquid sentire de illo quod non sit.«

Ex predictis et quampluribus aliis sanctorum Patrum sancitis, sunt qui dicunt Patris nomine designari diuine maiestatis potentiam, qua quecunque uelit efficere, possit. Non enim potest iniusta facere Deus, quia ipse summa iustitia et bonitas est. Filii uero seu uerbi uocabulo sentiunt significari sapientiam Dei, qua sic cuncta discernere ualet, ut in nullo penitus decipi queat. Appellatione autem Spiritus sancti ipsa Dei caritas uel benignitas intelligitur, qua scilicet omnia uult optime fieri ac disponi.  Est itaque descriptio summi boni, cuius plenitudini nichil deest; omnipotentie, summe sapientie, summeque bonitatis discretio. Nam in his tribus continentur omnia que de Deo dicuntur. Quod enim dicitur inenarrabilis, immutabilis, indeficiens, eternus, potentie est. Posse siquidem uariari, posse deficere, impotentie est. Quod rursus prouidus est, prescius, modestus, sapientie est: nam non cognoscere res ipsas, nisi ex earum euentibus seu effectibus, insipientie est humane. Benignus uero misericors et miserator cum dicatur, ad bonitatem spectat, quamuis miserator magis exhibitione misericordie, quam ex bonitate dicatur. Sic de ceteris. Hec utique Trinitatis distinctio ad diuini cultus religionem plurimum proficit nobis, et ob hoc precipue  ipsa Dei sapientia incarnata, in predicatione sua eam decreuit assumere. Duo quippe sunt, que nos omnino Deo subiectos efficiunt, timor scilicet atque amor. Potentia siquidem et sapientia maxime timorem incutiunt, cum Deum iudicem esse sentimus, et que uoluerit omnia posse punire scimus, et nichil eum latere cognoscimus. Benignitas uero ad amorem pertinet, ut quem benignissimum habemus, potissimum diligamus. Ex quo etiam animaduerti potest, eum ulcisci impietatem uelle; quia quo plus placet ei equitas, eo magis displicet iniquitas, iuxta illud: Dilexisti iustitiam, et odisti iniquitatem 

Rursum, hec Trinitatis distinctio ad uniuersorum  Dei operum commendationem plurimum ualet, quecunque agit, egregie fieri credantur, cum quecunque uelit efficere possit, et in omnibus modum seruare sciat, et optime cuncta fieri uel procedere uelit. Hinc totius Trinitatis opera indiuisa, id est, communia esse dicuntur; quia quidquid potentia geritur, idem sapientia moderatur et bonitate conditur. Unde bene in his que facimus, uel Deum facere exoramus, commemorationem Trinitatis facimus, dicentes: In nomine Patris et Filii et Spiritus sancti; uel, in nomine sancte et indiuidue Trinitatis, ut sicut trium personarum indiuisa est operatio, sic et earum inseparabilis sit inuocatio. Hinc est quod Moyses, cum prius dixisset: In principio creauit Deus celum et terram , adiecit: Et Spiritus  Domini ferebatur super aquas . In Deo quidem creatore Patrem insinuans, diuinam potentiam, per quam creare de nichilo omnia potuit, congrue commemorat, quia hoc nomen Deus interpretatur timor, et potestati reuerentia timoris maxime exhibetur. Nomine uero principii Filium designat, id est, diuinam rationem seu sapientiam, in qua per prouidentiam cuncta prius consistere quodammodo habuerunt, quam in effectus operum perueniret. Per spiritum uero Domini, aperte Spiritum sanctum insinuat, id est, diuine gratie bonitatem. In creatione quoque hominis non dixit, faciam hominem, sed: Faciamus hominem , ut Trinitatis pluralitatem designaret. Cum autem totius Trinitatis una sit potentia, una sapientia, una bonitas, una eademque  operatio: que tamen ad potentiam assignantur, Patri specialiter attribuuntur; que ad sapientiam spectant, Filio; que ad bonitatem pertinent, Spiritui sancto ut a subiectis declaratur exemplis. Ait Filius: Que Pater posuit in sua potestate . Et alibi: Sicut disposuit mihi Pater  Quoties autem ipsa humanitas Filii, opem unite sibi diuinitatis implorat, aut aliquas preces ei fundit, solo Patris utitur uocabulo, ipsam scilicet commemorando potentiam, qua potens est Deus efficere quod rogatur, uelut, cum dicitur: Pater sancte, serua eos . Pater, in manus tuas commendo spiritum meum , et similia que ad orationem pertinent. Hinc usus Ecclesie ad solum Patrem locutionem dirigit in specialibus orationibus, que in celebrationibus  missarum fiunt. Apostolus quoque cum ait Patrem suscitasse Iesum a mortuis, uel uiuificaturum esse corpora nostra, uel Filium aut Spiritum sanctum misisse, uel ei Filium obedisse; cum, inquam, talia dicit, quasi proprie et specialiter proprietati Patris ascribit, que ad potestatem attinere uidentur. Sic quoque persone Filii que ad rationem uel sapientiam pertinent, specialiter assignantur, iuxta illud: Pater omne iudicium dedit Filio . Potentia siquidem Sapientie in discretione iudicii cedit, ubi equitas magis est examinanda, quam uis et potentia exercenda. Quod autem supponitur, quia Filius est hominis, inde maxime iudicium pendere declarat, quod impii inter cetera mala missum etiam a Patre Filium respuerunt. Unde Filius ait:  Si non uenissem, et locutus eis non fuissem, peccatum non haberent. Nunc autem excusationem non habent de peccato . Ad hoc etiam illa inscriptio Psalmi pertinet, que ait, pro occultis Filii , id est, iudiciis de quibus dictum est: Iudicia tua abyssus multa . Quia sicut dictum est, sapientie est iudicare, id est, quid ex iustitia cuique debeatur agnoscere. Christum Dei uirtutem et Dei sapientiam . Apostolus nominat Sapientiam quippe, per quam omnia ad integrum nouit; uirtutem uero, per quam bonorum omnium efficaciam complet. Unde illud: Omnia per ipsum facta sunt . Et alibi: Omnia in sapientia fecisti . Inde dextera siue manus Patris  appellatur, per quem Pater omnia operatur. Qui etiam bene mens Patris siue ratio, siue angelus consilii dictus est, quia in hac sapientia rationabiliter Pater omnia disponit, siue mundum creando, siue eumdem lapsum reparando. Et in hoc Pater uerum consilium nostre ignorantie dedit, cum Sapientie incarnatio nos uisitauit. Diuine autem gratie operatio et omnia que ad diuine caritatis bonitatem manifestius spectant, Spiritui sancto ascribuntur; sicut est remissio peccatorum, distributio quorumcunque bonorum ex sua bonitate, non ex meritis nostris proueniens. Hinc est quod aqua et Spiritu , non aqua et Patre uel Filio regenerari dicimur, cum tamen totius Trinitatis operatio in singulis eadem sit. Omnia denique sacramenta, que in  Ecclesia conficiuntur ex bonitate Dei, Spiritui sunt attribuenda: ut ex hoc patenter liqueat affectum Paterne maiestatis, id est dulcedinem diuine bonitatis, Spiritus sancti uocabulo exprimi. Spiritu namque oris nos, id est anhelitu, affectus animi maxime patefiunt: cum scilicet aut pre amore suspiramus, aut pre doloris uel laboris angustia gemimus, unde hoc loco spiritus pro bono affectu ponitur, iuxta illud Sapientie: Benignus est spiritus sapientie . Et in Psalmo: Spiritus tuus bonus deducet me . Et Apostolus: Deus caritas est . Quia teste Gregorio, spiritus ipse amor est, quo amore secundum Ioannem Pater diligit Filium, et inde quedam Patris et Filii communio est Spiritus sanctus, qui et amborum dicitur eternum  donum, id est, donabile; donatum uero, ex tempore.

Huius autem trinitatis nec non geniture Filii a Patre, ac processio Spiritus ab utroque, huiusmodi uestigia proponit doctorum uigilantia.

Augustinus libro XI de ciuitate Dei: »In unaquaque creatura hec tria requiruntur: quis eam fecerit, per quid fecerit, quare fecerit. Pater itaque est, qui omnia fecit per Filium, propter bonitatem suam. Que bonitas quia Spiritus sanctus intelligitur, Trinitas nobis intimatur. In creando quippe immensitatem rerum, potentia maxime declaratur; Sapientia quoque, in gubernando creata; et in eadem ad optimum euentum deducendo, benignitas ex ipsis creaturis manifestatur.«

 Item: »Ex mente nostra nascitur sapientia, que est in ipsa, et a mente et sapientia procedit amor, quo ipsa mens diligit sapientiam a se genitam: et sunt hec tria simul in una indiuisibili substantia anime.«

Item: »Ut in sole apparet, a substantia ignis uis ignei feruoris nascitur, et inde prouenit, splendor in eadem substantia.«

Item: »Imago de ere ad sigillandum facta, quod est imago, id est, sic formatum es, ex ere tanquam ex materia contrahit; et quod est sigillabile seu sigillans, ab utroque procedit. Sunt igitur in una eademque essentia tria proprietate diuersa; quia aliud est esse hoc es; aliud, esse hanc imaginem, et  aliud, esse hoc sigillabile. Scientia quoque siue sapientia cum sit potentia discernendi, neccessario exigit ad esse suum potentiam; sed potentia non exigit sapientiam, quod similitudine materie ad materiatum, facile uideri potest. Etenim quia statua constat ex ere et forma, es non exigit statuam adesse suum; statua uero exigit es, et quodammodo improprie ac figurate posset dici statuam ex ere genitam seu procreatam esse, et omne materiatum ex materia. A potentia uero et sapientia procedit bone uoluntatis affectus; quia his exigentibus consequenter facere uolumus, nisi uitium prepediat, que possumus et scimus facere, si cognoscamus ea fieri oportere. Sed quo spectant proposite similitudines? Nunquid presumet assignare quisquam generationem.  Filii a Patre, processionem Spiritus ab utroque? Dicit enim Hieronymus in Quicunque uult, et Ambrosius in libro De Trinitate: »Quomodo genuit Pater Flium, etiam angeli nesciunt. Sed forte senties hoc ideo dictum esse, quia potentia cui omnia sunt possibilia, incomprehensibilis est; et sapientia uidens uniuersa atque discernens singula, incomprehensibilis est, simul etiam generatio eius in hoc quod est eterna, supra intellectum est. Senties autem fortasse iuxta premissas similitudines facile intelligi posse, ut dicas: Cum sapientia, quia est potentia discernendi sit id ipsum quod est ex potentia; translatiue sapientia Dei nata seu genita dicitur a potentia diuina, et appellatur Filius, iuxta quod Filii de patribus sunt uelut eorum expresse  imagines, et mutuam dilectionem habentes. Potentia quoque diuina in eo quod ex ipsa est sapientia, nimirum per translationem nuncupata, est Pater. Permulta namque nomina de creaturis ad Creatorem translata sunt. Illud autem firmiter sciendum, quia unus Deus una potentia est, ex qua omnia, nec dicitur omnipotentia seu omnipotens, quasi per collectionem potentiarum, sed quia potest omnia que uult. Filius ergo per quem omnia, eque est omnipotentia ut Pater, cum sit potentia diuina in eo quod est potentia discernendi et gubernandi uniuersa. Ne mireris Deum una potentia posse omnia, uno intuitu mentis uidere et ordinare omnia, uno affectu benignitatis amplecti omnia, cum etiam tu uideas uno ictu oculi lunam et stellas, et alia tam diuersa.  Spiritus sanctus a Patre et Filio procedit, quoniam idcirco uult Deus omnia que facit, quia potest et quia scit. Hec autem processio inde est, quia benignus diuinitatis affectus, ex potentia et sapientia ad creationem et gubernationem rerum, ad distributionem gratiarum extenditur. Aeternaliter enim uult Deus, ut uniuersa fiant que facit temporalibus suis; et uoluntas sua omnium bonorum causa est. Hic igitur diuinitatis affectus erga creaturas habitus, procedit a Patre, procedit et a Filio, non ut natus, sed ut datus per collatam creaturis gratiam; Filius uero procedit a Patre ut natus. Cum ergo bonitas Dei sit causa totius diuine creationis, et cooperetur potentie ac sapientie in omni operatione diuina,  patet ex supradictis auctoritatibus, quia unius essentie sunt tres subsistentie siue persone, id est, Pater et Filius et Spiritus sanctus, unius maiestatis, unius indiuidue nature, eterne Deitatis. Licet igitur aliud sit esse potentem, aliud esse sapientem, et aliud este benignum, cum hec tria proprietatibus diuersa, sint unius substantie diuinitatis in Deo, constat quia tota Trinitas est summa potentia tota summa est sapientia, tota summa bonitas. Non enim aliud est dicere, Deum esse potentiam, sapientiam, bonitatem; et dicere, Deum esse potentem, sapientem, benignum. Est enim potens, sapiens, bonus, non participatione, sed natura. uere itaque secundum substantiam dicitur quod Pater est, Filius est, et Spiritus sanctus, et e conuerso. At uero relatio  prohibet ne dicamus, qui Pater est, Filius est, uel Spiritus sanctus, neque qui Filius est, Pater est, uel Spiritus sanctus. Non enim una persona est altera, licet sit hoc ipsum quod altera. Alia est enim proprietas potentie, alia proprietas sapientie, alia proprietas bonitatis; et ita est alia persona Patris, alia Filii, alia Spiritus sancti. Nota in hoc aliam esse proprietatem Patris, aliam Filii, aliam Spiritus sancti; quod alia uera sunt de solo Patre, alia de solo Filio, alia de solo Spiritu sancto. Cum enim dicamus, proprietas est Spiritus sancti, quod neque est genitus, neque ingenitus; nec substantiam, nec accidens dicimus esse proprietatem eius. Similiter est proprietas Patris, id est proprie de solo Patre dicitur, quod neque natus est, neque procedens.  Unde ergo falsum est, Patrem esse Filium, uel Filium esse Patrem; inde falsum est, quod Deus genuerit seipsum. Sed quia una persona genuit alteram, Pater scilicet Filium, Deus genuit Deum, et est Deus de Deo, lumen de lumine. Similiter cum Spiritus sanctus a Patre et Filio procedat, Deus a Deo procedit; sed neque a seipso, neque ab alio. Ab alio non, quia non est nisi unus Deus. Neque a seipso, quoniam persona procedens non est ille a quo procedit. Refertur autem Pater ad Filium, Filius ad Patrem, Spiritus ad utrumque communiter.«

Augustinus libro quinto De Trinitate, capite decimo quarto: »Sicut Pater et Filius sunt unus Deus, et ad creaturam relatiue unus Creator, sic relatiue ad  Spiritum sanctum, unum principium. Ad creaturam uero, Pater et Filius et Spiritus sanctus unum principium sicut unus Creator. Sciendum igitur, si nummus sine sui mutatione incipit esse pretium illius rei que emitur, multo magis Deus sine sui mutatione cepit esse Creator, cum primo fierent, creature; cepit esse Dominus, cum cepit ei seruire creatura; cepit esse miserator, cum primo fuit cuius misereretur. Aeternaliter fuit immensus, iustus et misericors, sed respectu creaturarum dicitur Creator, Dominus et miserator.«

Item Augustinus De Trinitate: »Secundum hoc quod Pater est ingenitus, Filius genitus, Spiritus procedens, nec equalitas, nec inequalitas consideratur, sed in eo quod persone sunt unus Deus,  una natura, una substantia, sunt sibi cequales et consubstantiales. Quamuis ergo Filius sit de Patre, non tamen est posterior Patre uel inferior, sed ceternus, coomnipotens. Sic et Spiritus sanctus, cum sit a Patre et Filio, nequaquam minor est uel  posterior, sed consubstantialis, ceternus et coomnipotens.

Notandum quia persona multipliciter dicitur. Est enim persona substantia rationalis indiuidua, ut quilibet homo. In rhetorica uero dicitur persona, quicunque propter certum dictum uel factum in controuersiam ducitur. In grammatica autem sic persona describitur: Persona est qui loquitur ad alium, uel ad quem loquitur alius, uel de quo aliqui loquuntur. Cum igitur euenit quod idem homo loquitur ad alium, et in eum dirigitur locutio, et de eo fit locutio, tunc una et eadem res est prima et secunda et tertia persona, nec tamen prima est secunda uel tertia, et e conuerso. In Deo autem persona est uel ingenitum uel genitum, uel nec ingenitum  nec genitum. Est ergo una et eadem diuina substantia tres persone, id est, Pater et Filius et Spiritus sanctus, ita quod Pater non est Filius nec Spiritus sanctus, et e conuerso.

Et sciendum, quia persone in Deitate dicuntur persone, non in respectu, sed secundum se.

Augustinus libro septimo De Trinitate, capite sexto: »Non est aliud Deum esse, aliud personam esse, sed omnino idem. Neque in hac Trinitate cum dicimus personam Patris, aliud dicimus quam substantiam Patris. Quocirca ut substantia Patris ipse Pater est, non quo Pater est, sed quo est; ita et persona Patris non est aliud quam ipse Pater est. Ad se quippe dicitur persona, non ad Filium uel Spiritum sanctum. Cur ergo non hec tria simul  unam personam dicimus, sicut unam essentiam et unum Deum, nisi quia uolumus uel unum aliquod uocabulum seruire huic significationi, qua intelligitur Trinitas, ne omnino taceremus interrogati, quid tres, cum tres esse fateremur?«

Hucusque de unitate diuine essentie, ac de personarum proprietatibus iuxta magistrorum existimationem et sanctorum assertiones.


EPILOGUS BREuIS.

Est summi natura boni super omnia simplex.
Hec eadem Pater est, genitus, bonitas utriusque.
Lux et origo Pater, non nata potentia summa.
Splendor, imago Patris, uerbum, Sapientia nata.
Est Patris et nati donum bonitas utriusque.
 Est tantus Pater aut natus donumue duorum.
Quantum cum Patre Filius est et Spiritus horum.
Sicque triplex minime Deus est, sed trinus et unus.
Personis trinus, natura, eternus et unus.
Tres igitur faciunt persone, quod Deus, omne.



EIUSDEM PRAEFATIO SECUNDA Quatuor euangelistarum uitas breuissime perstringens.


 Mattheus cognomento Leui, cuius uocatio ad Deum ex publicanis actibus fuit, Euangelium Hebreo  sermone in Iudea primus scripsit, duorum in generatione Christi principia presumens: unius,  cuius prima circumcisio in carne; alterius, cuius secundum cor electio fuit. Sicque quaterdenario numero triformiter posito, principium a credendi fide in electionis tempus porrigens, et ex electione usque in transmigrationis diem dirigens, atque a transmigrationis die in Christum usque definiens, decursam aduentus Domini ostendit generationem.

Deinde Marcus, euangelista Dei, Petri in baptismate filius, et in diuino sermone discipulus, genere leuiticus, Euangelium Greco sermone in Italia scrispsit, ostendens in eo quid et generi suo deberet et Christo. Nam in uoce prophetice exclamationis instituens initium euangelice predicationis ordinem leuitice electionis ostendit, predicens emissum Ioannem filium Zacarie in uoce angeli, annuntiantis  uerbum carnem factum, et corpus Domini per uerbum diuine uocis animatum, ut in se caro uerbum, quod in consonantibus perdiderat, inueniret. A baptismo Domini predicare Deum inchoans, deserti ieiunium, tentationem Diaboli, congregationem bestiarum, et ministerium angelorum, ceteraque sic in breui compingens, protulit, ut nec auctoritatem facti demeret, et perficiendi operis plenitudinem non negaret. Denique post fidem amputasse sibi pollicem dicitur, ut sacerdotio reprobus haberetur. Sed tantum consentiens fidei predestinata potuit electio, ut nec sic in opere uerbi perderet, quod prius meruerat in genere. Nam primus Alexandrie episcopus fuit, cum per singula opera sciret et Euangelii in se dicta disponere, et  disciplinam legis agnoscere, et diuinam in carne Domini naturam intelligere. Ibique octauo Neronis anno mortuus et sepultus est.

Lucas autem Syrus Antiochensis, arte medicus, discipulus apostolorum, et postea Paulum secutus usque ad passionem eius, seruiens Domino sine crimine, post Mattheum et Marcum, sancto instigante spiritu, in Achaia scripsit Euangelium. Cui extra ea que ordo Euangelice dispositionis exposcit, ea maxime necessitas laboris fuit, ut primum Grecis fidelibus, ne Iudaicis attenti fabulis, in solo legis desiderio  tenerentur, ne uel hereticis fabulis seducti, exciderent a ueritate, elaboraret: deinde, ut in principio Euangelii natiuitate Ioannis presumpta, cui scriberet, indicaret, contestans in se completa esse, que essent a plerisque presumptuose inchoata. Huic Luce non immerito etiam scribendorum Actuum apostolorum gratia data est, utpote illi, cuius omnia uerba languentis anime sunt medicina. Hic neque uxorem unquam habens neque filios, octoginta et quatuor annorum obiit in Bythinia, plenus Spiritu sancto.

Ioannes uero apostolus et euangelista, uirgo electus a Deo, quem de nuptiis uolentem nubere uocauit, post omnes Euangelium scripsit in Asia, postquam scripserat Apolycapsin in Pathmos insula .  Cuius uirginitatis duplex testimonium in Euangelio datur, quia et pre ceteris dilectus a Deo dicitur, et huic matrem suam de cruce commendauit, ut uirginem uirgo seruaret . Denique manifestans in Euangelio quod erat ipse, opus incorruptibilis uerbi solus inchoans, uerbum carnem factum esse, nec lumen a tenebris comprehensum fuisse testatur , primum signum ponens quod in nuptiis fecit Deus, ut ueteribus immutatis, noua omnia que a Christo instituuntur, appareant. Itaque cui in principio canonis incorruptibile principium erat in Genesi, etiam incorruptibilis finis redditur per uirginem in Apocalypsi, dicente Christo: Ego sum alpha et . Hic est Ioannes, qui sciens superuenisse diem recessus sui, conuocatis discipulis  suis in Epheso, descendit in defossum sepulture sue locum, facta oratione, et positus est ad patres suos, sexagesimo octauo anno a passione Domini, tam extraneus a dolore mortis, quam alienus a corruptione carnis. Igitur in Euangelio perutile est desiderantibus Deum, sic prima uel media uel perfecta cognoscere, ut et opus Euangelii, et dilectionem Dei in carne nascentis per uniuersa legentes intelligant, atque in eo id, in quo apprehensi sunt et apprehendere expetunt, recognoscant.



EIUSDEM PRAEFATIO TERTIA.


 Unum ex quatuor euangelistarum dictis Euangelium, claro studio composuit Ammonius Alexandrinus, qui canonum quoque Euangelii fertur inuentor. Hoc Eusebius Cesariensis in epistola prescripta editioni, qua memoratos Euangelii canones edidit, prefati uiri imitatus studium, Carpiano scripsit. Tatianus etiam uir eruditissimus et eleganti eloquentia preditus, cuius commendationem beatus Hieronymus in libro De illustribus uiris non tacuit, et unum ex quatuor  compaginauit Euangelium, et magnificos contra gentes libros edidit. Hic beati Iustini philosophi et martyris,  dum adhuc uiueret, discipulus fuit. Dein uero doctrine supercilio elatus, ad hereses conuolauit. Sane huius heresiarche si superesset opus euangelicum, quod sancti Iustini lateri adherens fortassis explicuit, in eo Domini Iesu uerba diligenter amplecti, secure legere, ouibus eius uocem cognoscentibus nil prohiberet. Nam sicut sacramenta sine sui corruptione participantur et a malis, sic ueritatis uerba siue dicta, siue scripta, ab hereticis suo proprio tenore minime priuari possunt. Quo fit quod Origenis errorum peruersitas, eius studium in qua parte claruit, nequaquam decolorauit. uite quoque  Salomonis enormitas, eius imo Dei in eo sapientiam nullatenus obnubilauit. Exemplis quidem quamplurimis, non repudiatum iri uero pro falsis, probatio manifesta est.

Ad hec pater Hieronymus in homilia de uillico iniquitatis introducens Theophili expositiones, hanc eius laudem abiecit: »Theophilus Antiochene Ecclesie septimus post Petrum apostolum episcopus, quatuor euangelistarum in unum opus dicta compingens, ingenii sui nobis monimenta dimisit.«

Beatus quoque Augustinus in secundo De concordia euangelistarum, quoad ei uisum est, ex diuersorum dictis unam narrationem faciens, inquit: »hoc exemplo siue ut a me factum est, siue alio modo commodius fieri possit, uideat unusquisque et  in ceteris locis fieri posse. Eius igitur exemplo ac persuasu nonnulli fortasse unam ex quatuor narrationem perstrinxere. At uero huius operis quis auctor, imo ordinator exstiterit, nichil interest ignorare. Etenim tam uerba quam sententie nonnisi euangelistarum sunt. Matthei namque dictis, reliquorum trium excerpta  arte mira magisque breuitate miranda iunguntur. Hoc autem prenominatum Ammonium fecisse, scribit Eusebius Carpiano. Suscipe ergo, Christicola, in hoc naturali opere, uel si commodius possis in alio uerbum breuiatum, quod Dominus fecit super terram . Collige ergo compendiose uerbi incarnati historiam, mandata, promissa. In his itaque habeto uiam, ueritatem et  uitam. Christi igitur exemplo nosce, qui bene uiuere possit preceptis et promissis; bene uiuere scias et uelis, ad signandum super te, magis magisque lumen uultus Domini . His utique tribus tria propulsari necesse est, impotentiam scilicet, ignorantiam negligentiam Ignorans enim ignorabitur  , negligens uero nescietur, nequam simulator impotentie nichilominus eiicietur. uide ergo cum propheta quatuor animalia, per totum corpus oculata . Quod uni sint quatuor facies, uelut ignis sit horum species, hoc explicat hec noua series arte mira. Hic iunguntur penne equaliter, rote sese capiunt pariter, et uoluuntur non aliter arte mira. Quo spiritus datur directio, illuc pergunt, nec fit reuersio, nunc descensus, nunc eleuatio est in eis. Dant scintille micantes radios, et coruscat fulgur in impios, terror ad hos, splendor ad filios, est in eis.«

Ut ergo absque scrupulo studiosi mens secura, possit hoc uti uolumine, sententias, euangelistarum personas, numeris per loca congrua curaui diligenter  distinguere. Horum alter signis quibusdam  expressus indicat numeros ipsos in canonibus Eusebianis. Alter sub hoc pinguiusculis litteris effigiatus, et usque ad decem tantummodo procedens, in quoto canone superpositus numerus inueniatur, ostendit. Numeris siquidem luce clarius aperitur, quid proprie, quid communiter, queue similia, dixerint euangeliste. Litteris quoque eosdem breuitatis necnon differentie causa iudice debere discerni, uidelicet, per R litteram Marcum, per M Mattheum, per A aquilam summum euangelistam, per L uero Lucam. Preterea nemo culpet, historie naturalem ordinem non hic usquequaque seruatum esse. Singuli namque euangelistarum nichilominus Iuuencus, Sedulius, egregii uersificatores,  circa eamdem materiam uersantes, prepostero ordine plurima narrauere. Cautum sit itaque preoccupationis et recapitulationis regulas, necnon quamplures alias, de quibus doctor Augustinus in concordia euangelistarum docet, huic operi sepe applicare oportere.



ADMONITIO LECTORI.


 Sicut ex creaturis Creator cognoscitur, et per earum infinitam uarietatem incomprehensibilis esse non dubitatur, ita sacre Scripture in idipsum directa uia sunt, et ideo multipliciter, quia ducunt ad immensum. Sunt autem ex Hebreo in Grecum translationes septem, plurimum distantes ab inuicem, et de Greco in Latinum multo plures, ac nichilominus inter se differentes, atque insuper ex Hebreo in Latinum una Hieronymi de uerbo in uerbum. Cum igitur tam perplexa Scripture uarietas in libris diuinis manifesta sit, nusquam nimirum ex industria secundum diuersa exemplaria aliam et aliam posuimus litteram, dum Euangelii concordiam tractaremus. Continet itaque textus expositioni interpositus, maxime litteram secundum usum modernorum; in textu uero siue expositione plereque rate positiones  habentur ex ueteri bibliotheca, uel de expositionibus sumpte. Hec autem idcirco notare curauimus, ne forte qui et textum et expositionem legerint, alterum per alterum corrigere uelint.



CAPITULA LIBRI PRIMI.

    I. In principio erat uerbum, Deus apud Deum, per quem facta sunt omnia.
    II. De sacerdotio Zacarie.
    III. Ubi angelus Gabriel ad Mariam loquitur.
    Iu. De natiuitate Ioannis Baptiste.
    u. De generatione uel natiuitate Christi.
    uI. Ubi angelus apparuit pastoribus.
    uII. Ubi iehsu ductus est a parentibus ut circumcideretur
    uIII. De magis qui uenerunt ab oriente.
    IX. Ubi est fugatus iehsu et parentes eius in Aegyptum.
    X. Ubi Herodes interfecit pueros.
     XI. Ubi iehsu reuocatur ab Aegypto
    XII. Ubi iehsu remansit in templo Hierosolymis.
    XIII. Ubi Ioannes Baptista apparuit in Isrel.
    XIu. Ubi iehsu baptizabatur a Ioanne.
    Xu. Ubi iehsu ductus est in desertum a spiritu.
    XuI. Ubi duo discipuli Ioannis secuti sunt Iesum.
    XuII. De Philippo et Nathanel.
    XuIII. Ubi iehsu in Synagoga legit librum Isaie.
    XIX. Ubi iehsu uocauit Petrum et Andream, Iacobum et Ioannem.
    XX. Ubi iehsu uocauit Mattheum publicanum.
    XXI. Ubi iehsu audiens quod Ioannes traditus esset, secessit in fines Zabulon et Naphthali.
    XXII. Ubi iehsu circuibat omnes regiones, et sedens in monte, elegit duodecim apostolos, et docuit eos de beatitudine regni celorum, et que sequuntur.
    XXIII. Increpatio diuitum.
    XXIu. Ubi dicit: uos estis sal terre.
    XXu. uos estis lux mundi, et iterum comparationes de preceptis legis.
    XXuI. Iracundie prohibitio.
    XXuII. De relinquendo munus ad altare.
    XXuIII. De adulterio concupiscentie.
    XXIX. De repudio.
    XXX. De iuramento.
    XXXI. De oculum pro oculo.
    XXXII. De diligendo proximum
    XXXIII. De occulta eleemosyna.
    XXXIu. De secreta oratione.
    XXXu. De occulto ieiunio.
    XXXuI. De non thesaurizando super terram.
    XXXuII. Quia nemo potest duobus dominis seruire.
    XXXuIII. Non debere sollicitum esse de esca uel indumento.
    XXXIX. Non debere quemquam iudicare uel condemnare.
    XL. Parabola de amico, uel de tribus panibus. Petendum, querendum, pulsandum.
    XLI. De cauendo a falsis prophetis.
    XLII. Non hi intrabunt in regnum celorum, qui tantum dicunt: Domine Domine.
    XLIII. Comparatio in his omnibus de sapiente et insipiente edificatoribus.





CAPITULA LIBRI II.

    XLIu. Ubi iehsu mittit duodecim discipulos suos docere et curare omnes infirmos.
    XLu. Ubi iehsu in Cana Galilee aquam uinum fecit.
    XLuI. Ubi iehsu mundat leprosum.
    XLuII. Ubi iehsu puerum centurionis paralyticum curauit.
    XLuIII. Ubi socrum Petri a febribus sanauit iehsu.
    XLIX. Ubi iehsu in ciuitate Naim mortuum resuscitauit.
    L. Ubi omnes infirmitates curat, ut adimplerentur scripture prophetarum.
    LI. Ubi uolenti eum sequi dixit: uulpes foueas habent.
    LII. Ubi nauigans imperauit tempestati, et cessauit.
    LIII. Ubi curauit trans fretum demoniacum, qui in monumentis manebat.
    LIu. Ubi curauit paralyticum, quem deposuerunt per tectum.
    Lu. Ubi filium reguli absentem curauit.
    LuI. Ubi Leui publicanus conuiuium ei fecit, et dicentes Scribe et Pharisei discipulis, Quare cum publicanis et peccatoribus manducat magister uester.
    LuII. Ubi scribe signum petunt ab eo, et eis multa dicit.
    LuIII. Ubi quedam mulier de turba clamauit ad Iesum: Beatus uenter qui te portauit.
    LIX. Ubi nuntiatur Iesu quia mater tua et fratres tui uolunt te uidere.
    LX. Ubi iehsu mulierem que fluxum sanguinis patiebatur, et filiam Iairi principis Synagoge mortuam suscitauit.
    LXI. Ubi duos cecos curauit, et demonium surdum et mutum eiecit.
     LXII. Ubi pharisei dicunt de Iesu, In Beelzebub eiicit demonia.
    LXIII. Ubi Martha suscepit Iesum in domo sua.
    LXIu. Ubi Ioannes de carcere misit ad Iesum interrogare eum.
    LXu. Ubi exprobrat ciuitatibus, in quibus facte sunt plurime uirtutes.
    LXuI. Ubi apostoli reuertuntur ad Iesum de predicatione.
    LXuII. Ubi iehsu elegit alios septuaginta duos discipulos, adiungens parabolam turrem edificantis, et regis ad prelium properantis.
    LXuIII. Ubi accusabant discipulos eius.
    LXIX. Ubi die Sabbato in Synagoga curauit manum aridam.
    LXX. Ubi iehsu in monte orat, et iuxta mare turbis et discipulis suis plurima in parabolis locutus est.
    LXXI. Exiit qui seminat seminare.
    LXXII. De eo qui seminauit bonum semen in agro suo, et de zizaniis.
    LXXIII. De grano sinapis.
    LXXIu. De fermento quod abscondit mulier, et alia multa discipulis.
    LXXu. Ubi discipulis disserit parabolam seminantis.
    LXXuI. Qui seminat semen, et uadit dormitum uel surgit, et discipulis parabolam disserit agri zizaniorum.
    LXXuII. De thesauro abscondito in agro et negotiatione margaritarum, de sagena missa in mare, et de patre familias qui profert de thesauro suo noua et uetera.
    LXXuIII. Ubi ait: Contra Iesum ciues eius indignati sunt, dicentes: Unde huic tanta sapientia?
    LXXIX. Ubi de Herodis conuiuio, et de Ioannis interfectione exponit.
    LXXX. Ubi iehsu in deserto de quinque panibus quinque millia hominum saturauit.
    LXXXI. Ubi iehsu supra mare pedibus ambulauit, et Petrum mergentem liberat.
    LXXXII. Ubi transfretantes uenerunt in terram Genesar, et turbe secute sunt trans mare, de manna in deserto, de murmuratione Iudeorum, eo quod dicit iehsu: Ego sum panis uiuus.
    LXXXIII. Ubi quidam Phariseus rogauit Iesum ad prandium, et cogitabat quare non fuerit baptizatus.
    LXXXIu. De apostolis quare non lotis manibus manducarunt.
    LXXXu. De muliere Syrophenissa, que pro filia sua petebat.
    LXXXuI. Ubi iehsu surdum et mutum sanat.
    LXXXuII. Ubi iehsu super puteum Iacob mulieri Samaritane locutus est.
    LXXXuIII. Ubi Hierosolymis infirmum curauit, qui triginta octo annis iacuit in infirmitate, et multa cum Iudeis eius occasione disputauit.
    LXXXIX. Ubi iehsu de septem panibus et paucis piscibus, quatuor millia hominum saturauit, et precepit apostolis cauere a fermento phariseorum.





CAPITULA LIBRI III.

    XC. Ubi iehsu interrogat apostolos, Quem me dicunt homines esse, et que sequuntur, et dicit Petro: Scandalum mihi es.
    XCI. Ubi iehsu dicit: Sunt quidam de hic stantibus qui non gustabunt mortem, et in monte transfiguratur.
    XCII. Ubi Pharisei dicunt ad Iesum: Discede hinc, quia Herodes uult te occidere, et curauit lunaticum.
    XCIII. Ubi iehsu de passione sua discipulis patefecit, et Capharnaum pro se et Petro didrachma exacto ribus reddit.
    XCIu. Ubi iehsu interrogatus a discipulis suis, quis maior erit in regno celorum instruit eos his exemplis, ut humilient se sicut paruulus.
    XCu. Non debere prohiberi eos, qui faciunt signa in nomine Iesu.
    XCuI. Non debere contemni unum de pusillis, ad  iungens similitudinem de oue perdita et de drachma.
    XCuII. De filio qui substantiam patris deuorauit.
    XCuIII. De remittendo fratribus ex corde.
    XCIX. Similitudo de rege qui posuit rationem cum seruis suis.
    C. Ubi iehsu interrogatur a Phariseis, si liceat uxorem dimittere quacunque ex causa.
    CI. Ubi iehsu imposuit manum infantibus, et pharisei murmurant de Iesu quod sic recipit peccatores.
    CII. Ubi iehsu instruit eos qui annuntiauerunt ei de Galileis quos interfecit Pilatus, adiungens similitudinem arboris fici in uinea.
    CIII. Ubi iehsu sanat in Synagoga mulierem aridam et curuatam.
    CIu. Ubi iehsu ascendit Hierosolymam in festo scenopegie.
    Cu. De diuite cuius uberes fructus ager attulit.
    CuI. De eo qui multas possessiones habens, tristis abiit, audiens uerbum: uade, uende omnia que habes.
    CuII. De diuite et Lazaro.
    CuIII. De uillico infideli.
    CIX. De patrefamilias, qui exiit primo mane conducere operarios in uineam suam.
    CX. Ubi in domo pharisei sanat iehsu hydropicum, et instruit eos qui primos accubitus in conuiuiis eligebant.
    CXI. Ubi iehsu decem leprosos mundauit.
    CXII. Ubi iehsu de passione sua discipulis suis iterum indicauit, et mater filiorum Zebedei rogat pro filiis.
    CXIII. Ubi iehsu responsum dat dicentibus sibi: Domine, pauci sunt qui salui fiant?
    CXIu. De Zacheo publicano.
    CXu. Ubi iehsu iterum duos cecos curauit.
    CXuI. Ubi iehsu super asinum sedens Hierosolymam ingreditur.
    CXuII. Ubi iehsu eiicit de templo ementes et uendentes, et dat responsum Phariseis.
    CXuIII. Ubi iehsu pretulit ceteris uiduam propter duo era minuta, adiungens parabolam de Phariseo et publicano, et contra eos qui se extollunt.
    CXIX. De Nicodemo, qui uenit ad Iesum nocte.
    CXX. De muliere a Iudeis in adulterio deprehensa.
    CXXI. Ubi iehsu maledixit ficulneam, et aruit.
    CXXII. Ubi iehsu dicit parabolam ad discipulos propter orandi instantiam in iudice duro et uidua.
    CXXIII. Ubi iehsu interrogatur a principibus sacerdotum, In qua potestate hec facis? adiungens parabolam de duobus filiis in uineam missis.
    CXXIu. Parabola de patrefamilias, qui uineam suam ocauit agricolis.
    CXXu. Simile est regnum celorum homini regi, qui fecit nuptias filio suo.
    CXXuI. Ubi pharisei mittunt ad Iesum dolo interrogantes, Si licet tributum reddere Cesari?
    CXXuII. De Sadduceis qui dicunt non esse resurrectionem, et interrogant de septem fratribus qui unam uxorem habuerunt.
    CXXuIII. Ubi Scriba interrogat Iesum, quod mandatum maximum est in lege.
    CXXIX. Ubi docente Iesu in templo, miserunt pharisei eum comprehendere.
    CXXX. Ubi iehsu interrogat phariseos, cuius filius est Christus.
    CXXXI. Ubi iehsu docet: Ego sum lux mundi.
    CXXXII. Ubi iehsu faciens lutum de sputo, ponens super oculos ceci nati, curauit eum.
    CXXXIII. Ubi iehsu agnitus est eidem ceco, et contendit multa cum Iudeis.
    CXXXIu. Ubi interrogatur iehsu a Iudeis: Si tu es Christus, dic nobis manifeste.
    CXXXu. Ubi iehsu resuscitat Lazarum a mortuis, et principes consilium faciunt ut interficerent eum.
    CXXXuI. Ubi non receptus iehsu in ciuitate Samaritana, Ioannes et Iacobus dicunt ad eum: Si uis, dicimus ut ignis descendat de celo.
     CXXXuII. Ubi iehsu uenit in Bethaniam, et multi Iudeorum euntes propter Lazarum, crediderunt in eum.
    CXXXuIII. Ubi Martha fudit alabastrum unguenti in capite Iesu, et increpat phariseum.
    CXXXIX. Ubi Hierosolymis Greci uidere uoluerunt Iesum.
    CXL. Ubi Pharisei interrogant Iesum, quando uenit regnum Dei.
    CXLI. Ubi iehsu loquitur ad turbas et discipulos de Scribis et Phariseis.
    CXLII. Ubi iehsu lamentatur Ierusalem.
    CXLIII. Ubi multi ex principibus crediderunt in eum, et non confitebantur, ne de Synagoga eiicerentur.
    CXLIu. Ubi ostendunt discipuli Iesu structuram templi.
    CXLu. Ubi sedente Iesu in monte Oliueti, interrogant eum discipuli, Quod signum erit aduentus tui, uel eorum que dixisti? et predicat eis de euersione Ierusalem et signis et prodigiis.
    CXLuI. De parabola ficulnee.
    CXLuII. Ubi iehsu diem iudicii aduersus tempora Ne et Loth assimilauit, et de fideli et prudente dispensatore,
    CXLuIII. De decem uirginibus.
    CXLIX. De eo qui peregre proficiscens, talenta seruis suis distribuit.
    CL. Ut lumbi semper precincti sint, et lucerne ardentes.
    CLI. De eo qui peregre accipere sibi regnum proficiscens, decem mnas seruis suis dedit.
    CLII. Cum uenerit Filius hominis in maiestate sua.





CAPITULA LIBRI Iu.

    CLIII. Ubi iterum consilium faciunt principes, et uadit Iudas ad eos.
    CLIu. Ubi iehsu lauat pedes discipulorum.
    CLu. Ubi iehsu mittit discipulos preparare sibi pascha, et dicit eis quod Unus ex uobis me tradet.
    CLuI. Ubi iehsu tradit sacramentum corporis et sanguinis sui, et ubi iehsu dicit ad Petrum: Expetiuit Satanas ut uos uentilet, et: Omnes hodie in me scandalizabimini.
    CLuII. Ubi iehsu hortatur discipulos suos, ut non paueat cor eorum.
    CLuIII. Ubi iehsu dicit discipulis suis, qui quod habet baiulet.
    CLIX. Ubi iehsu dicit: Ego sum uitis et uos palmites.
    CLX. Ubi iehsu uenit in Gethsemani, et orat ut transferat calicem istum.
    CLXI. Ubi Iudas uenit cum turbis comprehendere Iesum.
    CLXII. Ubi adolescens quidam indutus sindone, sequebatur Iesum,
    CLXIII. Ubi interrogat princeps sacerdotum Iesum de discipulis suis et de doctrina eius.
    CLXIu. Ubi falsi testes aduersus Iesum querebantur.
    CLXu. Ubi princeps sacerdotum adiurat Iesum: Si tu es Christus, dic nobis.
    CLXuI. Ubi traditur Pilato iehsu et penitet Iudas.
    CLXuII. Ubi Pilatus audit inter Iudeos et Dominum, mittit eum ad Herodem.
    CLXuIII. Ubi uxor Pilati misit ad eum, dicens: Nihil tibi sit et iusto illi.
    CLXIX. Ubi Pilatus dimisit Barabbam, et tradidit Christum ad crucifigendum.
    CLXX. Ubi duo latrones cum Christo crucifigi dicuntur, et ubi iehsu de cruce de matre sua dixit ad discipulum, quem diligebat: Ecce mater tua.
    CLXXI. Ubi Ioseph petit corpus Iesu a Pilato et sepelit una cum Nicodemo.
    CLXXII. Ubi Iudei signant monumentum.
    CLXXIII. Ubi prima die Sabbati suscitatur iehsu a mortuis.
    CLXXIu. Ubi custodes monumenti annuntiauerunt sacerdotibus de resurrectione Christi.
     CLXXu. Ubi iehsu apparuit mulieribus post resurrectionem.
    CLXXuI. Ubi iehsu duobus euntibus in castellum apparuit.
    CLXXuII. Ubi iehsu apparuit discipulis suis.
    CLXXuIII. Ubi iehsu iterum apparuit Thome.
    CLXXIX. Ubi iterum apparuit iehsu discipulis super mare Tiberiadis.
    CLXXX. Ubi iehsu ter dicit Petro: Diligis me?
    CLXXXI. Ubi discipuli euntes in Galileam, uiderunt et adorauerunt Dominum, et assumptus est in celis coram eis.


Notum facimus lectori quod expositionis lucem sumpsimus ab Hieronymo, Hilario, Rabano, super Mattheum; ab Hieronymo et Beda, super Marcum; in Lucam uero, ab Ambrosio et Beda; in Ioannem, ab Augustino et eius abbreuiatore Albino. Insuper  etiam opus illuminant Augustinus De concordia euangelistarum, Augustinus De uerbis Domini, Augustinus De questionibus Euangelii, Homilie Origenis, Gregorii, Ioannis Chrysostomi, et aliorum plurimorum. Ubi ergo sententiarum incisiones aliquantulum prolixe sunt, expositorum nomina uel primas syllabas siue litteras affiximus in margine, aut super sententiarum principia, ut uel sic discernatur que cuius auctoris sit sententia. Hoc equidem Rabanus, hoc et Beda fecere, potiora sanctorum dicta suaui eloquio colligentes, uelut apes ad mellificandum dulcissimos flores. Igitur H littera, lectori designet Hieronymum super Mattheum, A littera, Augustinum, super Ioannem, et super sermonem Domini in monte habitum, B uero, Bedam  super Lucam, in quo Ambrosii expositio claro sermone explicatur. Hos siquidem maxime secuti sumus. M uero littera significat, quod de predictis seu aliis expositionibus particulatim colligitur, uel cuiuslibet magistri sententiam. Cum enim scriptum sit: Spiritum nolite exstinguere, prophetias nolite spernere : bene a quolibet dicta, tanquam  ipsius Spiritus sancti uerba, studui apponere. Clara itaque sententiarum positio, incompositionem uerborum merito excusabit. Quid enim prodest, ut beatus ait Augustinus, clauem esse auream, si aperire non ualeat? et quid obest eam esse ligneam, si bene aperiat? Interpretationes quidem paucas interserimus, quia in fine operis ordine alphabeti locabimus omnes ad Euangelium pertinentes  , ut inde lector, prout opportunitas dabit, argumenta eliciat. Ait enim Arator:

A nomine sepe uidemus

Argumenta trahi documentaque maxima gigni.

Hic quoque notandum censuimus quod ait Hieronymus in prefatione ad papam Damasum: »Canones quos Eusebius Cesariensis episcopus Alexandrinum  secutus Ammonium, in decem numeros ordinauit, sicut in Greco habentur expressimus. Quos cum legeris, similitudines euangelistarum et singularitates scire ualebis. In canone primo concordant omnes. In secundo, tres: Mattheus, Marcus, Lucas. In tertio, tres: Mattheus, Lucas, Ioannes. In quarto, tres: Mattheus, Marcus, Ioannes. In quinto, duo: Mattheus, Lucas. In sexto, duo: Mattheus, Marcus. In septimo, duo: Mattheus, Ioannes. In octauo, duo: Marcus, Lucas. In nono, duo: Lucas, Ioannes. In decimo propria sunt uniuscuiusque. Singulis uero libris Euangelii, ab uno incipiens usque ad finem librorum, dispar numerus increscit. Hic cifris expressus, sub se habet  alium numerum litteris notatum, qui usque ad decem procedens, indicat, prior numerus in quo sit canone requirendus. Cum igitur aperto codice capitulum scire uolueris, cuius canonis sit, ex subiecto numero doceberis; et recurrens ad uolumina singulorum, reperies in quibus uel eadem, uel uicina dixerunt. Hucusque Hieronymus.



LIBER PRIMUS.



PROLOGUS LUCAE EuANGELISTAE.


 Quoniam quidem multi conati sunt ordinare narrationem, que in nobis complete sunt, rerum: sicut tradiderunt nobis qui ab initio ipsi uiderunt, et ministri fuerunt sermonis: uisum est et mihi assecuto a principio omnia, diligenter ex ordine tibi scribere, optime Theophile, ut cognoscas eorum uerborum, de quibus eruditus es, ueritatem.

Multi non tam numerositate quam heresum diuersitate, ut Basilides et Apelles, temeraria presumptione conati sunt scribere de rebus nostre salutis, que in nobis a Deo complete sunt et redundant. Quod redundat, nulli deficit; et de completo nemo dubitat, cum fidem effectus astruat. Itaque completum Euangelium redundat per uniuersum mundum, mentes fidelium rigans et confirmans.  Conatur autem, qui incipit nec perficit, qui suis  uiribus, non gratie Dei, que irrigat, confidit. Non conatur, qui diuino Spiritu res et dicta ministrante cepta complet. Qui ab initio tam corporeo quam mentis intuitu uiderunt res factas à Domino, et ministri fuerunt sermonis uerbo et exemplo, docendo tradiderunt nobis. Non solum Marcus et Lucas auditu didicerunt que scriberent, sed etiam Ioannes et Mattheus multa de infantia, pueritia, genealogia Saluatoris aliis narrantibus didicerunt. uisum est et mihi scribere, Spiritu sancto instigante, cuius gratia geritur, ut id quod bonum est, nobis etiam bonum uideatur. Assecutum quidem se non pauca dicit, sed omnia, id est multa, de quibus, que ad fidem legentium confirmandam crederet, idonea scripsit. Theophilus interpretatur amans Deum, uel amatus a  Deo. Quisquis ergo amat Deum, siue à Deo se desiderat amari, obediat Euangelio tanquam sibi scripto. Heretici noua promittunt, sed Theophilo uerborum, de quibus eruditus est, ueritas exprimenda promittitur.



CAPUT PRIMUM.

In principio erat uerbum, et uerbum erat apud Deum, et Deus erat uerbum. Hoc erat in principio apud Deum.

uerbum, id est sapientia nata, disponens omnia, erat in principio, rerum scilicet creandarum, antequam aliquid fieret. In hoc uidelicet eternaliter erat uerbum, ut esset principium, id est origo et causa futurorum; quod quidem ipsum de semetipso ait: Ego principium, qui et loquor uobis . Ac  si dicat: Ego sum illa superna sapientia, in cuius dispositione omnia prius conduntur mente, quam compleantur opere. Unde et scriptum est: Qui fecit que futura sunt. Et alibi: Omnia in sapientia fecisti . Hoc autem uerbum a quo natum sit, id est cuius sapientia sit, determinat Euangelista, dicens: Et uerbum erat apud Deum, tanquam sapientia in ipso cuius est. At ne sapientia ista Dei aliud, quam Deus putaretur, sicut hominis uel angeli sapientia aliud est quam homo ipse uel angelus, cui per accidens inest, addit: Et ipsum uerbum erat Deus. Tria disiunctim dixerat, illa coniunctim recapitulat, ut ad sequentia transeat. Hoc scilicet uerbum, existens Deus, erat in principio apud Deum. Quarum autem rerum ipsum uerbum esset principium,  ostendit, scilicet omnium naturarum postea factarum. Et hoc est:

Omnia per ipsum facta sunt

Omnis creatura et corporea et incorporea, omne quod naturaliter inest substantiis, ueluti quantitas, qualitas, motus, etc., per Dei uerbum ceperunt esse. Malum uero non est factum per ipsum, quia nulla specie continetur, nulla natura sua subsistit, sed solum priuatio boni est. Sicut enim naturalis luminis absentia cecitas dicitur oculi, et sicut tenebre lucis absentia sunt, et inedia, comestionis exclusio, ita malum dicimus absentiam boni, quod si adesset, creature rationali naturaliter competeret. Etenim cum uoluntas in mente nascitur, motus quidem naturalis est; et si gratia presens fuerit,  que libero arbitrio cooperetur, uoluntatis motum dirigendo et ordinando in his que iustitie sunt, uoluntas bona est, et remuneratione digna est. Si uero motus uoluntatis appetat retinere uel consequi quod iustitia uetat, utique absentia gratie, cuius est motum uoluntatis dirigere et ordinare, inordinatio uoluntatis est, malum est, peccatum est, nichil tamen de subsistentibus est. De hac quippe gratia ait Psalmista: Misericordia eius preueniet et subsequetur me . Et ne quis forte putaret aliqua seu omnia, que per Dei uerbum ceperunt, extra ipsum esse, quasi per semetipsa subsisterent, adiecit:

Et sine ipso factum est nichil.

Tale est igitur, sine ipso factum est nichil, ac si  dicat: Extra ipsum nichil factum subsistit. Sapientia enim attingit a fine usque ad finem fortiter , id est a minima creatura usque ad maximam. Unde Dominus per prophetam: Celum et terram ego impleo . Hieronymus de essentia Dei: Qui celum et terram implet, procul dubio nullus est locus ab eius presentia absens. Super omne quippe creaturam presidet, regendo atque imperando. Subtus omnia est, subsistendo atque portando omnia, non pondere laboris, sed infatigabili uirtute; quoniam nulla creatura per se subsistere ualet, nisi ab ipso sustentetur qui illam creauit. Extra omnia est, sed non exclusus.« Grecus liber non habet sine ipso, sed, extra ipsum. Similiter ibi: Extra me nichil potestis facere . Ut autem intelligas ortum et  mutationem creaturarum fieri absque omni mutatione mentis diuine, que immutabilis et primeua rerum ratio est, supponit:

Quod factum est, in ipso uita erat.

Sciendum quia improprie et figurate dicuntur effectus fuisse, ubi eorum cause originales precesserunt. Sic enim dici solet: Omnes fuimus in lumbis Ade, id est, a causa ibi precedente propagati sumus. Ita etiam dicitur arca fuisse in mente artificis, quia eius dispositio et ordo ibi precessit. Similiter quoque dicitur: Quod factum est, erat in ipso uita, hoc est, a uita in uerbo habita, contraxit quod factum est, et fieri et subsistere. uitam uero in uerbo nominat rerum rationes et causas, immutabiles atque eternas. Unde Augustinus Libro questionum  octoginta trium: »Omnia ratione condita sunt, et non eadem ratione homo qua equus. Hoc enim absurdum est existimare. Singula igitur propriis sunt creata rationibus. Has autem rationes arbitrandum est esse in ipsa mente Creatoris. Non enim extra se quidquam positum intuebatur, ut secundum id constitueret quod constituebat. Quod si he rerum omnium creandarum uarie rationes diuina mente continentur, neque in diuina mente quidquam non eternum atque incommutabile potest esse, he rationes rerum principales, eterne atque incommutabiles manent, quantum participatione fit, ut sit quidquid est, quoquo modo est. Has quidem rationes siue ideas, siue formas, siue species,  siue rationes, licet uocare, et multis conceditur appellare, sed paucissimis uidere quod uerum est.

Et uita erat lux hominum.

Id est, unde rationales creature, ut beate fierent, illuminande erant. In futura etenim uita, que uere uita dicenda est, cognitio sapientie Dei et rationum eius, per quas optime cuncta sunt condita et disposita, tanto beatiorem quemque efficiet, quanto amplius cuique et innotuerit, et participatione sui magis illuminauerit eum. Nam sapore quodam spiritualis gustus id tunc experiendo cognoscetur in ipsa rei specie, quod nunc tenetur in fide. De qua cognitione ipsa ueritas ad Patrem: Hec est autem uita eterna, ut cognoscant te uerum Deum, et quem misisti  Iesum Christum . Quod etiam donum Spiritus sapientie dici solet.

Et lux in tenebris lucet.

Hoc est, ubi etiam ipsa non uidetur nec aduertitur ab his, qui quasi ceci sub sole manent. Quis enim nouit sensum Domini?  hoc est, ex se percipere sufficit rationes, quas Deus habet in omnibus condendis seu disponendis? Unde et subditur:

Et tenebre eam non comprehenderunt.

[AMBR.] Illi uidelicet, qui nondum per eam sunt illuminati, eam percipere nullatenus ualent. Tenebras etiam uitam totam presentem extra futuram Dei uisionem comparatione, illius future claritatis, intelligere possumus. Lucet itaque sapientia Dei  etiam in hac uita, sed lux eius tenebris ignorantie nostre non apparet; quia tam sapienter a Deo omnia condita sunt seu disposita, ut in seipsis iam habeant, unde hanc de se cognitionem prebere queant, que future beatitudini reseruanda est. At uero ut tenebre illuminarentur a luce, missus est Ioannes testimonium perhibere ueritati. Ioannis igitur nobilitas, non solum a parentibus, sed etiam a progenitoribus monstratur; non seculari potestate sublimis, sed religione, ut quasi hereditario iure infusam sibi fidem aduentus Christi predicaret.



CAPUT II.

Fuit in diebus Herodis regis Iude sacerdos quidam nomine Zacarias, de uice Abia, et uxor illi de  filiabus Aaron, et nomen eius Elisabeth.

[BEDA.] Nota est dignitas Aaron primi pontificis in lege; de Abia uero paucis dicamus. Abia familiam de qua Zacarias ortus est, sors octaua contigit, cum Dauid cultum domus Dei ampliaret, ministeria sacerdotum in uiginti quatuor sortibus diuidens . Apte itaque preco Noui Testamenti in uice sortis octaue nascitur, quia per octonarium, Nouum Testamentum propter sacramentum resurrectionis, sicut per septenarium uetus propter Sabbatum sepe intelligitur.

Erant autem iusti ambo ante Deum, incedentes in omnibus mandatis et iustificationibus Domini sine querela.

 Ante Deum qui uidet in corde et non fallitur, iusti erant, sed apud homines opprobrium sustinebant, quia lex steriles maledixit. Prius est mandatum, deinde iustificatio. In mandatis Domini incedimus, cum eis obedimus. Cum uero congrue iudicamus, iustificationes eius tenemus. Plena est hec laudatio, que genus in maioribus, mores in equitate, officium in sacerdotio, factum in mandato, iudicium in iustificatione comprehendit. De hoc quod addit, sine querela, ait Apostolus: Prouidentes bona non tantum coram Deo, sed etiam coram hominibus . Et Ecclesiastes: Ne sis, inquit, multum iustus ; quia plerumque iustitia durior hominum querelam prouocat: que uero temperata est, etiam inuidie querimoniam uitat.

 Et non erat illis filius, eo quod esset Elisabeth sterilis et ambo processissent in diebus suis.

[BEDA.] Diuinitus est procuratum, ut de prouectis, diuque fructu coniugii priuatis, Ioannes nasceretur, quatenus et donum Dei gratius esset eis, et ceteris miraculi stupor, futurum prophetam designaret.

Factum est autem cum sacerdotio fungeretur Zacarias in ordine uicis sue, ante Deum secundum consuetudinem sacerdotis, forte exiit ut incensum poneret, ingressus in templum Domini, et omnis multitudo populi erat orans foris hora incensi.

Cum ex precepto Moysi uno sacerdote decedente, unus succedere iubeatur, tempore Dauid statutum est ut uicissim ministrantes per octonos dies, a Sabbato  usque ad Sabbatum tempore uicis sue, singuli castimonie studerent, nec interea domum suam tangerent. Zacarias sorte exigit, non noua, sed prisca, illa uidelicet qua successit in uice Abia, cum primo ad pontificatum accederet. Hec solemnitas decima die septimi mensis a paschali mense, quam diem expiationis siue propitiationis uocant, celebratur, quando solus pontifex introibat in secundum tabernaculum cum sanguine. In quo significatur iehsu sacerdos, qui, impleta dispensatione carnis, celi secreta subiit, ut propitium nobis faceret Patrem, et interpellaret pro peccatis eorum qui adhuc pro foribus orantes exspectant, et diligunt aduentum eius. Pulchre igitur ea die descensio eius per angelum nuntiatur, qua eius per legem ascensio figurabutur,  quia qui descendit, ipse est et qui ascendit . Beda in tractatu de electione Matthie apostoli: »Summus sacerdos sorte queri iubebatur, ut uerum querendum fuisse Sacerdotem figuraretur, donec ueniret qui per proprium sanguinem introiuit semel in sancta, eterna redemptione inuenta . Cuius hostia tempore Pasche immolata; sed die Pentecostes Spiritu sancto igne apparente, consummata est. ueteris enim erat consuetudinis, acceptas Deo uictimas, celesti igne consummi. Donec ergo ueritas impleretur, figuram licuit exerceri. Unde est quod Matthias, qui ante Pentecosten ordinatur, sorte queritur; septem uero diaconi, qui postea non sorte, sed discipulorum tantum electione , apostolorum uero oratione et manus impositione  .«

Apparuit autem illi angelus Domini, stans a dextris altaris incensi.

[AMBR.---BEDA.] Angeli Dei dicuntur apparere, quia non possunt preuideri, sed in potestate illorum est, et uideri quando uolunt, et non uideri quando nolunt. Bene a dextris altaris apparuit, quia et aduentum ueri sacerdotis, et mysterium sacrificii uniuersalis et celestis doni gaudium annuntiabat. Sicut enim per sinistram presentia, sic per dexteram sepe bona pronuntiantur eterna, iuxta illud in laude sapientie: Longitudo dierum in dextra eius, in sinistra illius diuitie .

Et Zacarias turbatus est uidens, et timor irruit saper  per eum. Ait autem ad illum angelus: Ne timeas, Zacaria, quoniam exaudita est deprecatio tua.

Sicut humani defectus est terreri, ita benignitatis est angelice, pauentem de suo aspectu, blandiendo solari. Contra, demones si quos sua presentia territos senserint, ampliori horrore concutiunt. Exaudita est deprecatio facta pro populi redemptione, non pro sobole, quam desperabat se posse habere. Sed quoniam populi salus per Christum futura erat, nuntiatur Zacarie filius nasciturus, qui predicando penitentiam et fidem, prepararet Saluatori plebem.

Et uxor tua Elisabeth pariet tibi filium, et uocabis nomen eius Ioannem.

Singularis meriti indicium datur, quoties hominibus  a Deo nomen uel imponitur uel mutatur. Sic Abraham, quod pater multarum gentium erat futurus, Abraham est uocatus ; sic Iacob quia Deum uidit, Isrel appellari meruit. Ioannes interpretatur, in quo est gratia, uel Domini gratia, in quo declaratur et parentibus eius gratiam esse donatam, et ipsi Ioanni, qui ex utero matris sancto Spiritu erat replendus.

Et erit gaudium tibi et exsultatio, et multi in natiuitate eius gaudebunt.

Gaudium ad mentem, exsultatio ad corporis hilaritatem spectat. Nato precursore, multi gaudent; nato Domino, magnum gaudium nuntiatur quod erit omni populo ; quia hic salutem multis predicat,  ille omnibus dat. [AMBR.] Notandum quod Iacob in generatione duodecim filiorum gaudet, Abrahe pariter et Zacarie filii dantur. Diuinum igitur munus est fecunditas parentis. Agant igitur patres gratias, quia genuerunt; filii, quia geniti sunt; matres, quia honorantur premiis coniugii.

Erit enim magnus coram Domino, et uinum et siceram non bibet, et Spiritu sancto replebitur adhuc ex utero matris sue.

[BEDA.] Magne coram Domino uirtutis est, predicare in deserto celestia gaudia, terrenas delicias spernere, pro ueritate capite truncari. Siceram uocant Hebrei omne poculum quod inebriare potest, siue de pomis siue de frugibus, seu de qualibet alia materia confectum. In lege Nazareorum erat, uino et sicera  tempore consecrationis abstinere. Ioannes uero et Samson et Ieremias ut semper Nazarei, id est, sancti manerent, semper his abstinebant. Decet enim eum qui musto sancti Spiritus desiderat impleri, nullo poculo debriari. Siceram non bibet, et adhuc idem preter illam uirtutem Spiritu sancto replebitur ex utero.

Et multos filiorum Isrel conuertet ad Dominum Deum ipsorum, et ipse precedet ante illum in spiritu et uirtute Elie, ut conuertat corda patrum in filios, et incredulos ad prudentiam iustorum, parare Domino plebem perfectam.

[BEDA.] Illos conuertit ad Dominum, quibus in fide uenturi dedit baptismum. In spiritu Elie dicitur precedere; quia, sicut ille preco uenturus est iudicis, ita hic preco factus est Redemptoris. uirtus quoque  simillima fuit ambobus; quia ambo in deserto, ambo uictu parci, uestitu inculti, ambo regum insaniam tolerant. Ille Iordanem, celum petiturus diuisit; hic ad lauacrum, quo celum petitur, multos conuertit. Corda patrum in filios conuertere, est spiritualem sanctorum antiquorum scientiam populis predicando infundere; prudentia uero iustorum est, non de legis operibus iustitiam presumere, sed ex fide salutem querere, ut, quamuis in lege positi legis iussa perficiant, gratia se tamen per Christum saluandos intelligant. Iustus enim ex fide uiuit . Hinc Petrus ait: Per gratiam Domini credimus saluari: quemadmodum et patres nostri . Quia uero hac sententia per Ioannem imbuti, et per Eliam imbuendi sunt Iudei, utpote  diutius increduli: fere eadem uerba que Angelus de Ioanne, Malachias predicit de Elia . Litteram sic iunge: Precedet, parare Domino plebem perfectam.

Et dixit Zacarias ad angelum: Unde hoc sciam? Ego enim sum senex, et uxor mea processit in diebus suis.

[BEDA.] Ob altitudinem promissorum hesitans, signum querit, cui allocutio angelica sufficere debuerat. Unde merito penam luit in taciturnitate quam meruit, ut qui discredendo locutus est, iam tacendo credere discat.

Et respondens angelus, dixit ei: Ego sum Gabriel qui asto ante Deum, et missus sum loqui ad te, et hec tibi euangelizare. Et ecce eris tacens, et non poteris loqui usque in diem quo hec fiant, pro eo quod non  credidisti uerbis meis, que implebuntur in tempore suo.

Angeli cum ad nos ueniunt, sic exterius implent ministerium, ut tamen nunquam desint interius per contemplationem. Missi, ante Deum sunt; quia quocunque ueniunt, intra ipsum currunt qui ubique est.

Et erat plebs exspectans Zacariam, et mirabantur quod tardaret ipse in templo. Egressus autem non poterat loqui ad illos. Et cognouerunt quod uisionem uidisset in templo, et ipse erat innuens eis, et permansit mutus. Et factum est ut impleti sunt dies officii eius, abiit in domum suam.

[AMBR.---BEDA.] Muto Zacarie similis est populus Iudeorum, actuum suorum non potens reddere rationem. Pontifices autem uicis sue tempore continentiam  seruantes impleto templi officio, ad domos uxoresque suas necessario redibant; quia tunc sacerdotalis successio ex stirpe Aaron querebatur. Nunc autem quia sacerdotibus non carnalis successio, sed spiritualis inquiritur perfectio, ut semper altari queant assistere, semper castitas obseruanda precipitur.

Post hos autem dies concepit Elisabeth uxor eius.

Post dies uidelicet officii Zacarie completos. Gesta sunt hec, inquit Ioannes Chrysostomus, mense Septembri, uIII Kalendas Octobris, luna XI quando celebratur ieiunium scenopegie in equinoctio, quando incipit dies minui, quia ille concipiebatur, qui dixit: Me oportet minui, illum autem crescere . Minorata etenim fuerat lux a tenebris, cum secundum legem Deo sacrificia offerrentur, que iam cessare  oportebat, cum Baptista conciperetur. Et ideo pater eius sacerdos Iudeorum emutuit, quia iam cessare oportebat sacrificia sacerdotalia, ueniente sacerdote, qui pro peccatis omnium se offerret. In die ieiuniorum conceptio Ioannis predicitur, quia per ipsum afflictio penitentie erat predicanda.

Et occultabat se mensibus quinque, dicens: Quia sic fecit mihi Dominus in diebus quibus respexit auferre opprobrium meum inter homines.

[AMBR.---BEDA.] Quanta sanctis cura sit, ne quid turpe de quo erubescere debeant, admittant, ostendit Elisabeth, que de dono Dei erubescit, et uerecundatur concepisse in anili etate, ne in senectute libidini uacasse uideatur, que etiam in iuuentute nullatenus exercenda est, nisi causa sobolis uel uitande  fornicationis. [BEDA.] Allegorice per Zacariam, sacerdotium Iudeorum; per Elisabeth, lex signatur, que sacerdotum doctrinis exercitata, quasi uirili auxilio, spirituales Deo filios gignere debeat. Sed quasi sterilis erat, quia neminem [nichil] ad perfectum ducebat , nec ianuam celi aperiebat. Ambo erant iusti, quia et bona fuit lex, et bonum sacerdotium tempore suo. Ambo processerant in diebus suis, quia legalis deuotio tempore Moysi, quasi in adolescentia cum sacerdotio floruit; sed, adueniente Christo, lex et sacerdotium in senecta fuerunt, cum et sacerdotii ordo per ambitiones et contentiones pontificum confusus, et lex per Phariseorum traditiones preuaricata fuit. Zacarias ingreditur  templum; quia sacerdotum est intelligere Dei sanctuarium, et intrare in illud per intellectum. Foris orat multitudo; quia, dum mystica penetrare nequit, necesse est ut doctorum monitis humiliter intendat. Dum altari thymiama imponit, nasciturum Ioannem cognoscit; quia dum doctores diuina lectione inflammantur, gratiam Dei uenturam per Christum de interiori medulla litterarum, quasi de uulua Elisabeth prodituram, reperiunt. Et hoc per angelum, quia lex est ordinata per Angelos in manu mediatoris . Non credens, mutus fit; quia mutus est, qui spiritualem sensum in littera non intelligit. Nec quasi magister, talis ualet docere populum, sed quasi nutibus innuit; quia nec rationem attendit sacrificiorum, nec curat scire dicta prophetarum. Muto  Zacaria, concipit Elisabeth Ioannem; quia, licet pontifices et Pharisei nec intrent interiora legis, nec auditores intrare permittant, interiora tamen legis sacramentis Christi abundant. Quinque mensibus Elisabeth occultat conceptum, siue quia Moyses legifer quinque libris mysteria Christi parabolatim designat; seu quia ipsa lex [sibi] Christi dispensationem in quinque mundi etatibus per sanctorum facta uel dicta figurat. Et quia incarnatio Christi sexta seculi etate ad legis impletionem futura erat, recte sexto mense a conceptione Ioannis nasciturum Saluatorem angelus Marie nuntiat.



CAPUT III.

In mense autem sexto missus est angelus Gabriel a  Deo in ciuitatem Galilee, cui nomen Nazareth, ad uirginem desponsatam uiro, cui nomen erat Ioseph de domo Dauid, et nomen uirginis Maria.

[GRECOR.] Mensem sextum, Martium intellige, cuius die 25 Saluator traditur conceptus et passus. Idcirco angeli priuatis nominibus censentur, ut per uocabula quid ministraturi ueniant ostendatur. Gabriel ergo Dei fortitudo dicitur; quia illum nuntiat, qui erias potestates debellaturus erat. Ob multas quippe causas uirgo desponsata fuit. Primo, quia cognata erat Ioseph, ut per eum origo uirginis cognosceretur, quia ambo erant de domo Dauid, et moris est Scripture feminarum genealogiam non texere. Deinde, ne uelut adultera lapidaretur a Iudeis. Tertio, ut in Aegyptum fugiens, solatium uiri  et integritatis haberet custodiam. Quarto, ne partus eius pateret diabolo. Itaque quia lubrica fama pudoris est, noluit Dominus ortus sui fidem matris iniuriis astruere; sed potius aliquos de suo ortu, quam de matris pudore dubitare permisit. In quo et impudicis uirginibus occasio tollitur, ne dicant matrem Domini fuisse infamatam. [BEDA.] Interpretatur autem Maria, stella maris Hebraice; domina, Syriace, quia et lucem salutis et Dominum mundo edidit, edocta per angelum: cum econtra suasu diaboli femina seducta, peccati tenebras et seruitutem intulerit. Mystice, Maria desponsata, sed uirgo, typus Ecclesie est, que est immaculata, sed nupta. Concipit nos uirgo, sed spiritu; paruit nos uirgo sine gemitu.

 Et ingressus angelus ad eam, dixit: Aue, gratia plena. Dominus tecum; benedicta tu in mulieribus.

Gratia plena erat in uitiorum exclusione, ueritatis cognitione, uirtutis amore: que prima inter feminas uirginitatis gloriosum munus obtulit Deo. Dominus tecum in mente, Dominus tecum in utero, Dominus tecum in auxilio, cuius templum sanctum es. Super omnes feminas benedicta est, quam pariter angeli et homines uenerantur tanquam Dei matrem et uirginem.

Que cum audisset, turbata est in sermone eius, et cogitabat qualis esset ista salutatio.

[BEDA.] uirgo uiri salutationis ignara, uerborum nouitate terretur. uirginum quippe est, ad omnes uiri ingressus pauere, omnesque uiri affatus uereri.  Maria ergo nouam benedictionis formulam mirabatur, que nusquam ante lecta fuerat.

Et ait angelus ei: Ne timeas, Maria: inuenisti enim gratiam apud Deum.

Familiarius, quasi notam, uocat eam ex nomine, suadens ei non timere. Inuenisti gratiam, totius gratie auctorem conceptura. Unde sequitur:

Ecce concipies in utero et paries filium, et uocabis nomen eius Iesum.

Concipies, et incorrupta manebis; paries, et uirginitatis non patieris detrimentum. iehsu saluator siue salutaris interpretatur, quia saluum facturus erat populum suum a peccatis.

Hic erit magnus et Filius Altissimi uocabitur, et dabit illi Dominus Deus sedem Dauid patris eius.

 Ioannes erit magnus coram Domino, ut homo; hic uero magnus, ut Deus Dei Filius. iehsu accepit sedem Dauid, ut gentem cui Dauid temporaliter gubernacula prebuerat, ipse perpetuum uocaret ad regnum. Quod autem Filius Altissimi, et Dauid patrem habere dicitur, in duabus naturis, Dei uidelicet et hominis, una Christi persona demonstratur.

Et regnabit in domo Iacob in eternum, et regni eius non erit finis.

In presenti uita corda inhabitans regnabit, in futuro de exsilio ad gloriam uocans. Hinc Isaias: Et pacis non erit finis . Domum Iacob, totam Ecclesiam dicit, que per fidem et confessionem Christi ad patriarcharum pertinet sortem: et in his qui de bona radice patriarcharum nati sunt, et in  illis qui de oleastro gentium excisi, in oliuam bonam Iudeorum sunt inserti .

Dixit autem Maria ad angelum: Quomodo fiet istud quoniam uirum non cognosco?

Non ait: Unde hoc sciam? sed: Quomodo fiet? quia non dubitabat de uerbis angeli. Legerat: Ecce uirgo concipiet et pariet filium ; sed quomodo fieret non legerat, nec ab angelo audierat.

Et respondens angelus, dixit: Spiritus sanctus superueniet in te, et uirtus Altissimi obumbrabit tibi.

Spiritus sancti dona uocat Spiritum sanctum. Et ita nomen cause attribuitur effectui, ut sepe fieri solet. Eumdem quoque nominat uirtutem Altissimi, iuxta hoc quod Dominus discipulis promittens aduentum eiusdem Spiritus, ait: uos autem sedete in  ciuitate, quoadusque induamini uirtute ex alto . Umbra uero fit a lumine et a corpore, cum quodlibet obumbraculi genus inter nos et solem opponimus, quod lucem eius nobis tolerabiliorem reddamus. Itaque lux incorporea diuinitatis, in natura sua inuisibilis, ut quoquomodo posset in nostra uideri substantia, infirmitatis nostre uelamen  assumpsit in uirgine. Et hoc est quod dicit, Spiritus sanctus superueniet in te, id est donum sancti Spiritus inestimabile, noua scilicet gratia et singularis conferetur tibi; et ita ipse Spiritus sanctus, cuius est omnia bona distribuere et conseruare, atque optimo fine confirmare, unde uirtus Altissimi dicitur: obumbrabit, quasi umbraculum  uidelicet corpus humanum de carne tua formabit splendori lucis eterne, hoc est, Dei sapientie, Et hoc fiet tibi, id est ad immensam gloriam tui, que pre ceteris illuminaberis.

Ideoque quod nascetur ex te sanctum, uocabitur Filius Dei.

[BEDA.] Nos etsi sancti efficimur, non tamen sancti nascimur, dicente Propheta: In iniquitatibus conceptus sum ; iehsu uero singulariter natus est sanctus, quia ex commistione carnalis copule conceptus non est.

Et ecce Elisabeth cognata tua, et ipsa concepit filium in senectute sua. Et hic mensis est sextus illi, que uocatur sterilis, quia non erit impossibile apud Deum omne uerbum.

 [BEDA.] Ordo est: Et ecce et  ipsa Elisabeth cognata tua concepit filium. Ne uirgo se parituram diffidat, accipit exemplum anus sterilis pariture, ut discat omnia Deo possibilia, etiam in eis que nature ordini uidentur contraria. uel aliter: Non quasi incredulam exemplis hortatur angelus ad fidem, sed credenti que audierat ampliora replicat miracula, ut que Deum uirgo erat paritura, precursorem quoque de anu sterili nasciturum cognosceret. Sciendum quod Aaron qui de Leui, uxorem accepit de tribu Iuda Elisabeth sororem Naasson: et Ioiada pontifex uxorem habuit de tribu regali Iosabeth filiam Ioram. Per hos itaque nec non per alios, utreque tribus, regalis et sacerdotalis, coniuncte fuerunt. Hinc Maria et Elisabeth cognate erant; et congruit  ut de utraque tribu mediator nascatur, qui regnat in eternum, et est sacerdos secundum ordinem Melchisedech .

Dixit autem Marie: Ecce ancilla Domini, fiat mihi secundum uerbum tuum, et discessit Angelus ab illa.

Que mater Domini eligitur ancillam se nuncupat, sue conditionis et diuine dignationis per omnia memor et cum magna deuotione promissum angeli optat impleri, Augustinus in sermone qui sic incipit: Legimus et fideliter retinemus. »Accepto uirginis consensu, mox celestis regionis accolas repetiuit angelus; et ecce subito secretum uirginis ineffabilis potentia penetrauit, quia eternus sol de summa altitudine claritatis paterne descendens, uulue uirginalis  aditum reserauit, et totius mundi caliginem fulgida coruscatione repressit. Intrat mundi artifex angustias uentris humani, efficitur grauida mater intacta. Circumdat Maria uirum, angelo fidem dando; quia Eua perdidit uirum, serpenti consentiendo.« Gregorius in epistola illa, Quia caritati nil longe est: »Non prius in utero uirginis caro concepta est, et postmodum diuinitas uenit in carnem, sed mox uerbum uenit in utero, mox uerbum seruata uirtute proprie nature, factum est caro et perfectus homo, id est, in ueritate carnis et anime rationalis. Unde unctus pre participibus dicitur , dono uidelicet Spiritus sancti. Nam hoc ipsum de Spiritu sancto et carne uirginis concipi, a sancto Spiritu ungi fuit.« ORIGENES: »Si hoc uerbum humanum et  corporale, immissum auribus plurimorum, non diuiditur per singulos, ut pars in alio, et pars sit in alio, sed in omnibus integrum et plenum habetur, ut in unoquoque [plenum] totum sit; quanto magis uerbum Dei unigenitum ubique totum est, in celo et in terra, et apud Patrem et in uirgine?

Exsurgens autem Maria in diebus illis, abiit in montana cum festinatione in ciuitatem Iuda.

[BEDA.] Festinat inuisere grauidam Elisabeth de exemplo leta. Quod abiit in montana in ciuitatem Iuda, tribus mensibus ibidem mansura: docet, quia omnis anima que uerbum Dei concipit, uirtutum statim cacumina conscendere debet, et ciuitatem Iuda, id est confessionis et laudis arcem penetrare,  ut ualeat usque ad perfectionem fidei, spei et caritatis, quasi tribus mensibus in ea commorari.

Et intrauit in domum Zacarie, et salutauit Elisabeth. Et factum est ut audiuit salutationem Marie Elisabeth, exsultauit infans in utero eius; et repleta est Spiritu sancto Elisabeth.

Maria salutat Elisabeth, ut humilitatem suam commendet. uocem salutationis Elisabeth prior audiuit, sed Ioannes prior in utero gratiam sensit. Illa nature ordine audiuit, iste in utero exsultauit. Illa Marie sensit aduentum, Ioannes Domini conceptum. Mater repleta est Spiritu sancto, sed filius prius fuit repletus.

Et exclamauit uoce magna, et dixit: Benedicta tu inter mulieres, et benedictus fructus uentris tui.

 Quia magna Dei dona cognouit, non tam clamosa quam deuota exclamauit, que Spiritu sancto plena flagrabat. Intuendum quod Maria eadem uoce benedicitur ab Elisabeth, qua a Gabriele, ut angelis et hominibus ueneranda, et cunctis feminis preferenda monstretur. Fructus uentris eius benedictus est, sicut ait Apostolus: Qui est, inquit, super omnia Deus Benedictus in secula .

Et unde hoc mihi, ut ueniat mater Domini mei ad me?

Elisabeth non perquirit hec quasi nescia, sed miraculi nouitate perculsa.

Ecce enim ut facta est uox salutationis tue in auribus meis, exsultauit in gaudio infans in utero meo.

 Intelligit per Spiritum quo repleta erat, quia exsultatio infantis significet illius uenisse matrem, cuius precursor erat futurus: et ideo que ante erubescebat et se occultabat, quia conceperat filium, iactat se quia genuit prophetam,

Et beata que credidit, quoniam perficientur ea que dicta sunt ei a Domino.

Aperte indicat, quia uerba angeli ad Mariam per Spiritum agnouit. Credidit uirgo, et inde fructum consecuta est. Audita responsione Elisabeth, qua beatam predicauit, matrem Domini appellauit, fidem fortem laudauit, iam congruo tempore perfecit dona percepta, que uirginalis pudor silentio tegebat.

Et ait Maria: Magnificat anima mea Dominum; et exsultauit spiritus meus in Deo salutari meo.

 Spiritus ipse est anima; unde in Passione dicitur: Et, inclinato capite, emisit spiritum . Interdum tamen accipitur pro rationalitate et excellentia anime, ut ibi: Benedicite spiritus et anime iustorum Domino . Anima namque uiuimus, spiritu discernimus et intelligimus. Maria ergo anima et spiritu deuota Deo, totum quod uiuit et sentit, totum quod intelligit et discernit, in Dei magnitudine contemplanda, in eius preceptis obseruandis, in agendis gratiarum laudibus, impendit. Hoc autem est in cithara et psalterio , iuxta Psalmistam psallere Deo. Marie anima Magnificat, id est, magnum cogitat et laudat Dominum, uidelicet Deum Patrem ex quo omnia. Et exsultauit spiritus eius in Deo salutari, id est, in Filio per  quem omnia, per quem salus in ea mundo reparatur. Dicit ergo cum Psalmista: Anima mea exsultabit in Domino, et delectabitur super salutari suo .

Quia respexit humilitatem ancille sue: ecce enim ex hoc beatam me dicent omnes generationes.

[BEDA]. Respexit Dominus intuitu sancti Spiritus humilem Mariam, cum ipse Spiritus obumbrauit in ea. Dei enim respicere, gratiam tribuere est. Recte igitur beata ab omnibus cognominanda gratulatur. Dicebat ut, sicut per superbiam Eue mors intrauit , ita per humilitatem Marie panderetur introitus uite.

Quia fecit mihi magna qui potens est, et sanctum nomen eius.

 Ideo magnificat anima mea Dominum, quia mihi magna facere dignatus est, qui ex se, non ab alio potens est, id est, Deus Pater, et sanctum nomen eius, id est, Filius qui nomen est Patris: nam per illum mundo innotuit. Ergo: Magnificate Dominum mecum, et exaltemus nomen eius . Sanctum est nomen Domini, quia singulari potentia et sanctitate transcendit omnem creaturam.

Et misericordia eius in progenies et progenies timentibus eum.

A speciali dono se uertit ad generalia, statum humani generis describens. Quid superbi, quid humiles mereantur? Quid filii Ade per libertatem arbitrii, quid filii Dei sint per gratiam? Non mihi soli  fecit magna, sed in omni progenie qui timet Deum et operatur iustitiam, acceptus est illi , et misericordia eius, id est, Spiritus sanctus misericordiarum distributor, habitat in eo.

Fecit potentiam in brachio suo, dispersit superbos mente cordis sui

In brachio significatur Filius, non quod tanquam, membrum corpori hereat, sed quia uerbum  operatur Pater. Superbus est, qui uult efferri super id quod est, ut diabolus. Pater ergo qui dicit in psalmo: Eructauit cor meum uerbum bonum : in brachio suo, id est in mente cordis sui, in qua et operatur, et omnia cum tranquillitate iudicat, potenter dispersit superbos. Quia enim diuine mentis uerbum bonum est, abiicit et  damnat superbiam, que initium omnium malorum est , Hieronymus de essentia Dei: »Cor Dei Patris, arcanum sapientie eius mystice innuit, ex quo uerbum eius  impassibiliter sine initio genuit, ipso dicente per Prophetam: Eructauit cor meum uerbum bonum. uel ita: In brachio dispersit superbos tam latentes quam manifestos, quia cordis sui mente, id est intellectu quo Deum uidere deberent, contra eum elati sunt.

Deposuit potentes de sede et exaltauit humiles. Esurientes impleuit bonis, et diuites dimisit inanes.

[BEDA.] Quod premisit in progenies et progenies, annectit, quia per omnes seculi generationes deponit potentes superbos de sede superbie, et exaltat humiles pia dispensatione. Qui enim se exaltat,  humiliabitur: et qui se humiliat, exaltabitur . Esurientes dicit gentiles, qui nec legem habuerant nec prophetas; diuites uero Iudeos, in lege, et prophetis, et psalmis. Hos dimisit inanes Dominus, quando exterminati sunt; illos autem impleuit bonis, quando predicatores receperunt. Impleuit et dimisit, prophetico spiritu dixit, preteritum uidelicet pro futuro.

Suscepit Isrel puerum suum memorari misericordie sue.

[BEDA.] Pulchre puerum appellat Isrel, obedientem uidelicet et humilem, ut Osee dicit: Puer Isrel et dilexi eum . Qui enim contemnit humiliari, non potest saluari; nec dicere cum Propheta: Ecce Deus adiuuat me, et Dominus susceptor  est anime mee . Suscipiet Dominus Isrel in aduentu Elie, memorari, id est, ut memor appareat misericordie sue, non quod memoria misericordie recedat a Deo, sed quasi memorari dicitur, quando post tempus longum uelut prius oblitus miseretur alicuius.

Sicut locutus est ad patres nostros, Abraham et semini eius in secula.

Locutus est Dominus ad Abraham et semini eius in secula, id est, per longa tempora, de misericordia nostre salutis, que omnibus gentibus in Christo collata est. Semen Abrahe spirituale, significat siue in circumcisione siue in preputio fidem Abrahe secutos. Hinc Apostolus ait: Si autem uos Christi,  ergo semen Abrahe estis, secundum promissionem heredes . Quod ergo Deus sanctis suis, tam de gentibus quam de Iudeis, post Abraham de fide incarnationis dignatus est reuelare, semini Abrahe locutus est.

Mansit autem Maria cum illa quasi mensibus tribus, et reuersa est in domum suam.

[BEDA.] Tandiu mansit, donec uideret precursoris natiuitatem propter quam maxime uenerat, et ut tanto tempore Elisabeth et Ioannis cresceret profectus. Nam si in primo aduentu Marie Spiritu sancto sunt repleti, multum est illis superadditum tanta mora mansionis.



CAPUT Iu.

Elisabeth autem impletum est tempus pariendi, et  peperit filium.

uerbum impletionis tantum solet accipi in bonis: ut impleti sunt dies Marie ut pareret  impleuit Salomon edificare domum , defunctus est Abraham plenus dierum , cum uenit plenitudo temporis, misit Deus Filium suum . At contra dies impiorum inanes sunt, sicut legitur: uiri sanguinum et dolosi non dimidiabunt dies suos .

Et audierunt uicini et cognati eius, quia magnificauit Dominus misericordiam suam cum illa, et congratulabantur ei.

In ortu iusti gratia secuture uirtutis, exsultatione uicinorum prefigurante, signatur.

Et factum est in die octauo uenerunt circumcidere  puerum, et uocabant eum nomine patris suis Zacariam. Et respondens mater eius, dixit: Nequaquam, sed uocabitur Ioannes.

Non ignorabat mater filii uocabulum, que iam prophetauerat conceptum esse Christum. Sciuit enim spiritu prophetie de nomine imponendo, quod non didicerat a marito, utpote muto, cui ab angelo prenuntiatum fuerat.

Et dixerunt ad illum: Quia nemo est in cognatione tua qui uocetur hoc nomine. Innuebant autem patri eius, quem uellet uocari eum; et postulans pugillarem, scripsit, dicens: Ioannes est nomen eius, et mirati sunt uniuersi.

[BEDA.] Ioannes est nomen eius. Ac si diceret: Non nos hoc ei nomen imponimus, sed a Deo iam  est impositum. Hoc enim nomen non generis est, sed uatis. Et mirati sunt de conuenientia inter patrem et matrem. Qui puerum nomine patris magis quam Ioannem uocandum decernebant, eos figurant, qui, Domino noue gratie munera declarante, cupierunt eum potius consueta ueteris sacerdotii edicta predicare. Unde bene Zacarias memoria Domini interpretatur, quia memoriam antique obseruationis a Domino date figurat. Pugillaris appellatur uel graphius uel tabella, que pugno potest includi.

Apertum est autem illico os eius et lingua eius, et loquebatur, benedicens Deum. Et factus est timor super omnes uicinos eorum.

[BEDA.] Soluit fides linguam, quam incredulitas  ligauerat. Allegorice Ioannis celebrata natiuitas, gratie est Noui Testamenti inchoata sublimitas. uocabulum Ioannis  mater uerbis, pater litteris intimant; quia lex et propheta cum psalmis gratiam Christi predicant. Pulchre Zacarias octaua die prolis edite loquitur, quia per Domini resurrectionem octaua die factam, sacerdotii legalis arcana patuerunt.

Et super omnia montana Iudee diuulgabantur omnia uerba hec, et posuerunt omnes qui audierant in corde suo, dicentes: Quis putas puer iste erit? Etenim manus Domini erat cum illo.

Precurrentia signa, precursori ueritatis prebent iter. Unde qui audierant, excitati miraculo et timore  stupefacti tacite euentum rei prestolantes dicunt: Quis putas puer iste erit? Manus Domini Filius eius intelligitur, ut in Isaia: Omnia hec manus mea fecit . Aliter uero manus Domini flagellum eius accipitur: ut in Sophonia: Extendam manum meam super Iudam . Inde et Iob: Manus Domini tetigit me . Hic autem manus Domini, potestas eius intelligitur, de qua in Ieremia: Sicut lutum in manu figuli, ita uos in manu mea, domus Isrel .

Et Zacarias pater eius impletus est Spiritu sancto, et prophetauit, dicens: Benedictus Dominus Deus Isrel, quia uisitauit et fecit redemptionem plebis sue.

[BEDA.] Quod Zacarias proxime faciendum cognouerat,  prophetico more quasi iam factum narrat. Nam que prophetantur, secundum tempus futura sunt; sed secundum scientiam prophetantis, pro factis habenda. uisitauit, inquit, plebem suam quasi longa infirmitate tabescentem, et redemit eam filii sui sanguine sub peccato uenditam. Sua dicitur, non quod ueniens suam inuenerit, sed quia uisitando suam fecit. Cui simile est illud in fine Prouerbiorum: Mulierem fortem quis inuenit?  non inuenit mulierem  fortem, sed sibi eam desponsando fecit fortem.

Et erexit cornu salutis nobis, in domo Dauid pueri sui.

Cornu dicit firmam celsitudinem, quia cornu est firmum et excedit carnem cum omnia ossa carne  tegantur. uocatur itaque cornu salutis, regnum Saluatoris, quo mundus et gaudia carnis superantur. In cuius figuram Dauid et Salomon cornu olei sunt in regni gloriam consecrati.

Sicut locutus est per os sanctorum, qui a seculo sunt, prophetarum eius.

A seculo, id est ab initio seculi, quia tota ueteris Testamenti Scriptura prophetia de Christo precessit, et a tempore Ade sancti patres suis quique factis eius dispensationi testimonium reddunt.

Salutem ex inimicis nostris, et de manu omnium qui oderunt nos.

Explanat quod dixerat, erexit cornu salutis nobis, id est, erexit nobis salutem ex inimicis nostris, id est, de potestate omnium qui oderunt nos, siue  sint immundi spiritus, siue peruersi homines. Interim spe salui facti sumus , in futuro reipsa saluabimur.

Ad faciendam misericordiam cum patribus nostris, et memorari testamenti sui sancti, iusiurandum quod iurauit ad Abraham patrem nostrum, daturum se nobis. Ut sine timore de manu inimicorum nostrorum liberati, seruiamus illi.

Erexit salutem in domo Dauid, ad faciendam misericordiam nobis cum patribus nostris, qui in tenebris aduentum Redemptoris exspectant. Et ita erexit salutem memorari, id est, ut memor cognosceretur testamenti sui, ad explendum scilicet iusiurandum quod iurauit ad Abraham, se daturum nobis,  hoc est, completurum in nobis. Sic dico completurum, ut sine timore mortis eterne seruiamus illi. Dei quippe testamentum, id est testatio mentis, et iusiurandum, hoc est, firmum promissum illud fuit, quod dixit Abrahe: In semine tuo, quod est Christus, benedicentur omnes gentes . Dei siquidem promittere, iurare est [BEDA.-AMBR.] Dixerat Dominum, iuxta eloquia prophetarum in domo Dauid nasciturum, dicit nunc eumdem ad explendum testamentum quod Abrahe disposuit, nos esse liberaturum; quia his duobus precipue patriarchis de suo semine et benedictio gentium et Christi est incarnatio promissa. Quod Mattheus quoque breuiter intimauit, dicens: Liber generationis Iesu Christi, filii Dauid filii Abraham . Ubi  notandum quod apud utrumque euangelistam Dauid prefertur Abrahe, quia et si tempore posterior, promissione tamen est maior. Abrahe namque, qui adhuc in preputio positus, propria dereliquit, Deum cognouit, fidei testimonium metuit, fides gentium, et sacer Ecclesie cetus, specialiter est promissus, dicente ad eum Domino: In te benedicentur uniuerse cognationes terre . Dauid autem oraculo sublimiore, quod ex ipso Christus secundum carnem nasceretur, audiuit: Cum impleueris, inquit, dies tuos, suscitabo semen tuum, et firmabo solium eius usque in eteruum: ego ero ei in patrem, et ipse erit mihi in filium  Accepit itaque Abraham principaliter promissum de Ecclesia, Dauid uero de Christo, per quem est ipsa Ecclesia.  Defertur ergo Abrahe principatus secundum fidem populorum, Dauid autem proprietas generationis Christi secundum carnem.

In sanctitate et iustitia coram ipso omnibus diebus nostris.

Sanctitas pertinet ad cultum religionis, iustitia ad moderationem iudicii uel uindicte. Ista coram Domino sunt, quando non queritur alia quam Dei retributio.

Et tu, puer, propheta Altissimi uacaberis, preibis enim ante faciem Domini parare uias eius.

[BEDA.] Repente cum de Domino loqueretur, ad prophetam uerba conuertit, ut hoc beneficium quod propheta futurus erat, Domini esse designaret. Non mirum si alloquitur infantem octo dierum, quia  bene potuit audire uocem patris iam natus, qui salutationem Marie audiuit adhuc in utero clausus. Putandus est quoque Zacarias propter eos qui aderant instruendos, futura filii munera que per angelum didicerat, predicare mox ut loqui potuit. Altissimum uocat, quem Ioannes preibat, iuxta quod Psalmista ait: Mater Sion dicet homo, et homo natus est in ea, et ipse fundauit eam Altissimus. .

Ad dandam scientiam salutis plebis eius, in remissionem peccatorum eorum.

Desiderans commendare nomen Saluatoris frequentat mentionem salutis. Et ne carnalem promitti putaret salutem, inquit: in remissionem peccatorum.

 Per uiscera misericordie Dei nostri, in quibus uisitauit nos oriens ex alto.

Preibis ante faciem Domini ad dandam scientiam salutis, non meritis hominum, sed per uiscera misericordie in quibus, id est, per que uiscera uisitauit nos in assumpta carne oriens ex alto, id est, uerbum Patris, ortum uere lucis aperiens: de filiis tenebrarum et noctis, filios lucis faciens. Unde sequitur:

Illuminare his qui in tenebris et in umbra mortis sedent, ad dirigendos pedes nostros in uiam pacis.

[BEDA.] uisitauit ut illuminaret, oriens illuminare his, qui in tenebris peccatorum, et in umbra mortis, id est, in cecitate ignorantie depressi sunt; quia excludens errorum tenebras, infudit ueram cognitionis sue lucem, et certum iter patrie celestis aperuit.  Pedes nostri, affectiones mentis sunt: que si gratie illuminatoris nostri concordent, diriguntur in uiam pacis, id est, in opera que sunt nobis uia ad pacem celi perpetuam. Congrue prius illuminantur corda, et postea diriguntur in opera pacis, dicente Psalmista: Inquire pacem et persequere eam .

Puer autem crescebat, et confortabatur spiritu, et erat in desertis usque in diem ostensionis sue ad Isrel.

[HIERON.] Predicator penitentie futurus, quantocius potuit, solitudinis aspera petiit, ut et se et auditores suos ab illecebris mundi suspenderet. Assignata precursoris natiuitate, qui prius nascitur, prius predicat, prius moritur, apte subiungitur Saluatoris  generatio et natiuitas secundum carnem. De diuinitatis autem generatione dicit Isaias: Generationem eius quis enarrabit? 



CAPUT u.

Liber generationis Iesu Christi, filii Dauid, filii Abraham.

[RABAN.---ALBIN. In Hom.] Matthei liber dictus est liber generationis, secundum consuetudinem Hebreorum, qui uoluminibus ex principiis eorum nomina imponunt. iehsu Hebraice, Soter Grece, Saluator Latine, uocatus est proprio nomine Redemptor noster. Christus uero unctus in Latino, Messias in Hebreo dicitur eloquio, et est nomen dignitatis, quia antiquis temporibus reges, prophete, sacerdotes,  ungebantur oleo sanctificationis . Ipse autem Christus a Deo pre participibus suis unctus est in regem et sacerdotem, quia in eo diuinitatis plenitudinem habitare complacuit . Merito autem Dauid electione diuina rex et propheta, prefertur Abrahe, tum quia multo ampliores et manifestiores facte sunt ei promissiones de Christo, tum quia maxime in ore populi habebantur Dauid atque promissiones quas susceperat, quod in Euangelio declaratur, ubi Iesum filium Dauid uocant, qui ab ipso curari postulant. [HIERON.] uel aliter. Cum dicitur: Filii Dauid, filii Abraham, ordo est preposterus, sed necessario commutatus; quia, si prius posuisset Abraham, et postea Dauid, ut generatio texeretur, repetendus esset Abraham, hoc modo: Iesu Christi  filii Abraham, filii Dauid, filii Abraham.

Abraham genuit Isaac. Isaac autem genuit Iacob. Iacob autem genuit Iudam et fratres eius.

Abraham principium narrationis est, ad quem fuit principium promissionis. Ismel quidem et Esau fratres Isaac et Iacob, silentio preterit euangelista, quia non remanserunt in cultu unius Dei. Fratres uero Iude digne commemorantur, quoniam patriarche fuerunt.

Iudas autem genuit Phares et Zaram de Thamar.

In genealogia Saluatoris non iuste, sed peccatrices femine nominantur, ad insinuandum uidelicet, quoniam qui de femina formam uiri uoluit assumere, ut uiros et feminas saluaret; de peccatricibus dignatus est nasci, ut peccata deleret Nascitur autem Dominus  de iustis et peccatoribus, iuxta quod Moyses preceperat agnum immolandum sumi de grege ouium et caprarum.

Phares autem genuit Esrom. Esrom autem genuit Aram. Aram autem genuit Aminadab. Aminadab autem genuit Naasson. Naasson autem genuit Salmon. Salmon autem genuit Booz de Rahab. Booz autem genuit Obed ex Ruth.

Quia Dominus nascitur de Ruth Moabitide, impleta est prophetia que dicit: Emitte agnum, Domine, dominatorem terre de petra deserti , id est, de gentibus, que dicuntur petra, quia idola colunt; et desertum, quia sine lege uiuunt.

Obed autem genuit Iesse. Iesse autem genuit Dauid regem.

 Maluit euangelista patrem Dauid uocare Iesse quam Isai, cum utriusque nominis esset, ut indicaret in Christo et in Maria illud impleri propheticum: Egredietur uirga de radice Iesse, et flos de radice eius ascendet . Dauid regem dicit, quia primus rex fuit de tribu Iuda, per quam ordo generationis decurrit.

Dauid autem rex genuit Salomonem ex ea que fuit Urie.

Hoc est, ex Bersabee, que non nominatur hic, quia plus peccauit ceteris hic nominatis. Cum enim esset uxor Urie, miscuit se Dauid in adulterio.

Salomon autem genuit Roboam. Roboam autem genuit Abiam. Abias autem genuit Asa. Asa autem genuit  Iosaphat. Iosaphat autem genuit Ioram. Ioram autem genuit Oziam.

[HIERON.] In quarto Regum uolumine legitur, Ioram fuisse patrem Ochozie, et Ochoziam patrem Ie, et Ioam patrem Amasie, et Amasiam patrem fuisse Azarie, qui appellatus est etiam Ozias. uerum quia Ioram se miscuit generi impiissime Iezabel, ducens filiam eius, tolluntur tres reges e medio: uel, quia propositum erat euangeliste ponere tres tesseradecades, id est, tres quaterdenarios numeros qui sunt quadraginta duo.

Ozias autem genuit Ioatham. Ioatham autem genuit Achaz. Achaz autem genuit Ezechiam. Ezechias autem genuit Manassen. Manasses autem genuit Amon, Amon autem genuit Iosiam. Iosias autem genuit Iechoniam  et fratres eius in transmigrationem Babylonis.

Transmigrationem uero Babylonis dicit, quod filii Isrel captiuati fuerunt in Babyloniam, et ante illam captiuitatem interfectus est iste Iosias a Pharaone Nechao rege Egypti. Cum ergo dicit: Iosias genuit filios in transmigrationem , uel in pro ante ponitur, uel ut quidam uolunt, eos genuit, subaudis ituros in transmigrationem. Require historiam prope finem libri Regum.

Et post transmigrationem Babylonis Iechonias genuit Salathiel.

[HIERON.] Si uoluerimus Iechoniam istum in fine secunde tesseradecadis ponere, in sequenti non erunt quatuordecim. Sciamus ergo Iechoniam priorem ipsum  esse, quem et Ioachim, secundum uero filium eius. Quorum prior per K et M, sequens per ch et N scribitur, quod scriptorum uitio et longitudine temporum apud Grecos Latinosque confusum est. Quod apud nos dicitur K, est C, apud Grecos; et quod apud nos ch, dicitur chi apud illos. Expeditius explanat hoc Hieronymus in exordio Danielis contra Porphyrium: »Ioacim, inquit, filius Iosie, alio nomine appellatus est Heliacim, cui successit in regnum filius eius Ioachin, cognomento Iechonias. Nemo igitur putet eumdem in Danielis principio esse Ioacim, qui in Ezechielis exordio Ioachin inscribitur. Iste enim extremam syllabam habet cim, ille chin. Et ob hoc in Euangelio secundum Mattheum, una uidetur deesse generatio; quia secunda tesseradecas  in Ioacim desinit filium Iosie, et tertia incipit a Ioachin filio Ioacim.« Augustinus uero in libro De concordia euangelistarum, ut sermonem ad allegoriam conuerteret, dixit »eumdem Iechoniam bis esse huic numeratum.«

Salathiel autem genuit Zorobabel. Zorobabel autem genuit Abiud. Abiud autem genuit Eliachim. Eliachim autem genuit Azor. Azor autem genuit Sadoch. Sadoch autem genuit Achim. Achim autem genuit Eliud. Eliud autem genuit Eleazar. Eleazar autem genuit Mathan. Mathan autem genuit Iacob. Iacob autem genuit Ioseph uirum Marie, de qua natus est iehsu, qui uocatur Christus.

[AFRI.] Africanus de consonantia euangelistarum:  »Mathan, inquit, et [Mathat, diuersis temporibus de una uxore Esta nomine, singulos filios procrearunt, quia Mathan qui per Salomonem descendit, uxorem eam prius acceperat, et relicto filio Iacob, defunctus est. Post cuius obitum Mathat qui per Nathan filium Dauid genus duxit, cum esset ex eadem tribu, eamdem Estam accepit uxorem, et ex ea genuit filium nomine Eli. Ergo Iacob et Eli fuerunt uterini fratres. Quorum Iacob ex mandato legis, accepit uxorem fratris sui Eli sine liberis defuncti, et ex ea genuit Ioseph. Itaque Ioseph secundum legem dicitur filius Eli, secundum naturam filius Iacob. Ergo conuenienter dicit Mattheus: Iacob autem genuit Ioseph; et Lucas: Ut putubatur filius Ioseph, qui fuit Eli, qui fuit Mathat .«

 Abraham autem filius Thare, qui fuit Nachor, qui fuit Seruch, qui fuit Ragau, qui fuit Phaleg, qui fuit Heber, qui fuit Sale, qui fuit Cainan, qui fuit Arphaxad.

Beda super Lucam: »Nomen et generatio Cainan, iuxta Hebraicam ueritatem, neque in Genesi, neque in uerbis dierum inuenitur, sed Arphaxad Sela uel Sale filium, nullo interposito, genuisse perhibetur. Sic enim habes: Porro Arphaxad uixit triginta annos, et genuit Sale. Itemque in Paralipomenon: Arphaxad autem genuit Sala, qui genuit Heber. Scito ergo beatum Lucam hanc generationem de Septuaginta interpretum editione sumpsisse, ubi scriptum est, quod Arphaxad centum et triginta quinque annorum, genuerit Cainan, et ipse Cainan, cum centum triginta fuerit annorum genuerit Sela. Sed quid  horum uerum sit, aut si utrumque uerum esse possit, Deus nouit.

Qui fuit Sem, qui fuit Ne, qui fuit Lamech, qui fuit Mathusale, qui fuit Henoch.

Iste est Henoch, qui dilata morte translatus est in paradisum .

Qui fuit Iared, qui fuit Malaleel, qui fuit Cainan, qui fuit Enos, qui fuit Seth, qui fuit Adam, qui fuit Dei.


M. 2[X]

Omnes ergo generationes ab Abraham usque ad Dauid, generationes quatuordecim, et a Dauid usque ad transmigrationem Babylonis, generationes quatuordecim, et a transmigratione Babylonis usque ad Christum, generationes quatuordecim.

 In prima quaterdena est Abraham primus, et Dauid ultimus. In secunda est primus Salomon, Iechonias ultimus. In tertia Iechonias filius Iechonie primus, et iehsu ultimus, qui uenit in mundum per electos patres et circumcisos. Nam electio in Dauid, et circumcisio in Abraham demonstratur. Non mireris si Lucas a Christo usque ad Dauid plures successiones, Mattheus pauciores posuerunt, hoc est, unus qradraginta duas, alter uiginti septem. Per alias enim personas narrauit unus quam alter, et potuit fieri ut alii patres diutius uiuerent aliis, et tardius generarent. Mattheus descendendo exprimit Christum ad hanc mortalitatem descendisse, ut nos regeret. Lucas autem ascendendo tanquam sacerdotem assignans, narrat generationes a baptismo Christi  perueniens ad Deum, cui mundati reconciliamur. Et merito adoptionis originem suscepit, quia per adoptionem efficimur filii Dei, per carnalem uero generationem Filius Dei propter nos filius hominis factus est. Quapropter in generationibus Matthei, significatur susceptio nostrorum peccatorum a Christo; in generationibus Luce abolitio. Et ideo ille ascendens narrat, iste descendens. Quod enim dicit Apostolus: Misit Deus Filium suum in similitudine carnis peccati , peccatorum est susceptio. Quod autem addidit, ut de peccato damnaret peccatum in carne  Sciendum quia prenominati patres actu et nomine incarnationem Christi significant, et omnia, ut ait Apostolus, in figura contingebant illis . Albinus itaque diaconus eorum nomina sic adaptat allegorie: »Christus patriarcharum ingerens officium, in eorum interpretatione nominum nostram uoluit designare salutem. In Abraham, ille est pater omnium credentium, et omnibus clamare libet et dicere: Abba, Pater . In Isaac, gaudium omnium fidelium, de quo cecinit angelus: Ecce annuntio uobis gaudium magnum quod erit omni populo . In Iacob, supplantator, quia ipse subueruauit et contriuit diabolum uastatorem humani generis, et uasa eius distribuit. In Iuda, confessio,  sicut ipse dixit: Confiteor tibi, Domine, Pater celi et terre . In Phares, diuisio, quia ipse segregat oues ab hedis . In Zara, oriens ad nostram salutem, sicut dictum est: Timentibus nomen Domini, orietur sol iustitie . In Thamar, palma uictorie, sicut ipse dicit: Confidite quia ego uici mundum . In Esrom, sagittas salutis dirigens, sicut dictum est: Sagitte potentis acute . In Aram, electus, de quo loquitur Pater: Ecce puer meus electus, quem elegi, posui super eum Spiritum meum . In Aminadab, populus spontaneus, quia sponte posuit animam pro salute nostra, ut nos efficeret populum Domini laudabilem . In Naasson, augur, id est propheta fortis, qui dicit: Cum uenerit  Filius hominis in maiestate sua; tunc sedebit in sede maiestatis sue, ut iudicet orbem in equitate . In Salmon, sensibilis, id est intellectualis, qui dixit Iudeis: Quid cogitatis in cordibus uestris?  Qui preterita, presentia et futura cognoscit. In Booz, robur uirtutis exprimitur, sicut ait: Omnia traham ad me ipsum . In Rahab, latitudo Ecclesie designatur. In Oded, seruiens, quia non uenit ministrari, sed ministrare , sicut Apostolus dicit: Formam serui accipiens . In Ruth, festinans ad salutem nostram. In Iesse, incendium, quod ait: Ignem ueni mittere in terram; et quid uolo nisi ut ardeat?  Et Ioannes dicit: Ipse uos baptizabit in Spiritu sancto et igne  . In Dauid, desiderabilis, quia dictum est: Speciosus forma pre filiis hominum . Item bellator fortis, dum diabolum deuicit et humiliauit calumniatorem nostrum. In Salomone, pacificus, sicut ipse dixit: Pacem meam do uobis, pacem relinquo uobis . Item Apostolus: Ipse est pax nostra, qui fecit utraque unum . In Uria, lux mea Dei. In Bersabee, filius iuramenti, de quo dictum est: Iurauit Dominus, et non penitebit eum. . In Roboam, latitudo fidelis populi. Unde ait: Multi ab oriente et occidente, uenient, et recumbent cum Abraham, et Isaac, et Iacob in regno celorum . In Abia, Pater [meus] Dominus, qui ait: Nolite uobis patrem uocare super terram. Unus est enim pater uester, qui in celis est  . In Asa attollens, de quo Ioannes: Ecce Agnus Dei qui tollit peccata mundi . In Iosaphat iudex, quia ipse iudicabit orbem terre in equitate . Et item: Pater non iudicat quemquam, sed omne iudicium dedit Filio . In Ioram, excelsus, quia ipse ascendit in celum . In Ozia, robustus Domini, quia captiuam humani generis captiuitatem liberauit, et in alta celorum deduxit . In Ioathan, perfectus, sicut in Euangelio dicit: Nos enim decet implere omnem iustitiam . In Achaz, apprehendens, quia celum palmo ponderauit, terram pugillo conclusit . In Ezechia, fortitudo Domini, qui ait: Confidite, quia ego uici mundum . In Manasse, obliuiosus iniquitatis nostre, sicut in Ezechiele  legitur: In qua die conuersus fuerit peccator ab iniquitate sua, omnes iniquitates eius obliuioni tradentur . In Amon, fidelis, quia ait: Petite, et dabitur uobis . Item Paulus: Ut misericors fieret, et fidelis pontifex ad Deum . In Iosia, salus Domini, quia quicunque inuocauerit nomen Domini, saluus erit . In Iechonia, preparatio Domini, qui ait: Si abiero, et preparauero uobis locum . In Salathiel, petitio mea Deus, sicut ipse ait: Pater sancte, serua eos quos dedisti mihi in nomine tuo . In Zorobabel, magister peccatorum et publicanorum, ut eos ab errore uie sue reuocaret. In Abiud, pater meus, qui dixit: Ego et pater unum sumus , et qui est pater omnium credentium et caput. In  Eliachim, Domini resurrectio qui ait: Qui credit in me, non morietur in eternum . Et ego resuscitabo eum in nouissimo die . In Azor, adiutus, qui ait: Non solus sum, quia Pater mecum est , et ipse adiutor omnium sperantium in se. In Sadoch, iustus, sicut scriptum est: Ut sit ipse iustus, iustificans eos qui in fide Abrahe sunt . In Achim, frater meus, qui ait: Si quis fecerit uoluntatem Patris mei qui in celis est, ipse meus frater et soror et mater est . In Eliud, Deus meus: hoc ex nostra infirmitate dixit ad Patrem: Deus Deus meus, ad te de luce uigilo , id est, ad te resurgo. In Eleazar, Deus Deus meus, adiutor, et omnium in se credentium protector, qui dixit: Qui me misit Pater mecum est  . In Mathan, donum, quia per ipsum Pater omnia donauit . Et ipse ascendens in altum, dedit bona hominibus . In Iacob, supplantator antiqui hostis, qui fidelibus dedit potestatem calcandi serpentes et scorpiones et supra omnem uirtutem inimici . In Ioseph, auctus et augmentum uite eterne, ut ipse dicit: Ego ueni ut uitam habeant, et abundantius habeant . In sancta autem et perpetua uirgine Maria, de qua natus est, stella maris, id est, lux huius mundi, que illuminat omnem hominem uenientem in hunc mundum .

Per istas enim mansiones ipse uenit in mundum, ut nos per istas ueniens in terram eterne promissionis  introduceret. Moraliter quoque interpretationes nominum patriarcharum, nostrum designant profectum. In Abraham, ut patres simus multarum uirtutum, et hereditatis iure multiplicationem bonorum operum possideamus . In Isaac, gaudium habeamus, ut Apostolus ait: Gaudete in Domino semper, iterum dico, gaudete . In Iacob, ut supplantatores uitiorum nostrorum, et carnalia desideria ac diaboli potestatem uiuaci pede calcemus. In Iuda, ut preueniamus faciem Domini in confessione, et confiteamur nomini eius, et laudemus eum in secula seculorum . In Phares, ut diuidamur ab impiis, actusque nostros ab eorum societate secernamus. In Zara, ut lucifer oriatur in cordibus nostris, et sol iustitie ubique splendeat in  mentibus nostris. In Thamar, ut cum palma uictorie, pompas diaboli et concupiscentias mundi superemus. In Esrom, sagitte simus salutis Domini, ut de nobis possit dici: Sagitte potentis acute, cum carbonibus desolatoriis . In Aram, ut electi Domini simus et genus electum, regale sacerdotium  Christi excelso merito simus. In Aminadab, ut spontaneus simus Domini populus, in edificatione corporis sui. In Naasson, ut mundanis auguriis gentium derelictis, promissis diuinis fidem adhibeamus. In Salmon, ut sensibiles, id est, intellectuales ueritatis Dei et factores inueniamur in eo . In Booz, ut confiteamur Domino, et uiriliter agamus , in Christo triumphantes erias potestates. In Rahab, ut latum mandatum  Domini obseruemus, diligendo Deum et proximum. In Obed, ut seruiamus Domino in letitia , per spiritum amoris et dilectionem sanctam. In Ruth, ut festinemus ingredi ad Deum , dum tempus habemus . In Iesse, ut incensum orationum nostrarum in ara crucis offeramus Domino, dicente Propheta: Dirigatur oratio mea sicut incensum in conspectu tuo . In Dauid, ut desiderabiles inueniamur Deo nostro, fortes contra Goliam spiritualem . In Salomone, ut quantum in nobis est, cum omnibus pacem habeamus , quia, beati pacifici, quoniam filii Dei uocabuntur . In Uria, ut lux nostra Deus sit. In Berhsabee, ut iuramentum seruemus . In Roboam, ut locum caritatis implentes, in latitudine spiritualium bonorum gaudeamus. In Abia, ut fratres simus habentes Deum patrem, et heredes simus Dei, coheredes autem Christi . In Asa, ut dirigamus meditationem nostram a uitiis ad uirtutes, a terrenis ad celestia. In Iosaphat, ut recte iudicemus omni persone. In Ioram, ut que sursum sunt queramus  ut supernum sapiamus effectum in Domino sublimes, et nostram in celis conuersationem. In Ozia, ut confortemur in Domino, et in potentia uirtutis eius. In Ioathan, ut perfecta opera faciamus, iuxta Euangelium: Estote perfecti, sicut et pater uester perfectus est . In Achaz, ut apprehendamus disciplinam, ne quando irascatur Dominus ; et amemus uiam salutis  nostre, que est Christus, qui dicit: Ego sum uia et ueritas . In Ezechia, ut laudemus fortitudinem Dei pugnantem pro nobis, et ut ille confortet nos semper flagitemus. In Manasse, ut obliuiosi simus iniuriarum nostrarum, et preterita obliuiscentes, anteriora semper attendamus . In Amon, ut stemus in fide, in qua possimus tela ignea diabolice fraudis exstinguere . In Iosia ut, salutem Domini quam ille prestare nobis dignatus est, tota uirtute et fortitudine consequamur. In Iechonia, ut in aduentu Domini parati simus , uigilantes et orantes ne incidamus in tentationes . In Salathiel, ut unam petitionem petamus a Domino, ut inhabitemus in domo Domini omnibus diebus uite nostre .  In Zorobabel, ut simus magistri ueritatis, prohibentes magisterium hereticorum confusionis. In Abiud, ut nobis Deus sit in patre, et nos illi in filiis. In Eliachim, ut resurgamus a morte peccati, ut uiuamus Deo in Spiritu sancto. In Azor, ut adiuuante Deo, inimicos nostre salutis uincamus. In Sadoch, ut iustificari mereamur ab eo qui iustificat impium. In Achim, ut fratres Christi, matres et sorores simus in eo, ut faciamus eius uoluntatem . In Eliud, ut nullum habeamus Deum, nisi Dominum nostrum Iesum Christum. In Eleazar, ut confiteamur salutem nostram in Domino Iesu tantummodo constare, dicentes: Adiutorium nostrum in nomine Domini, qui fecit celum et terram . In Mathan, ut donum sancti Spiritus accipientes, non  simus concupiscentes malorum sicut gentes. In Iacob, ut rectores tenebrarum harum nostra fortitudine supplantemus. In Ioseph, ut deficiente exteriori homine, interior augmentetur de die in diem, donec spiritualiter formetur Christus in nobis; et per Mariam  diuina gratia ducamur ad ineffabilem Dei omnipotentis uisionem. Huc usque Albinus. In Tharam, explorat Christus et pascit, quia nouit Dominus qui sunt eius , et, eos in loco pascue collocabit . In Nachor, requieuit in sepulcro in spe lucis immortalitatis. In Seruch, fuit corrigia perfecte nodata, quia nemo sciuit ad plenum mysterium incarnationis. In Ragau, pastor bonus qui dat animam pro omnibus suis . In Phalog, diuidit spirituales a carnalibus.  In Heber, transiit de morte ad uitam. In Sale, soluit inimicitias inter Deum et homines. In Cainan, possidet celum et terram, et omnia que in eis sunt. In Arphaxad, sanauit nos de plagis diaboli populantis nos. In Sem, nomen bonum, quia Creator et recreator pius et misericors. In Ne, requies eterna tam angelis quam hominibus. In Lamech, humilis usque ad infernum; unde illud: Morsus tuus ero, inferne . In Mathusalem, emissus est Dominus a morte resurgendo. In Enoch, dedicauit templum quod sumus nos . In Iareth, descendit de celis, et roborauit Ecclesiam. In Malalehel, laudauit Dominum, unde illud: Et hymno dicto, exierunt in montem Oliuarum . In Enos desperatus,  ad quem duo discipuli euntes in castellum Emmaus, dixerunt: Nos autem sperabamus, quia ipse esset redempturus Isrel . In Seth positio, ut Simeon ait: Ecce positus est hic in ruinam et resurrectionem multorum . In Adam, fuit terrenus, quia de uirgine uerum corpus assumpsit.


M. Iu[u] L. 11

Christi autem generatio sic erat.

[AUGUST. in Serm.] Prima hominis conditio est, quod Adam de terra plasmatus est. Secunda est, qua femina de latere uiri creata est. Tertia uero, qua natus est homo ex uiro et femina. Christi autem generatio sic erat, ut sine uiro nasceretur de femina,  conceptus per Spiritum sanctum. Prima et secunda generatio ruerunt, tertiam de ruina generauerunt, in quarta salutem inuenerunt.

Cum esset desponsata mater eius Maria, Ioseph, antequam conuenirent, inuenta est in utero habens de Spiritu sancto.

[RABAN.---ORIG.] Antequam conuenirent, id est, nuptiarum solemnia celebrarent, inuenta est in utero habens, primo ab angelis custodientibus eam, dehinc a Ioseph, sicut a uiro curioso circa sponsam suam. Euangelista de preteritis scribens, bene secundum tempus suum uocat, Ioseph uirum Marie et Mariam matrem Iesu. Constat enim quia tempore desponsationis nondum mater illa, nondum maritus ille erat.


 M. 4[X]

Ioseph autem uir eius, cum esset iustus, et nollet eam traducere, uoluit occulte dimittere eam.

[ORIG.] Si suspicionem in ea habebat, quomodo iustus erat? Si non est suspicatus, cur eam dimittere uolebat? Iniustum enim erat, ut immaculatam dimittere uellet. Ideo ergo eam dimittere uolebat, quoniam magnum sacramentum in ea esse cognoscebat. Cui approximare sese indignum estimabat, sicut et beatus Petrus se Domino humilians ait: Recede a me, Domine, quoniam homo peccator sum ; et centurio: Non sum dignus ut intres sub tectum meum . Et Elisabeth ad Mariam:  Unde hoc mihi, ut ueniat mater Domini mei ad me? [AUGUST., De uerbis Domini.] uel aliter: Si solus nosti aliquem peccasse, cum uis coram hominibus arguere, non es corrector, sed proditor. Noluit ergo Ioseph diuulgare Mariam quamuis certa esset suspicio adulterii; sed uoluit prodesse peccanti, quod iustitie deputatum est ei.

Hec autem eo cogitante, ecce angelus Domini in somnis apparuit ei, dicens: Ioseph, fili Dauid, noli timere accipere Mariam coniugem tuam.

[RABAN.] Tale est hoc ac si dicat: Accipe tibi in coniugem Mariam sponsam tuam. Apparet angelus uigilanti, assumendo uisibile corpus; dormienti uero, imprimendo imaginationem. Ideo autem Ioseph filius  dicitur Dauid, ut Maria quoque de tribu Dauid monstretur, sicut scriptum est: Nemo copuletur uxori nisi de tribu sua .

Quod enim in ea natum est, de Spiritu sancto est.

Hoc est, quod in ea conceptum est, ex sancti Spiritus operatione est. Nasci in ea, concipi est; nasci uero ab ea, prodire in lucem.

Pariet autem filium, et uocabis nomen eius Iesum. Ipse enim saluum faciet populum suum a peccatis eorum.

Etymologiam nominis exponit. Ideo enim iehsu  dicitur, quia saluat.

Hoc autem totum factum est, ut adimpleretur quod dictum est a Domino per prophetam dicentem: Ecce uirgo in utero habebit, et pariet filium; et uocabunt  nomen eius Emmanuel, quod est interpretatum, nobiscum Deus .

Quasi diceret: In natura nostra Deus est, quia iste filius uirginis Deus et homo est. Hoc ipsum quod propheta dicit, ecce, admirantis est tanti mysterii magnitudinem. Hoc autem totum quod uirgo propinquo suo desponsaretur, quod Ioseph per angelum doceretur, etc., ita facta sunt ut tam per ista quam per illa que sequuntur, prophetia impleretur.

Exsurgens autem Ioseph a somno, fecit sicut precepit ei angelus Domini.

Quisquis a Deo monetur, soluat moras, surgat a somno, faciat quod iubetur.

Et accepit coniugem suam, et non cognoscebat illam,  donec peperit filium suum primogenitum; et uocauit nomen eius Iesum.

[RABAN.] Ioseph prius Mariam uolens abiicere, cum iustus esset, noluit eam propalare ac lege decerni. Nunc autem ne qua de partu eius ambiguitas existeret, ipse concepti Christi ex Spiritu sancto testis assumitur, cum desponsatam in coniugem recipiat. Accepit igitur eam ad nomen coniugis propter causas quas prediximus; et non cognoscebat eam ad opus coniugale, ob arcana que didicerat. Non cognoscebat eam donec peperit, non quod postea cognouerit, sed ponitur donec pro et, uel illud tempus remouet de quo maior suspicio habetur, sicut Dauid qui dicit, donec ponam inimicos tuos , etc. Primogeniti, sunt omnes qui primi uuluam aperiunt, siue fratres eos aliqui, seu nulli sequantur.


L. 1[X]

Factum est autem, in diebus illis exiit edictum a Cesare Augusto ut describeretur uniuersus orbis.

[BEDA.] Iuxta fidem historiarum tanta pace regnauit Augustus annis duodecim circa tempus Dominice natiuitatis, ut tam forinsecis quam ciuilibus bellis toto orbe sopitis etiam ad litteram completum uideatur illud propheticum: Conflabunt gladios suos in uomeres, et lanceas suas in falces. Non leuabit gens contra gentem gladium ; pacatissimo autem tempore congrue nascitur Christus quia Deus  erat in Christo mundum reconcilians sibi . Hec itaque pax, quam fecit Augustus, significabat pacem quam mediator noster facturus erat et per se, et per discipulos inter Deum et homines. Opportunum quoque fuit, ut tremenda Romani nominis umbra protegerentur discipuli, quocunque ad predicandum transirent. Nam, sicut a Cesare exigebatur professio census ab uniuerso orbe, sic a Christo exigenda erat fidei professio in toto mundo. Unde illud: Euntes in mundum uniuersum, predicate Euangelium omni creature .

Hec descriptio prima facta est a preside Syrie Cyrino; et ibant omnes ut profiterentur singuli in suam ciuitatem.

Hec descriptio prima dicitur, quantum ad tempus  Cyrini. Nam antea sepe descripte fuerunt plereque partes terrarum. Cyrinus a Cesare missus ius dare gentibus et censor patrimoniorum futurus, Syriam uenit. Et quia Iudea quasi umbilicus totius terre est, census primo in medio terre exigitur, ut inde postea usque ad fines orbis perquiratur. [BEDA.] Hic primum facta est Iudea stipendiaria Romanis. Imperante Augusto et presidente Cyrino, ibant omnes ad descriptionem, ut singuli in suam ciuitatem reuersi, profiterentur debitum census. Si ergo nunc, imperante Christo et premia pollicente per doctores Ecclesie presides, censum iustitie profiteamur, iugum eius quod leue est subeamus, et inueniemus requiem animabus nostris . Cesari soluebatur denarius, qui decem nummos habebat, qui etiam  nomine Cesaris titulabatur: et nos offeramus regi nostro Decalogum legis, in quo uultum regis nostri, id est, agnitionem uoluntatis eius inueniemus.

Ascendit autem et Ioseph a Galilea de ciuitate Nazareth, in Iudeam ciuitatem Dauid, que uocatur Bethlehem, eo quod esset de domo et familia Dauid, ut profiteretur cum Maria desponsata sibi uxore pregnante.

[GREGOR.] Alibi concipi, alibi nasci uoluit Dominus, ut insidiantis Herodis furorem facilius euaderet. Nascituro Domino describitur mundus, quia ille apparebat in carne, qui electos ascriberet in eternitate. Econtra de reprobis: Deleantur de libro uiuentium, et cum iustis non scribantur .

Factum est autem cum essent ibi, impleti sunt dies  ut pareret, et peperit filium suum primogenitum.

[BEDA.] Bene tum propter iudicium stemmatis regis, tum propter nominis sacramentum, Dominus in Bethlehem nascitur. Bethlehem namque domus panis interpretatur: et ibi panis uiuus qui de celo descendit , apparet in carne, electorum mentes interna reficiens satietate. Quotidie Dominus in Nazareth concipitur, in Bethlehem nascitur, cum quilibet fidelis uerbi flore suscepto, domum se eterni panis efficit. Quotidie in animo credentium quasi in utero uirginali per fidem concipitur, per baptisma gignitur Quotidie Ecclesia quasi Dei Genitrix, comitatur suum doctorem ut Maria Ioseph, de ruina mundane conuersationis, quod Galilea sonat, ascendens in ciuitatem Iuda, id est, confessionis et laudis,  eternoque regi persoluit censum deuotionis. Que Ecclesia in exemplum beate Marie, alii est quasi desponsata, sed ab alio fecundata, dum iungitur pontifici preposito sibi, sed cumulatur uirtute Spiritus sancti. Unde bene Ioseph auctus interpretatur, indicans nil ualere instantiam loquentis magistri, sine augmento iuuaminis superni.

Et pannis eum inuoluit, et reclinauit eum in presepio, quia non erat ei locus in diuersorio.

[GREGOR. - BEDA.] Qui mundum uario uestit ornatu, uilibus induitur, ut stolam immortalitatis reciperemus. Manus pedesque cunis astringuntur, ut manus nostre ad bene operandum, pedes nostri in uiam pacis dirigantur. In presepio reclinatur, ut  fideles omnes, sancta uidelicet animalia, carnis sue frumento reficeret, qui panis est angelorum. In angusto presepio continetur, ut nos per celestis regni gaudia dilatet. Non in domo parentum natus est Dominus, ut ostenderet quia per humanitatem assumptam quasi in alieno nascebatur, non secundum potestatem, sed secundum naturam humanitatis. Nam de potestate eius scriptum est: In propria uenit . Et quia omnis caro fenum  factus homo Deus, fenum nostrum uertit in frumentum, de se ipso dicens: Nisi granum frumenti cadens in terram, mortuum fuerit, ipsum solum manet . Unde et natus, in presepio reclinatur. Ioannes Chrysostomus : Reclinauit puerum mater. Ioseph autem non audebat attingere,  quem sciebat de se non esse generatum. Quicunque es pauper, accipe consolationem. Ioseph et Maria mater Domini non habent seruulum, non ancillam, non iumentum: ipsi sunt Domini et famuli. Non audet paupertas timida inter diuites accedere, in diuersorium uadunt; nascitur in stabulo, qui de stercore inopem leuat . In stercore Iob sedebat, et postea coronatus est .



CAPUT uI.


L. 3[X]

Et pastores erant in regione eadem, uigilantes et custodientes uigilias noctis super gregem suum. Et ecce angelus Domini stetit iuxta illos, et claritas Dei circumfulsit illos.

 [BEDA.] Nato Domino, pastores uigilant, gregemque suum custodiunt ut ostendatur adesse tempus quod ipse olim promiserat, dicens: Ecce ego ipse requiram oues meas, et uisitabo eas sicut uisitat pastor gregem suum . Per gregem populus, per noctem seculum, per pastores significantur sacerdotes, animabus peruigili cura prouisuri. Angelus cum tanto lumine apparens, quod in tota Testamenti ueteris serie non inuenitur mystice premonuit, quod Apostolus aperte postea dixit: Nox precessit, dies autem appropinquauit .

Et timuerunt timore magno. Et dixit illis angelus: Nolite timere. Ecce enim euangelizo uobis gaudium quod erit omni populo, quia natus est uobis hodie  Saluator, qui est Christus Dominus, in ciuitate Dauid.

Omni populo fidelium de cunctis diuersitatibus gentium congregando, eternum gaudium nuntiatur. Cum nox esset, non ait Angelus, hac nocte; sed, hodie quia gaudium magnum nuntiabat. Ubi autem tristia geruntur, noctis mentio solet fieri, ut ibi: Scandalum hac nocte patiemini .

Et hoc uobis signum: Inuenietis infantem pannis inuolutum, et positum in presepio.

Signum salutis est fidelibus, humilitas Saluatoris, que est opposita superbie, per quam mors.

Et subito facta est cum angelo multitudo militia celestis, laudantium Deum et dicentium: Gloria in  altissimis Deo, et in terra pax hominibus bone uoluntatis.

Uno euangelizante angelo, multitudo in consonam laudem prorumpit, et officium suum Deo impendens et nos instituens, ut quoties sacram eruditionem ex fratris ore audimus, Deo laudes corde, ore, opere reddamus. Bene militie celestis dictum est quia illi militabant, qui contra malignos spiritus ad tutelam nostram angelorum ordinabat exercitus. Quia uero Deus et homo natus est, hominibus pax et Deo gloria canitur, qui ab angelis pro nostra redemptione glorificatur. Et quia neque Iudei, neque gentiles pacem habent, non est enim pax impiis, dicit Dominus  ideo determinate dicitur, hominibus bone uoluntatis, qui scilicet natum Christum  suscipiunt. [GREGOR.] Quoniam peccando extranei eramus a Deo, extraneos nos angeli deputabant. Sed quia recognouimus regem nostrum angeli recognouerunt nos ciues suos; et timet angelus adorari ab humana natura, quam in suo rege considerat . Hinc Lot  et Iosue  non prohibiti sunt adorare angelos, Ioannes uero prohibitus est in Apocalypsi: uide, inquit, ne feceris, conseruus enim tuus sum et fratrum tuorum .

Et factum est ut discesserunt ab eis angeli in celum, pastores loquebantur ad inuicem: Transeamus usque Bethlehem, et uideamus hoc uerbum quod factum est, quod fecit Dominus et ostendit nobis.

[BEDA.] Non dixerunt, uideamus puerum, sed uerbum;  ac si dicerent: uerbum erat in principio, et factum est caro; quod Dominus  fecit, id est incarnari constituit, et sic factum ostendit, quod in deitate uideri non poterat.

Et uenerunt festinantes, et inuenerunt Mariam et Ioseph, et infantem positum in presepio. uidentes autem cognouerunt de uerbo, quod dictum erat illis de puero hoc.

Nonnulli querentes Christum, non inueniunt, quia desidiose querunt. Pastores autem inuenerunt, quia fide non ficta cucurrerunt. Sic Ecclesie pastores, imo quilibet fideles, celesti doctrina erecti quasi portas Bethlehem subeuntes, reperiunt catholicam  Ecclesiam quasi Mariam, et cetum doctorum quasi Ioseph, atque humilem Mediatoris aduentum, Scripture paginis insertum quasi in presepio. uidentes autem puerum, cognouerunt de uerbo quod dictum erat, et nos per fidem incarnationis ueniemus ad gloriam uerbi contuendam. Notandum quia ipse res digne relatu atque dictu interdum uerba nominantur. Unde in Isaia: Non fuit uerbum, id est, res nomine digna, quod non ostenderet Ezechias Chaldeis . Similiter dicunt hic pastores: uideamus hoc uerbum quod factum est, id est, illam rem uerbo narrationis dignam, quam fecit ipse Dominus excellentissimam, et significauit nobis per angelos. Ubi ergo dicitur: Cognouerunt de uerbo quod dictum erat, accipe uerbum pro locutione.

 Et omnes qui audierant, mirati sunt, et de his que dicta erant a pastoribus ad ipsos.

[BEDA.] Mirantur et de mysterio incarnationis, et de pastorum attestatione tanta, qui fucare audita nescirent, sed simplici facundia uera predicarent. Sic Dominus non rhetores, sed piscatores ad euangelizandum destinauit. Sic et in ueteri Testamento sue dispensationis nuntios, pastores ordinauit: ideo non est parui pendenda pastorum attestatio.

Maria autem conseruabat omnia uerba hec, conferens in corde suo.

Maria, non minus ore pudica quam corpore, tacita confert ea que uiderat circa se acta, et que legerat in Scripturis agenda. Legerat in Isaia: Ecce uirgo concipiet et pariet filium . Legerat: Bos cognouit  possessorem suum, et asinus presepe domini sui . uidebat in presepe Dei filium suum, filium unum, uagientem. uidebat se de stirpe Dauid ortam, in Nazareth de spiritu concepisse, in Bethlehem peperisse: quorum omnium testimonia in prophetis legerat. Comparat ergo uerba prophetarum factis, et in omnibus habet argumenta fidei. Si Maria a pastoribus didicit, discamus et nos a sacerdotibus.

Et reuersi sunt pastores, glorificantes et laudantes Deum in omnibus que audierant et uiderant, sicut dictum est ad illos.

De his que audierant ab angelis laudabant Deum, et de his que uiderant in Bethlehem glorificabant eum. Sed et magistri spiritualium gregum modo fidelium  castra lustrant, probitatis exempla querendo, modo ad pastorale officium redeunt docendo.



CAPUT uII.

Et postquam consummati sunt dies octo ut circumcideretur puer, uocatum est nomen eius iehsu. Quod uocatum est ab angelo, priusquam in utero conciperetur.

Ritus circumcisionis ab Abraham sumpsit exordium, quando et nominis amplificationem accepit. Ad cuius imitationem nomen imponebantur pueris in die circumcisionis eorum. Sic etiam factum est ipsi Iesu. Bene autem octaua die circumciditur, ut et eius resurrectio octaua die celebranda, et nostra figuraretur octaua etate futura. Sex etenim sunt etates,  in quibus pro Domino laboratur: septima est animarum usque ad tempus resurrectionis; octaua est resurrectio, quando gloria perfecta circumcisionis coruscabit, et totus homo uisioni conditoris inherebit. Nunc autem uidens mulierem ad concupiscendam eam , incircumcisum uisum habet. Incircumcisi sunt auribus, quibus ueritas dicit: Qui ex Deo est, uerba Dei audit. Propterea uos non auditis, quia ex Deo non estis . Incircumcisi sunt lingua et manibus, quorum os locutum est uanitatem, et dextera eorum, dextera iniquitatis . Incircumcisi sunt gustu, quos propheta redarguit, dicens: ue qui potentes estis ad bibendum uinum, et uiri fortes ad miscendam ebrietatem . Incircumcisi sunt olfactu et tactu,  qui uariis odoribus delibuti, sequuntur amplexus meretricis cinnamomo cubile suum aspergentes. Incircumcisi sunt gressibus, de quibus Psalmista commemorat: Contritio et infelicitas in uiis eorum, et uiam pacis non cognouerunt . Porro qui in similitudine carnis peccati uenerat, remedium quo caro peccati mundabatur, non respuit; sed circumcisus est, factus sub lege, ut eam iustam esse probaret, et eos qui sub lege erant redimeret . Nota quod idem auxilium curationis in lege circumcisio contra peccati originalis uulnus prestitit, quod nunc baptismus tempore gratie confert, nisi quod introitus in regnum, nondum patebat circumcisis, ut modo baptizatis. At uero non solum baptismus hoc facit, sed etiam passionis adiunctio: que  si circumcisioni addita esset, et similiter ibi fieret. Quod autem in tali membro, fiebat, causa est, ne aliud membrum aut debile fieret aut turpe quid publice uideretur, et ut Christus per castitatem significaretur uenturus. Ideo quoque in carne preputii fiebat circumcisio, quia in parte illa magis dominatur concupiscentia, per quam originale peccatum propagatur. Ubi ergo uia peccati est, ibi apte signabatur peccati remedium et significatur per circumcisionem carnis circumcisio mentis, qua mundatur anima a uitiis. Tres itaque constat esse circumcisiones Una est sacramentum, que uero sunt res illius sacramenti, uidelicet circumcisio a peccato, que quotidie est in anima, et circumcisio a peccato et ab omni pena peccati, que in resurrectione erit  in anima et in corpore. Petrinis autem cultris circumcidit Iosue intraturos terram promissionis , quia petra erat Christus , qui tollit peccata mundi .

Et postquam impleti sunt dies purgationis Marie secundum legem Moysi, tulerunt illum in Ierusalem, ut sisterent eum Domino.

Dixit Moyses: Mulier, si suscepto semine pepererit masculum, immunda erit septem diebus, et die octaua circumcidetur infantulus; ipsa uero triginta tribus diebus manebit in sanguine purificationis sue. Non dixit, omnis mulier pariens; sed, que suscepto semine pepererit: ad distinctionem illius, que uirgo concepit et peperit. Non ergo mater, sicut nec  filius indigebat purgari hostiis; sed ut nos solueremur a timore legis, facti sunt sub lege. Decretum quoque legis erat, paruulum a tricesimo tertio die circumcisionis, ad templum deferri, darique hostiam pro eo; primogenitum autem masculum, sanctum Domino fieri. In quo insinuatur, neminem nisi uitiis circumcisum, Dominicis dignum esse conspectibus, ut ait Psalmista: Non habitat iuxta te malignus, neque permanebunt iniusti ante oculos tuos . Ut sisterent eum Domino, id est offerrent et consecrarent.

Sicut scriptum est in lege Domini, quia omne masculinum adaperiens uuluam, sanctum Domino uocabitur.

Precepit lex et hominis et pecoris omne primogenitum  masculini sexus, Domino sanctificari et sacerdotis esse, ita ut sacerdos pro hominis primogenito pretium acciperet, et animal immundum redimi faceret, munda uero Deo offerret. Siclis argenti quinque redimebatur primogenitum; et siclus uiginti obolos habet. [BEDA.] Notandum tamen quia paruuli de tribu Leui, non redimebantur, sed in ministerium domus perpetuo tenebantur. Illa omnia primogenita significabant Christum, qui Unigenitus Dei dignatus est fieri primogenitus omnis creature, qui singulariter sanctus est Domino, quia peccatum non fecit, nec est inuentus dolus in ore eius. Moraliter etiam primogenita significant bona initia nostre actionis, quasi in corde genita et Domini gratie deputanda. Male autem gesta redimere fructibus  penitentie iubemur. Adaperiens uuluam, consueta locutio est, non quod Dominus sacri uentris hospitium egressus, deuirginasse credendus sit, iuxta hereticos. Mystice designatur, quia Dominus aperuit uirginis Ecclesie secretum genitale, ad generandos sibi populos per aquam scilicet et Spiritum sanctum.

Et ut darent hostiam, secundum quod dictum est in lege Domini, par turturum aut duos puellos columbarum.

Dictum est in lege, ut pro infante masculo die quadragesimo natiuitatis, pro femina octogesimo agnus anniculus immaculatus in holocaustum offerretur, et turtur siue pullus columbinus pro peccato. Qui autem non posset offerre agnum pro [pre] paupertate,  offerret duos turtures uel duos columbe pullos, unum in holocaustum et alterum pro peccato. Hanc hostiam pauperum uoluit Dominus dari pro se, pauper factus pro nobis, ut nos diuites faceret hic in fide, heredes regni in celo. Moraliter autem siue quis fortia opera que masculi nomine, siue infirma que femine uocabulo distinguuntur, creauerit, ut hec Domino ualeant consecrari, ouem innocentie offerat, et turturem siue columbam, designantes gemitum compunctionis et lacrymas humilium, sicut he uolucres pro cantu habent gemitum. Lacrymis quippe etiam in bonis indigemus; quia, quo fine consummandi simus, nescimus. Sunt autem duo genera compunctionis, dum malorum recolentes supplicia, timemus, et, dum desiderio celestium  ardentes, de dilatione gemimus. Unde duo pulli offerri iubentur. Unus in holocaustum, quando amore celestium inflammamur; alter pro peccato, dum de malis perpetratis gemimus. Columba que in grege conuersatur, actiuam, turtur soliuagus contemplatiuam uitam significat: que paucorum est. Et quia utraque hostia accepta est Deo, consulte utraque auis est oblata pro Domino. Qui clauso ostio patrem orat in abscondito, turturem offert: qui compares operis querit, columbam ad altare portat. [BEDA. in homilia.] iehsu primo circumciditur, et post interpositis diebus cum hostiis Ierusalem defertur, quia prius carnis corruptionem resurgendo calcauit, et interpositis diebus cum carne quam  hostiam fecerat, supernam ciuitatem ascendit. Nos etiam prius in baptismo circumcidimur a peccatis, et proficiente gratia ad altare ingredimur, consecrandi hostia corporis et sanguinis Domini. Omnis etiam Ecclesia in fine mundi primo in resurrectione labem terrene corruptionis exuet, ac deinceps in celestem Ierusalem transferetur, uictimis bonorum operum Domino commendata.

Et ecce homo erat in Ierusalem cui nomen Simeon: et homo iste iustus et timoratus, exspectans consolationem Isrel, et Spiritus sanctus erat in eo.

[BEDA.] Iustus erat et timoratus, quia difficile iustitia sine timore custodiretur. Non dico timorem seruilem, quem caritas foras mittit, sed timorem Domini sanctum qui permanet in seculum seculi,  quo iustus quanto plus Deum diligit, tanto solertius offendere cauet.

Et responsum acceperat a Spiritu sancto non uisurum se mortem, nisi prius uideret Christum Domini, et uenit in spiritu in templum.

uidere mortem, experiri et sentire eam significat. Felix mortem uidebit, qui Christum Domini oculis cordis prius uidere satagit conuersando in celesti Ierusalem, et suspirando cum Psalmista dicente: Unam petii a Domino, hanc requiram, ut inhabitem in domo Domini .

Et cum inducerent puerum Iesum parentes eius ut facerent secundum consuetudinem legis pro eo, et ipse accepit eum in ulnas suas.

Eadem gratia qua uenturum prenouerat, uenientem  cognouit. Qui celo terraque non capitur, grandeui hominis ulnis gestatur. Tropice accepit ueteranus infantem, ut doceret nos exuere ueterem hominem cum actibus suis, et induere nouum in iustitia et sanctitate operum que per ulnas significantur. Accepit senior mundus innocentiam Christiane infantie, ut renouetur sicut aquila.

Et benedixit Deum, et dixit: Nunc dimittis seruum tuum, Domine, secundum uerbum tuum in pace.

Sciebat quam beati oculi qui Christum essent uisuri: et ideo donec illum uideret, nolebat morte dissolui. Mox autem ut uidit, optabat solui a corpore et in sinu Abrahe pacem habere.

Quia uiderunt oculi mei salutare tuum. Quod parasti  ante faciem omnium populorum.

Quem postmodum omnibus populis querendum dilectione, et conspiciendum fide preparasti, iam carnis et mentis oculis Saluatorem contemplor. Beati qui uident quod Simeon uidit: Beati qui non uiderunt et crediderunt .

Lumen ad reuelationem gentium, et gloriam plebis tue Isrel.

Salutare dico lumen ad reuelationem, id est ut reueletur cecis oculis gentilium nulla spe Dominici aduentus erectorum, et ut Isrel glorietur excipiens suum promissum et desideratum. Bene reuelatio gentium Isrelis glorie prefertur; quia cum plenitudo gentium introierit, tunc Isrel saluus fiet. Unde in psalmo: In conspectu gentium reuelauit iustitiam  recordatum misericordie domui Isrel . [AMBR.] Qui uult dimitti in pace, ueniat in Ierusalem, conuersationem habens in celestibus; ueniat in templum, id est aptetur exemplo illorum in quibus Deus habitat. Exspectet Dominum, accipiat in manibus uerbum Dei, brachiis fidei, spei et caritatis amplectatur; tunc dimittetur ut non uideat mortem, qui uiderit uitam.

Et erat pater eius et mater mirantes super his que dicebantur de illo. Et benedixit illis Simeon.

[BEDA.] Ioseph quia nutritius erat, et Marie famam conseruabat, secundum opinionem uulgi pater Saluatoris appellatur.

Et dixit ad Mariam matrem eius: Ecce positus est hic in ruinam et resurrectionem multorum in Isrel,  et in signum cui contradicetur.

In ruinam multorum positus est Dominus; quia ipse est lapis offensionis et petra scandali, id est ruine his qui offendunt uerbo nec credunt. De quibus ipse dicit: Si non uenissem, et locutus eis non fuissem, peccatum non haberent . In resurrectionem autem eorum positus est, qui credentes in eum, resurrexerunt a peccatis per eum. In suis quoque predicatoribus positus est in ruinam et resurrectionem, ut ait Apostolus: Christi bonus odor sumus, Deo in his qui salui fiunt et in his qui pereunt . Bono enim odore alii saluantur, alii pereunt. Signum cui contradicetur, fidem Dominice crucis accipe de qua Iudei ad Paulum dixerunt:  De secta hac notum est nobis, quod ubique ei contradicitur.

Et tuam ipsius animam pertransibit gladius.

Id est, dolor Dominice passionis, quia non potuit uidere filium crucifigi sine affectu materni doloris, etsi speraret resurrecturum: usque ad finem seculi animam Ecclesie gladius tribulationis pertransit, cum signo fidei ab improbis contradicitur, cum multos ruere uidet. [ORIG.] Aliter: Positus est Dominus in ruinam uitiorum, et in resurrectionem uirtutum, nec fit resurrectio, nisi ruina precedat. Omnia que de Christo narrantur, quod natus de uirgine, quo resurgit, quod clausis ianuis intrat: omnia inquam, signum sunt cui contradicitur ab infidelibus. [AMBR.] Tuam ipsius animam pertransibit gladius,  qui est uerbum Dei, reuelans tibi mysteria. Positus est Dominus in ruinam et in resurrectionem. Unde sequitur:

Ut reuelentur ex multis cordibus cogitationes.

[BEDA.] Ante erat incertum, qui Iudeorum Christum reciperent, qui respuerent, sed audita natiuitate, reuelantur cogitationes, cum Herodes et sui turbantur. Postea uero doctrina eius et uirtute diffamata, alii eum quasi magistrum ueritatis habuerunt, alii ab eo quasi seductore recesserunt.

Erat Anna prophetissa filia Phanuel de tribu Aser. Hec processerat in diebus multis, et uixerat cum uiro suo annis septem a uirginitate sua. Et hec uidua usque ad annos octoginta quatuor, que non discedebat  de templo, ieiuniis et obsecrationibus seruiens nocte ac die.

Iuxta historiam, Anna et deuote conuersationis, et uenerande etatis digna describitur, que Domino testimonium perhibeat. Mystice autem significat Ecclesiam, que in presenti quasi sponsi Dominique sui morte uiduata est. Septies duodecim, octuaginta quatuor faciunt: et septem pertinent ad cursum seculi, quod diebus septem uoluitur; duodecim uero ad perfectionem apostolice doctrine. Quisquis ergo totum uite tempus apostolicis mancipat institutis, quasi octoginta quatuor annis, celestis templi limina seruaret, Domini prestolari aduentum laudatur, dum a Domino peregrinatur. Septem anni quibus Anna cum uiro suo uixit, significant perfectionem  illius temporis, quo a Domino in carne conuersante docetur Ecclesia. Qui anni postea per duodecim multiplicabantur propter apostolicam doctrinam, deinde regentem Ecclesiam.

Et hec ipsa hora superueniens, confitebatur Domino, et loquebatur de illo omnibus qui exspectabant redemptionem Isrel.

Ipsa hora Simeon accepit puerum, superueniens Anna confitebatur, id est laudabat Deum; et omnibus fidelibus, qui iugo Herodis alienigene grauati liberationem exspectabant, promittebant per aduentum Christi in proximo redemptionem fieri. Non solum angeli, sed et omnis sexus et etas testimonium nato reddit puero; et sicut ab omnium seculorum fidelibus  presagiebatur, ita ueniens omnium sanctorum laude predicatur. [BEDA.] Quod Simeon et Anna prouecti, Iesum excipiunt et laudant, significat fidelium Synagogam, que post longam exspectationem promissionum non ficta fide eum receperunt qui prenuntiabatur.

Et ut perfecerunt omnia secundum legem Domini, reuersi sunt in Galileam, in ciuitatem suam Nazareth.



CAPUT uIII.


M. 4[X]

Cum ergo natus esset iehsu in Bethlehem Iude in diebus Herodis regis, ecce magi ab Oriente uenerunt Hierosolymam, dicentes: Ubi est qui natus est rex Iudeorum?

[BEDA] Tempus quoque Herodis, Dominico attestatur  aduentui. Predictum namque fuerat, quia non deficiet princeps ex Iuda, neque dux de femoribus eius, donec ueniat qui mittendus est . Ex quo patres de Aegypto exierunt, sue gentis ducibus usque ad Samuelem prophetam regebantur, deinde regibus usque ad transmigrationem Babylonie. Post reditum uero de Babylone, per pontifices rerum summa gerebatur usque ad Hircanum regem simul et pontificem: quo interempto fraude ab Herode, cuius patrem ipse de ignobili aduena  sublimauerat, Iudee regnum ipsi Herodi iussu Cesaris Augusti traditur gubernandum, cuius trigesimo primo anno, qui mittendus erat, aduenit. In Bethlehem Iude dicitur, quia est alia  Bethlehem in Galilea. agi ab Oriente uenerunt, id est a partibus que sunt uersus Orientem. Erant enim de terra Persarum et Chaldeorum, ubi est Saba fluuius, unde Saba regio uocatur.

uidimus enim stellam eius in Oriente, et uenimus adorare eum.

Ad confusionem Iudeorum dictum est: uidimus enim stellam eius, ut natiuitatem Christi a gentibus discerent. [AMBR.] Successores Balaam fuerunt magi, qui stellam nouerunt uaticinio eius. Ille stellam uidit in spiritu, isti uiderunt oculis et crediderunt. Utique non adorassent, si paruulum tantummodo credidissent. [GREGOR.] Angelus apparuit pastoribus, nato Domino, magis stella; quia Iudeis tanquam ratione utentibus creatura rationalis predicare debuit et  gentibus quasi ratione carentibus signa danda erant. Et dignum fuit ut. iam loquente Domino, apostoli gentibus predicarent, et necdum eo loquente elementa predicarent. Magi appellati sunt reges orientales, uel quia de stirpe Balaam fuerunt, qui multum sciunt de incantationibus; uel quia fefellerunt Herodem, per aliam uiam reuersi in patriam. Magi etiam dicuntur, qui uel per stellas, uel per aues, seu per quelibet alia signa putant aliqua cognoscere.

Audiens autem Herodes rex, turbatus est et omnis Ierosolyma cum illo.

[GREGOR.] Rege celi nato, rex terre turbatur; quia terrena altitudo confunditur, cum celestis altitudo aperitur. Turbatur Ierosolyma fauens Herodi quem timebat, iuxta illud Salomonis: Rex  iniustus omnes ministros habet impios. .

Et congregans omnes principes sacerdotum, et Scribas populi, sciscitabatur ab eis ubi Christus nasceretur?


M. 3[uII] A. 83

At illi dixerunt ei: In Bethlehem Iude. Sic enim scriptum est per Prophetam: Et tu Bethlehem terra Iuda, nequaquam minima es in principibus Iuda. Ex te enim exiet dux, qui regat populum meum Isrel. 

Bethlehem uicus quidem minimus est, sed nequaquam minima est in principibus, id est, in excellentia dignitatis principum Iuda. In ea enim Saluator nascitur. Hoc testimonium Michee prophete est, sed euangelista more suo sententiam prophete  assumens, uerba mutat.


M. 6[X]

Tunc Herodes, clam uocatis magis, diligenter didicit ab eis tempus stelle que apparuit eis. Et mittens illos in Bethlehem, dixit: Ite et interrogate diligenter de puero, et cum inueneritis, renuntiate mihi, ut et ego ueniens adorem eum.

Cognito loco et tempore, personam pueri non uult ignorare. Herodes significat hypocritas aliud dicentes, et aliud cogitantes: qui dum ficte Deum querunt, nunquam inuenire merentur.

Qui cum audissent regem, abierunt. Et ecce stella quam uiderant in Oriente, antecedebat eos, usque dum ueniens steret supra ubi erat puer.

 Magis appropinquantibus Ierosolymam, disparuit stella; quia quicunque appropinquat ad hypocritas et hereticos Dei lucem amittit. Sed postquam recedit ab eis, diuinam lucem recuperat, ut Christum credat de uirgine natum. Stella domum discernens, non tenuit sidereas uias; sed domui uicina stetit supra, subaudis locum ubi erat puer. Hec stella, ut ait Fulgentius, nunquam antea apparuit, quam magis preuia deputaretur; sed tunc creata est, et peracto officio mox esse desiit.

uidentes autem stellam, gauisi sunt gaudio magno ualde. Et intrantes domum, inuenerunt, puerum cum Maria matre eius. Et procidentes, adorauerunt eum.

Intrantes domum, id est, in diuersorium quod Lucas commemorat, inuenerunt puerum et matrem.  Ioseph autem idcirco tacetur, quia nullum de officiis ad nutritium pertinentibus commemoratur, uel fortassis non aderat, ne male suspicionis occasio esset. Et procidentes tam mente quam corpore, humiliter adorant in carne uerbum.

Et apertis thesauris suis, obtulerunt ei munera, aurum, thus, et myrrham.

[RABAN.] In auro regem, in thure Deum, in myrrha mortalem intellige. Aurum namque ad tributum, thus ad sacrificium, myrrha ad sepulturam pertinet mortuorum, quia solent myrrha condiri ne putrescant. [HILAR.-GREGOR.] Habes itaque in his non modicam sacramentorum cognitionem: in homine mortis, in Deo resurrectionis, in rege iudicii. In auro quoque sapientiam intellige, ut ait Salomon:  Thesaurus desiderabilis requiescit in ore sapientis. . In thure uirtutem orationis, ut illud: Dirigatur oratio mea sicut incensum in conspectu tuo . In myrrha, intellige nostre carnis mortificationem. Unde illud: Manus tue distillauerunt myrrham . [HILAR.] Mystice, stelle ortus primum a magis intellectus, indicat mox gentes in Christum credituras. Stella enim propheticum sermonem Christi ortum confitentem significat. Herodes uero diabolum qui, cognita Christi natiuitate, persequitur eum in membris suis. A quo magi pergunt, dum ab idololatria gentes recedunt, et ad domum in qua Christus est, id est ad catholicam Ecclesiam perueniunt. In quam per fidem intrantes,  inueniunt Christum cum Maria matre eius. Christi mater intelligitur fidelium societas, in qua Christus per fidem habitat. Apertis thesauris, id est litterarum peritia, obtulerunt ei terrena munera, scilicet physicam, logicam, ethicam, uel historiam, allegoriam, tropologiam, uel sancte Trinitatis fidem. Nomina trium magorum Grece, Apellius, Amerus, Damascus. Apellius interpretatur fidelis, Amerus humilis, Damascus misericors. Hebraica lingua uocati sunt, Magalath, Galgalath, Saracin. Magalath interpretatur nuntius, Galgalath deuotus, Saracin gratia.

Et responso accepto in somnis, ne redirent ad Herodem, per aliam uiam reuersi sunt in regionem suam.

[RABAN.-HIERON.] Pio affectu desiderantes quid diuina iuberet uoluntas, accipiunt responsum non  per angelum, sed a Domino diuinitus edocentur, ne redeant ad Herodem. [HILAR.] In quo admonemur omnem salutem et spem in Christo locare, et ab itinere prioris uite abstinere. [GREGOR.] Per aliam uiam ad regionem nostram regredimur obediendo, a qua discessimus inobediendo.



CAPUT IX.

Qui cum recessissent, ecce angelus Domini apparuit in somnis Ioseph, dicens: Surge et accipe puerum et matrem eius, et fuge in Aegyptum, et esto ibi usque dum dicam tibi. Futurum est enim, ut Herodes querat puerum ad perdendum eum.

Nota quod angelus cum Marie desponsate uirginitatem commendaret, dixit ad Ioseph: Noli timere accipere Mariam coniugem tuam. Postquam uero in  coniugem recognita est, ut etiam iusti Ioseph uenerabilis castitas commendaretur, non uxor eius, sed mater pueri dicta est, ut hic: Accipe puerum et matrem eius. Et iterum: Reuertere cum puero et matre eius. Et rursum in Luca: Et erat Ioseph, et mater eius. Et quotiescunque post partum de utroque fit sermo mater Christi, non uxor Ioseph nuncupata est.

Qui consurgens, accepit puerum et matrem eius nocte, et secessit in Aegyptum, et erat ibi usque ad obitum Herodis, ut impleretur quod dictum est a Domino per prophetam dicentem: Ex Aegypto uocaui filium meum.

Hoc testimonium est in Osee propheta. Post magorum recessum impletum est purgationis tempus;  et deinde Ioseph admonitus ab angelo, fugit in Aegyptum cum matre et puero. [BEDA.] Quod Dominus, ne occideretur, sublatus est in Aegyptum, significat electos sepius malorum improbitate suis effugandos sedibus, uel exsilio damnandos. Ubi simul exemplum datur fidelibus, ne dubitent rabiem persequentium, quando opportunum fuerit declinare fugiendo. Unde illud: Cum uos persecuti fuerint in ciuitate una, fugite in aliam . Aegyptus interpretatur tenebre, et figurat gentilitatem peccatis tenebrosam. [HIERON.] Ioseph uero typice apostolorum habet speciem, quibus Christus creditus est circumferendus. [BEDA.] Est ergo puerum Iesum et matrem eius per Ioseph in Aegyptum transferri,  fidem Dominice incarnationis et Ecclesie societatem per doctores sanctos gentibus committi. Quod erant in Aegypto usque ad obitum regis, significat fidem Christi in gentibus mansuram, donec plenitudo earum intreat, et sic Isrel fiat saluus. Obitus quippe Herodis, terminum intentionis malitiose, qua nunc contra Ecclesiam Iudea seuit, insinuat. Nocte puer tollitur, incredulis a quibus recedit, ignorantie noctem relinquens. Cum uero reuertitur, nulla noctis mentio fit, quia in fine mundi Iudei, lucem fidei Henoch et Elia predicantibus, suscipientes, illuminabuntur.



CAPUT X.

Tunc Herodes uidens, quia illusus esset a magis, iratus est ualde

 Cassiodorus, psalmo quadragesimo septimo, dicit tunc spiritum uehementem fuisse, quando Herodes, non redeuntibus ad se magis, iratus fecit conteri naues de Tharso Cilicie, quibus magi credebantur occulte rediisse.

Et mittens, occidit omnes pueros qui erant in Bethlehem et in omnibus finibus eius, a bimatu et infra secundum tempus quod exquisierat a magis.

uerisimile est, cum magi nichil Herodi renuntiassent, quod crediderit illos uisione stelle deceptos, et ideo erubuisse redire ad se; et ita quieuit a pueri inquisitione. Sed iterum, cum audiret que gesta sunt in templo, quid Simeon dixerit, et quid Anna prophetauerit, sensit se illusum a magis; et in mortem Christi properans, occidit omnes pueros  in omnibus finibus Bethlehem, a filio unius noctis usque ad filios duorum annorum. Bimatus quippe spatium est duorum annorum. Imatos enim Grece, annus dicitur Latine. [BEDA.] Occisio paruulorum, passionem figurat omnium martyrum, qui paruuli, id est humiles et innocentes occisi sunt ab impiis, quos significat Herodes. Quod paruuli occisi sunt, sed Christus euasit, insinuat corpora posse perimi; sed Christum pro quo persecutio seuit, nullatenus posse fidelibus auferri. Siue enim uiuimus, siue morimur, Domini sumus.

Tunc adimpletum est quod dictum est per Ieremiam prophetam, dicentem: uox in rama audita est, ploratus et ululatus multus. Rachel plorans filios suos,  et noluit consolari quia non sunt .

Queritur quomodo Rachel plorasse dicitur filios suos, cum tribus Iuda que Bethlehem tenebat, non de ea, sed de sorore sua Lia fuerit orta. Solutio. Non tantum in Bethlehem, uerum etiam in omnibus finibus eius pueri sunt trucidati. Tribus autem Beniamin que de Rachel orta est, proxima fuit tribui Iude. Unde merito credi debet multos de Beniamin stirpe fuisse occisos, quos progenies Rachel plorauit. uel quia Rachel iuxta Bethlehem sepulta est, dicitur prophetico locutionis modo egisse ea que in loco eodem agebantur. Rama non est hic nomen loci, qui est iuxta Gabaa, sed quia rama interpretatur excelsum, talis est sensus: uox in excelso audita est, id est, longe lateque dispersa. Plorauit autem  filios progenies Rachel, et noluit consolari, quia non erant, id est super hoc quod mortui erant. [HIERON.] Racbel in Genesi Ecclesie typum pretulit, cuius uox et ploratus auditur. Ecclesia autem plorat filios, non idcirco quia peremptos doleret, sed quia ab his perimebantur, quos primum genitos retinere uoluit. Sed denique se consolari noluit que dolebat. Non enim erant [non erant] hi quia mortui putabantur. In eternitatis enim profectum per martyrii gloriam efferebantur. Consolatio autem rei amisse erat prestanda, non aucte. Noluit ergo nec potuit consolari, quia non sunt, id est, super id quod non sint, sed gaudet quia feliciter sunt. [BEDA.] uel aliter: Ecclesia quotidie plorat sanctorum ablationem de hoc seculo, sed tamen non uult consolari  de hoc quia non sunt, id est quia mortui sunt; ita ut qui seculum morte uicerunt, rursus ad seculi contamina secum toleranda redeant.



CAPUT XI.

Defuncto autem Herode, ecce apparuit angelus Domini in somnis Ioseph in Aegypto, dicens: Surge et accipe puerum et matrem eius, et uade in terram Isrel: defuncti sunt enim qui querebant animam pueri.

Ex hoc loco intelligimus, scribas et sacerdotes cum Herode necem Domini fuisse meditatos.

Qui consurgens, accepit puerum et matrem eius, et uenit in terram Isrel. Audiens autem quod Archelaus regnaret in Iudea pro Herode patre suo, timuit illuc ire, et admonitus in somnis, secessit in partes Galilee.

 [RABAN.] Audiens ab angelo Ioseph, uade in terram Isrel: intellexit Iudeam uocari terram Isrel, presertim cum uideretur ei talem puerum non alicubi debere habitare nisi in Ierusalem, ubi erat templum et celebratio prophetarum. Porro autem postquam comperit illic regnare Archelaum, noluit obiicere se illi periculo, cum posset terra Isrel etiam sic intelligi, ut et Galilea illic deputaretur, quia et ipsam populus Isrel incolebat. Due autem sunt Galilee, una uicina Tyriis, de qua scriptum est: Galilee gentium ; altera circa Tiberiadem et stagnum Genesareth.

Et ueniens habitauit in ciuitate, que uocatur Nazareth,  ut adimpleretur quod dictum est per prophetas, quoniam Nazareus uocabitur.

[HIERON.] Non diceret pluraliter, per prophetas, si fixum de Scripturis posuisset exemplum. Ergo sensum accepit de Scripturis, non uerba. Nazareus enim sanctus interpretatur, et Dominum omnes Scripture sanctum dicunt, uel secundum Isaiam dici potest dicentem: Exiet uirga de radice Iesse, et [flos] Nazareus de radice eius conscendet . Pars Iudee in qua regnabat Archelaus, Antichristi sequaces ostendit. Porro Nazareth Galilee, quo Dominus transfertur, gentem, que tunc temporis per fidem Christum est susceptura, designat. [BEDA.] Sciendum est quod anno Octauiani Cesaris Augusti quadragesimo secundo, qui secundus Romanorum  rex regnauit annis quinquaginta sex et semis, iehsu Christus  sextam mundi etatem suo consecrauit aduentu, assumendo carnem, et regni eius quadragesimo quinto. Herodes occidit pueros a bimatu et infra, secundum tempus quod exquisierat a magis. Tradunt etiam historie ipsum Herodem morbo intercutis aque et scatentibus toto corpore uermibus obiisse miserabiliter, anno imperii Augusti quadragesimo septimo, id est anno secundo post innocentium occisionem. Pro quo substitutus ab Augusto filius eius Archelaus, regnauit annis nouem, id est, usque ad ipsius Augusti finem. Tunc Iudeis accusantibus illius ferocitatem apud Romanos, passus est exsilium in uienna urbe Gallie. Deinde Romani, ut regni Iudaici  minuerent potentiam, diuisa in quatuor partes prouincia, quatuor fratres Archelai eidem regende prefecerunt. Qui singuli a principatu quarte partis, Greco sermone sunt tetrarche uocati. E quibus unus fuit Herodes qui Ioannem decollauit, et in passione Domini Pilato assensum prebuit; secundus Antipater, tertius Lysania, quartus Philippus, ut scriptores temporum produnt. Notandum tamen quorumdam esse opinionem, quod Herodes euoluto anno post Christi natiuitatem, occiderit infantes a bimatu et infra. Timebat enim, ut aiunt, ne puer cui sidera famulabantur, paulo supra etatem uel infra, speciem sibi transformaret. Augustinus quoque uidetur sentire, quod ipso Dominice natiuitatis anno, non longe post ipsam natiuitatem,  fuerit puerorum occisio. In sermone enim de Epiphania, qui sic incipit: Domini et Saluatoris nostri aduentus in carne, dicit magos uidisse ignotissimam stellam, non ante paucos dies, sed ante ferme biennium, sicut inquirenti Herodi patefecerunt. Unde a bimatu et infra, secundum tempus quod inquisierat a magis, occidit pueros.



CAPUT XII.


L. 3[X]

Puer autem crescebat et confortabatur, plenus sapientia, et gratia Dei erat in illo.

[BEDA.] Crescere corpore, et confortari etate humana, intellige. Sapientia, est ipsa diuinitas qua plenus erat; gratia, est coniunctio diuinitatis et humanitatis  in unam personam. Simile scripsit Ioannes, plenum scilicet gratia et ueritate , idem dicens ueritatem, quod Lucas sapientiam.

Et ibant parentes eius per omnes annos in Ierusalem in die solemni Pasche.

Queritur, cum timerent Archelaum, quomodo illuc ire audebant. Solutio fieri poterat, ut per diem festum inter ingentem turbam latenter ascenderent, mox reuersuri. Sic etiam illo die quo ascenderunt in templum, completis diebus purgationis, creduntur latuisse Herodem, quid sibi magi renuntiarent exspectantem. uel tot et tantis occupationibus regia cura distendi poterat, ut a pueri inquisitione uel auerteretur, uel impediretur Herodes. Regnante uero  Archelao, de persecutione pueri omnes tacuerunt. Quod ergo Lucas dicit, per omnes annos ibant in Ierusalem, tunc accipiamus factitatum, cum iam non timeretur Archelaus.

Et cum factus fuisset annorum duodecim, ascendentibus illis Hierosolymam secundum consuetudinem diei festi, consummatisque diebus cum redirent, remansit puer iehsu in Ierusalem.

[BEDA.] Ubi ad etatem duodennem uenit, cepit aperire quid Patri celesti deberet, quid terrene matri. Aetas autem duodennis, typus erat duodecim apostolorum, per quos diuinitas et humanitas eius erat per orbem nuntianda. Recte ergo in duodenario numero iubar perfectionis eius incipit declarari. Remansit in Ierusalem sine parentibus, ut nos instrueret  se Deum habuisse patrem antequam mundus fieret.

Et non cognouerunt parentes eius. Existimantes autem illum esse in comitatu, uenerunt iter diei, et requirebant eum inter cognatos et notos, et non inuenientes, regressi sunt in Ierusalem, requirentes eum.

Si quis querat, quomodo parentes reliquerunt eum tanta cura nutritum; respondemus, quia filiis Isrel mos fuit, ut temporibus festis uel Ierosolymam euntibus, uel inde redeuntibus, seorsum uiri, seorsum incederent femine, et pueri cum quolibet parente irent, ideoque Mariam et Ioseph uicissim putasse, Iesum cum altero parente esse in reuersione.

Et factum est, post triduum inuenerunt illum, in  templo, sedentem in medio doctorum, audientem illos et interrogantem.

[AMBR.] Quasi fons sapientie, doctorum medius sedebat, sed quasi exemplar humilitatis, prius interrogat et audit, quam instruat, ne paruuli a senioribus doceri erubescant, et ne infirmus docere audeat. Post triduum reperitur in templo, dans indicium, quia post triduum triumphalis passionis resurgeret, qui mortuus credebatur.


L. 4[II] M. 62 R. 13

Stupebant autem omnes qui eum audiebant, super prudentia et responsis eius, et uidentes admirati sunt.

Eo amplius super prudentia responsionum, quo  paucitatem uidebant annorum. Diuinam lingua sapientiam prodebat, sed infirmitatem humanam etas pretendebat.


L. 2[X]

Et dixit mater eius ad eum: Fili, quid fecisti nobis sic? Ecce pater tuus et ego, dolentes, querebamus te. Et ait ad illos: Quid est quod me querebatis? Nesciebatis quia in his que Patris mei sunt, oportet me esse?

Non quod eum quasi filium querunt uituperat, sed cogit eos attollere mentis oculos ad querendum quid debeat eterno Patri, ostendens et templum et omnia que Patris sunt, non minus ad se quam ad Patrem pertinere, quorum una est maiestas.

 Et ipsi non intellexerunt uerbum quod locutus est ad illos. Et descendit cum eis, et uenit Nazareth, et erat subditus illis.

Quod de sua diuinitate loquitur, non intelligunt parentes: et tamen ipse condescendit et subditur illis, ut impleat officium pietatis Quantum ergo debemus obedire Deo, quandoquidem ipse Deus obedit hominibus.

Et mater eius conseruabat omnia uerba hec in corde suo.

Omnia que de Domino uel a Domino dicta uel facta cognouit siue intellecta, siue non intellecta, in memoriam recondebat, ut tempore suo uniuersa prout gesta erant, intelligeret, et querentibus explicaret.

 Et iehsu proficiebat sapientia et etate, et gratia apud Deum et homines.

Sapientia pertinet ad animam, etas ad corpus, gratia ad utriusque salutem. Aetate itaque proficiebat, sicut carnis est, etatis incrementa suscipere. Porro iuxta quod etate proficiebat, dona gratie que sibi inerant, et sapientie magis ac magis patefaciebat hominibus, quod erat sapientia et gratia proficere, non in se, sed in aliis, apud Deum et homines, id est ad honorem Dei et salutem hominum. In se autem nequaquam per interualla temporum proficiebat sapientia uel gratia, qui ab hora conceptionis plenus fuit gratie et ueritatis. Nota doctores communiter affirmare animam Christi ubi uerbo Dei unita est, tantum sapientie et bonitatis suscepisse,  quantum possibile fuit creaturam suscipere. In ea enim, ut Apostolus ait, sunt omnes thesauri sapientie et scientie, in ea omnis plenitudo diuinitatis inhabitat . Aliis spiritus ad mensuram datur, sed Christo, ut ait Ioannes euangelista, datus est non ad mensuram . Multi ergo asserunt, ut Alcuinus in libro De Trinitate ad Carolum, animam Christi tantam scientiam de omnibus habere, quantam diuinitas ipsa habet; ita scilicet, quod diuinitas a se, non ab alio sapiens est per naturam, anima uero Christi a diuinitate per gratiam. Aliis uero non uidetur, quod aliqua creatura capax possit esse totius diuine cognitionis, uel totius diuine bonitatis, sicut nec omnipotentie. Ducunt namque pro inconuenienti, creaturam etiam hoc  modo parificari Creatori, ut ab ipso tantam scientiam habeat quantam et ipse Creator.



CAPUT XIII


L. 6[III] M. 7 A. 2

Anno decimo quinto imperii Tiberii Cesaris, procurante Pontio Pilato Iudeam, tetrarcha autem Galilee Herode, Philippo autem fratre eius tetrarcha Iturea et Trachonitidis regionis, et Lysanie Abiline tetrarcha; sub principibus sacerdotum Anna et Caipha, factum est uerbum Domini super Ioannem, Zacarie filium, in deserto.

Pilatus duodecimo anno Tiberii Cesaris in Iudeam missus, procurationem gentis suscepit; et ibi  per decem continuos annos preses perdurauit. Annas et Caiphas, incipiente predicatione Ioannis, principes fuere sacerdotum. Sed Annas illum annum administrabat, Caiphas uero eum quo Dominus crucem ascendit. Nulli tunc pontificatus dabatur merito uite uel generis, sed Romana potestas prestabat sacerdotium cui uolebat. Inter Annam et Caipham tres alii sunt pontificatu perfuncti, ut refert Iosephus. Ac per omne tempus quo Dominus noster in terris docuisse describitur, intra quadriennii spatium coarctatur: in quo successiones pontificum, quas Iosephus memorat, uix per annos singulos sunt ministrate. [BEDA.] Quia ergo Ioannes illum predicabat, qui et quosdam de Iudea et multos e gentibus redempturus erat, per regem gentium et principes  Iudeorum, predicationis eius tempora designantur. Quia autem gentilitas colligenda erat, et Iudea dispergenda, descriptio terreni principatus ostendit; quoniam et in Romana republica unus prefuisse describitur, et in Iudee regno per quartam partem plurimi principabantur. Apte quoque sacerdotes memorantur, quia Ioannes illum predicabat qui rex et sacerdos erat.

Factum est uerbum Domini super Ioannem.

Raptus fuit Paulus supra se, usque tertium celum, audiens arcana uerba . Ioannes quoque mente ascendit ad contemplandam super se gratiam quam predicabat. Audiuit Ioannes auditu mentis uerbum Domini, sola gratia desuper ei loquentis. [AMBR.] Operatur uerbum prius in Ioanne, declarans  ei quid uelit ab ipso proferri; deinde per Ioannem fit uerbum Domini in deserto, derelicte et destitute Iudee solatium redemptionis annuntians. Congregaturus itaque Dei Filius Ecclesiam, primum operatur in seruulo, ut Ecclesia non ab homine ceperit, sed a uerbo. Ipsa quidem prius deserta, modo plures habet filios.


L. 7[I] M. 7 R. 2 A. 10

Et uenit in omnem regionem Iordanis, predicans baptismum penitentie in remissionem peccatorum, dicens:


M. 7[III] L. 6 A. 6

Penitentiam agite, appropinquauit enim regnum celorum.

Ioannes penitentiam predicauit et baptismum penitentie,  in quo peccatorum remissio fit, id est baptismum Christi; sed peccatorum remissionem Ioannes dare non potuit. Unde figura legis est, que peccatum nuntiat, non condonat, Ioannes Christi prenuntius est, ita lex prenuntiat Ecclesie gratiam. Penitere autem est de preteritis malis dolere, et plangenda uelle uitare, quod facit amor Dei et odium peccati. Agere uero penitentiam, est pro peccatis satisfacere. Appropinquat regnum celorum, id est regnare in celestibus per Christi scilicet humilitatem et obedientiam, sicut per superbiam atque transgressionem Ade appropinquauit mors et infernus.


M. 8[I] R. 2 L. 7 A. 10

Hic est enim qui dictus est per Isaiam prophetam,  dicentem: uox clamantis in deserto, parate uiam Domini, rectas facite semitas eius.

[HIERON.] Sic nimirum Ioannes predicabat: hic est enim, dicente Isaia, uox clamantis. etc. Sicut prius sonat uox, et postea intellectus concipitur, sic Ioannis predicatio anteibat aduentum Christi nuntiando. Ideoque Ioannes uocatur uox Christi, id est uerbi, quod erat in principio apud Deum, quod in Ioanne clamat ad Iudeos surdos, per peccata longe positos, indignationis clamore dignos. Ad Iudeos obturantes aures, fit uox et clamor in deserto, quia sine Spiritu Dei sunt, sine propheta, rege, sacerdote. Quid clamat Christus per Ioannem? Parate uiam Domini. uia Domini, per quam Deus ad nos descendit,  et nos ad illum ascendimus, est fides, penitentia, dilectio. Semite, id est, intentiones recte sunt, si pure leuantur ad Deum. Curuantur autem, si pro terrenis facimus que propter Deum facienda sunt. Phiris Grece, Latine dicitur uisio. Inde propheta, id est procul uidens:

Omnis uallis implebitur, et omnis mons et collis humiliabitur, et erunt praua in directa, et aspera in uias planas. Et uidebit omnis caro salutare Dei.

[GREG.] uallis humiles designat; mons et collis, superbos. Corda humilium eloquio sacre doctrine et gratia uirtutum replebuntur, iuxta illud: Qui emittit fontes in conuallibus ; et rursum, et ualles abundabunt frumento . A montibus namque aqua dilabitur; quia superbas mentes ueritas  doctrine deserit. Praua directa fiunt, cum corda per iniustitiam distorta, ad iustitiam diriguntur; et aspera in uias planas immutantur, cum immites et iracunde mentes, per infusionem gratie ad mansuetudinem redeunt, ut ibi predicator planam uiam inueniat, ubi prius per asperitatem gressum ponere non poterat. Omnis caro, id est, omnis homo salutare Dei uidebit in iudicio, id est Christum in sede maiestatis, ut iusti remunerentur, et mali in eternum gemant.


A. 2[III] M. 7 L. 6

Hic uenit in testimonium, ut testimonium perhiberet de lumine, ut omnes crederent per illum.

Lux in se dicitur uerbum Dei, scilicet quod illuminabile  est. Lumen uero, quasi iam in testa nostre mortalitatis positum et humanatum. Iohannes itaque non de luce tantum, uerum etiam de lumine testimonium dedit; quia quem Deum predicauit, humanatum uisibiliter demonstrauit, dicens: Ecce Agnus Dei. Unde et plusquam propheta dictus est.

Non erat ille lux, sed ut testimonium perbiberet de lumine.

Non erat Ioannes lux, id est ex se illuminabilis, et ad illuminandos alios per se sufficiens, sicut illa lux uera quam diximus; sed ad hoc uenit, ut testimonium perhiberet de illa luce, iam, ut diximus, facta lumine. Que quidem lux, antequam fieret lumen nostrum, erat ab eterno lux uera, cuius est illuminare quemlibet uere illuminandum, et hoc est:


 A. 3[III] M. 1 L. 13

Erat lux uera que illuminat omnem hominem uenientem in hunc mundum. In mundo erat, et mundus per ipsum factus est, et mundus eum non cognouit.

Lux illa, id est sapientia Dei, per quam factus est mundus, in mundo erat, ab ipso scilicet mundi exordio, hoc est, in uniuersis creaturis lucebat ratione creandi et gubernandi eas; et mundus, id est homo mundum inhabitans, eam non cognouit. Ut autem cognosceretur, humiliauit se, formam serui accipiens. Unde sequitur:


A. 4[X]

In propria uenit, et sui eum non receperunt. Quotquot  autem receperunt eum, dedit eis potestatem filios Dei fieri, his qui credunt in nomine eius.

Ab initio mundi semper aliqui fuerunt receptores diuini uerbi, credentes in nomine eius, id est confidentes per eius notitiam se saluari. Nomine quique suo res cognoscitur, et ideo nomen pro notitia ponitur.

Qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt.

Quid scilicet in hoc quod facti sunt filii Dei, non sunt ex sanguinibus, id est ex materia sanguinis patris et matris, quod exposuit dicens: Neque ex concupiscentia carnis, id est femine neque uiri. Quia caro ab ossibus sustentatur, et minus fortitudinis habet, ideo per eam sexus infirmior designatur.


 A 5[III] M. 1 L. 14

Et uerbum caro factum est, et habitauit in nobis.

Qualiter uerbum in propria uenerit, uidelicet non locali aduentu, sed humiliando se, per nostre infirmitatis assumptionem, determinat, dicens uerbum carnem factum esse, id est, hominem assumptum in unam personam sibi copulasse. Et sic habitauit in nobis, id est mansionem perpetuam cum nostra natura iniit, ut amplius nullatenus a nostra penitus natura per diuisionem persone disiungeretur. Nam, et si carnem ad horam deposuit, anime tamen et uerbi unio non defuit. uel habitabit in nobis per gratiam, sicut ipse promisit, dicens: Ecce ego  uobiscum sum usque ad consummationem seculi 

Et uidimus gloriam eius, gloriam quasi Unigeniti a Patre, plenum gratie et ueritatis.

[BEDA.] Cum ita uerbum carnis se uelamine obumbraret, quasi collyrio nobis oculos tergens, nos humiles in ipso sic humanato, gloriam eius, id est excellentiam diuinitatis intelleximus, quoniam pro infirmitate carnis superbi credere nolebant. Eius dico quasi Unigeniti, id est reuera Unigeniti per naturam, non per adoptionem a Deo Patre. Est ergo Dei Filius iuxta diuinitatis excellentiam, Unigenitus a Patre, iuxta fraternam uero societatem primogenitus omnis creature. Unigenitus in substantia Deitatis, primogenitus  in susceptione humanitatis. Unigenitus in natura, primogenitus in gratia. Inde est quod frater nuncupatur et Dominus. Frater, quia primogenitus; Dominus, quia unigenitus. Unde euangelista plenum gratie et ueritatis dicit ipsum uerbum humanatum, id est Christum. Secundum humanitatem plenum gratie, id est donis sancti Spiritus; secundum diuinitatem plenum ueritatis, id est incommutabilitatis, licet mutabilem naturam sibi iunxerit. Sic quippe assumpsit nostram, ut non desereret suam.


A. 6[I] M. 40 R. 4 L. 10

Ioannes testimonium perhibet de ipso, et clamat, dicens: Hic erat quem dixi, qui post me uenturus est, ante me factus est, quia prior me erat.

 Qui post me ad predicandum uenturus est, factus est ante me, non dico, factus est antequam essem ego, sed antepositus est mihi, et antecellit me in humanitate, quia prior me erat in eternitate Deitatis.


A. 7[X]

Redit euangelista ad testimonium sue assertionis. uidimus plenum gratie, et de hac plenitudine donorum quam habuit, omnes nos electi, quasi per partes riuulos quosdam accepimus, scilicet gratiam pro gratia, hoc est, propter illam singularem donorum gratiam illi homini collatam, etiam nobis tanquam huius capitis membris, gratia qua saluati sumus, collata est, id est dona sancti Spiritus  supra merita nostra impetrauit nobis illa tanta aduocati nostri gratia, quid in omnibus pro sua reuerentia exaudiri meruit a Patre. uel gratiam accepimus ab eo pro gratia, id est fidem, dilectionem, sacramenta, pro uita eterna promerenda.

Quia lex per Moysen data est, gratia et ueritas per Iesum Christum facta est.

[AUGUST.] Sicut dici solet, quia promiseram dedi; ita intelligimus hoc, quia per Moysen famulum fidelem data est a Deo lex, in qua cognitio boni et mali, in qua promissio et umbra futurorum bonorum, procul dubio per Iesum, qui Dominus et Filius Dei est, facta est gratia, qua declinamus a malo et facimus bonum, facta est rerum ueritas, in lege promissa et figurata. uel intellige ueritatem superne beatitudinis  incommutabilitatem, in qua Deo similes erimus.


A. 3[III] M. 112 L. 119

Deum nemo uidit unquam. Unigenitus Filius, qui est in sinu Patris, ipse enarrauit.

Supra hominem est uidere Deum. Ideo Paulus supra hominem raptus est, ut uideret arcana que non licet homini loqui . uidit Moyses nubem, et angelum, et ignem, non ipsius Domini presentiam. [AUGUST.] Quare post omnia uisa dixit: Ostende mihi teipsum . Sinum, dicit secretum Patris. Inde Filius uenit per assumptionem carnis, et narrauit quod ibi uidit, id est reuelauit suis quod in presenti oculata fide uident de Trinitate Deitatis, et quia introducet eos ad manifestam uisionem,  que beatos faciet. Dicit enim alibi: Nemo uenit ad Patrem nisi per me . Item: Nemo nouit Patrem nisi Filius, et cui uoluerit Filius reuelare . Sic ergo per Iesum gratia et ueritas facta est.


M. 9[uI] R. 3

Ipse autem Ioannes habebat uestimentum de pilis camelorum, et zonam pelliceam circa lumbos suos. Esca autem eius erat locuste et mel siluestre.

[HILAR.] Ioanni solitudo locus est, et meditari operatio. Penitentiam pronuntiat, per quam reditus est ab errore, recessus a crimine, et post uitiorum pudorem professio desinendi. Pilis, non lana erat uestitus: quod est indicium austeritatis, non luxurie.  Zona autem pellicea, qua accinctus fuit etiam Elias, cingulum est de pellibus siccis animalium . Unde Ioannes cingebatur circa lumbos, ad luxuriam mortificandam. Locustas et mel siluestre edebat, quia solitudinis habitatori congruum est non sequi diuitias sed necessitatem. uilis et aspera uestis de pilis camelorum, uel de quibuslibet exuuiis animalium, cor contritum et humiliatum penitentis designat. [HILAR.] Zone autem precinctio monet ut ad omne ministerium uoluntatis Christi simus accincti. Locuste fugaces in esum electe, figurant nos, qui prius quasi quibusdam corporum saltibus efferebamur uoluntate uagi, operibus inutiles, uerbis queruli, sede peregrini. Nunc autem sumus sanctorum alimonia, et satietas prophetarum, electi  simul cum melle siluestri; quia dulcissimum cibum prebituri sumus non ex alueariis legis, sed ex nobis ueluti ex truncis siluestrium arborum gentilitatis.

Tunc exibat ad eum omnis Ierosolyma, et omnis Iudea, et omnis regio circa Iordanem, et baptizabantur in Iordane ab eo, confitentes peccata sua.

[BEDA.] Baptizabat Ioannes, non ut suum baptismum in remissionem peccatorum daret, sed ut baptismum Christi remissurum peccata precurreret. [RABAN.] Baptizabantur in Iordane, qui descensio interpretatur, de superbia ueteris hominis ad humilitatem confessionis et emendationis descendentes.


M. 10[u] L. 8

uidens autem multos Phariseorum et Sadduceorum  uenientes ad baptismum suum, dixit eis: Progenies uiperarum, quis demonstrauit uobis fugere a uentura ira?

Pharisei sunt diuisi uel diuidentes, id est, sacerdotes Iudeorum, qui se diuidebant a populo per hypocrisin. Sadducei, sunt iustificati uel iustificantes se. Hi quinque libros Moysi recipiunt, prophetas respuunt, resurrectionem non credunt. [BEDA.-GREGOR.] Utrique ergo genimina uiperarum uocantur; quia malorum parentum acta imitantes, bonis inuident, eosque persequuntur, et ita uenenati filii de uenenatis parentibus nati sunt. Cum igitur penitentia et correctione maxime indigerent, increpantur, quia non prius deponunt uenena, ut sic ad  baptismum ueniant. uentura ira est extrema Dei uindicta, quam tunc fugere peccator non ualet, qui nunc ad lamenta penitentie non recurrit.

Facite ergo fructum dignum penitentie. Et ne uelitis dicere intra uos: Patrem habemus Abraham. Dico enim uobis, quoniam potest Deus de lapidibus istis suscitare filios Abrahe.

Fructum dicit non qualemcunque, sed dignum penitentie: ut quanto quis grauius peccauit, tanto amplius pro qualitate culpe peniteat, et bona opera maiori lucro faciat. Sed Iudei de generis nobilitate gloriantes, idcirco peccatores non agnoscebant, quia de Abraham descenderant. Per lapides intelliguntur corda gentilium, ad intellectum Dei insensibilia. Unde etiam dicitur quibusdam Iudeis: Auferam cor  lapideum de carne uestra . Merito lapidibus gentes comparantur, que lapides coluerunt, in naturam lapidum non usu corporis, sed mentis habitu conuerse. Unde illud: Similes illis fiant qui faciunt ea, et omnes qui confidunt in eis . De quibus lapidibus filii Abrahe suscitati sunt, quia semini eius, scilicet Christo, uniti sunt gentiles per fidem. Unde eisdem gentibus Paulus dicit: Si autem uos Christi; ergo Abrahe semen estis . [HILAR.] Increpat ergo Ioannes Phariseos, ut qui diabolum patrem per infidelitatem habere ceperant, cum eis qui de lapidibus excitarentur rursum Abrahe filii per fidem fiant.

Iam enim securis ad radicem arborum posita est.

Arbor intelligitur homo; radix, uoluntas ex qua  fructus operum procedit; securis uero, predicatio Euangelii, que dicitur ad radicem poni, quia munditiam uoluntatis perquirit. Docet enim premium in bona uoluntate consistere, penam uero in mala. Opera autem que lex Moysi damnabat uel remunerabat, testimonia quedam sunt uoluntatis.

Omnis ergo arbor que non facit fructum bonum, excidetur et in ignem mittetur.

[BEDA ex GREGOR.] Sensus est: Quicunque contemnit hic bene facere, excidetur a cetu fidelium uel a presenti uita, in qua plantatus est, et cremabitur in gehenna. uel aliter: Arbores sunt genus humanum. Securis uero est Redemptor noster, qui uelut ex manubrio et ferro tenetur ex humanitate, sed  incidit ex diuinitate. Que securis iam ad radicem posita est, quia etsi per patientiam exspectat, scit tamen quid tandem factura sit. Non ad ramos, sed ad radicem positam dicit securim. Cum enim filii malorum tolluntur, quid aliud quam rami infructuose arboris abscinduntur? cum tota progenies cum parentibus tollitur, arbor radicitus abscinditur, ne quid remaneat unde iterum aliquid germinis oriatur.  Rami quidem digni incendio alii sunt aridi, ut pagani; alii sunt uirides, sed sine fructu, ut hypocrite; alii fructum, sed amarum faciunt, ut heretici.


L. 9[X]

Et interrogabant eum turbe, dicentes: Quid ergo  faciemus? Respondens autem Ioannes, dicebat illis: Qui habet duas tunicas, det non habenti, et qui habet escas, similiter faciat.

[BEDA ex GREGOR.] Quia tunica plus est necessaria usui nostro quam pallium, ad fructum dignum penitentie pertinet ut non solum exteriora et minus necessaria, sed ipsa ualde nobis necessaria diuidamus cum proximis, escam scilicet et tunicam. Lex enim dicit: Diliges proximum tuum tanquam te ipsum . De una tunica non dici potuit ut diuideretur, quia tunc inde nemo uestiretur. De esca ueritas dicit: Date eleemosynam, et ecce omnia munda sunt uobis .

uenerunt autem et publicani ut baptizarentur, et dixerunt ad illum: Magister, quid faciemus? At ille  dixit ad illos: Nihil amplius quam constitutum est uobis faciatis.

Magna uis in sermone Ioannis, qui etiam publicanos et milites cogit consilium sue salutis inquirere. Precepit ergo ne ultra prescriptum eis quidquam exigant. Publicani sunt, qui uel uectigalia publica exigunt, uel conductores sunt uectigalium fisci, seu rerum publicarum. Hi etiam qui seculi huius lucra per negotia sectantur, eodem uocabulo censentur.

Interrogabant autem eum et milites, dicentes: Quid faciemus et nos? Et ait illis: Neminem concutiatis, neque calumniam faciatis, et contenti estote stipendiis uestris.

[AUGUST., De uerbis Domini.] Nonnulli cum grauiter  peccant, hac uoce se excusant, quia militant, et malis actibus sunt occupati: perinde quasi militia, non uoluntas, in culpa sit. Sed militare non est delictum, nisi cum propter quedam militant; nec gerere rempublicam est criminosum, nisi eam ideo gerunt, ut rem familiarem augeant. Quilibet quoque rectores, quilibet clerici, si amplius quam decretum est eis querunt, tanquam calumniatores et concussores, Ioannis sententia condemnantur. Milites enim Christi sumus. Unde Apostolus: Nemo militans Deo implicat se negotiis secularibus .

Existimante autem populo, et cogitantibus omnibus in cordibus suis de Ioanne, ne forte ipse esset Christus.


 A. 9[X]

Miserunt Iudei ab Ierosolymis sacerdotes et leuitas ad eum, ut interrogarent eum, Tu quis es? Et confessus est, et non negauit. Et confessus est: Quia non sum ego Christus.

[GREGOR.-BEDA.] Confessus est se non esse Christum, et non negauit quod erat, scilicet se esse precursorem, ut sequentia determinant. Hic humilitas Ioannis commendatur, qui dum infirmitatem suam studuit humiliter agnoscere, Dei celsitudinem meruit obtinere. Mira cecitas Iudeorum, qui cum crederent Ioannem esse Christum, credere nolebant, etiam, ipso Ioanne attestante, Christum esse Saluatorem; tot signis ac uirtutibus approbatum.

 Et interrogauerunt. Quid ergo? Elias es tu? et dixit, Non sum. Propheta es tu? et respondit, Non.

Dominus dixit discipulis suis, Ioannes ipse est Elias, quia Ioannes in spiritu erat Elias, non persona, secundum quam dicit hic se non esse Eliam. Ideo Ioannes negauit se esse prophetam, quia plus erat quam propheta, quod alii prenuntiauerunt, ostendens: uel quia nuntii querere intendebant an esset Eliseus, in quo figura baptismi precessit, uel alius ex prophetis antiquis.

Dixerunt ergo ei: Quis es, ut responsum demus his qui miserunt nos?


A. 10[I] M. 8 R. 2 L. 7

Quid dicis de teipso? ait: Ego uox clamantis in  deserto: Parate uiam Domini, sicut dixit Isaias propheta .

Ioannes est uox, in qua uerbum sonat; id est, ostensio et prophetia et lucerna uerbi Dei presentis in Ioanne, per quem clamat: presentis in carne assumpta, cui Ioannes testimonium perhibet, iuxta illud: Paraui lucernam Christo meo . uiam Domini dirigit, qui ad precepta eius uitam preparat. Unde illud: Si quis diligit me, sermonem meum seruabit .


A. 9[Z]

Et qui missi fuerant erant ex Phariseis; et interrogauerunt eum, et dixerunt: Quid ergo baptizas, si tu non es Christus, neque Elias, neque propheta?

Audierant Pharisei in prophetis Christum uenturum  et baptizaturum: scientes etiam Iordanem figuram baptismi gessisse, eumque Eliam et Eliseum in figura baptismi siccis pedibus transiisse, putabant nunc eos surrexisse ad baptizandum. Quia ergo Ioannes nullum de his dicit se esse, interrogant qua audacia baptizet.


A. 12[I] M. 40 R. 4. L. 10

Respondit eis Ioannes, dicens: Ego quidem baptizo uos in aqua in penitentiam.


M. R. L. A.

Qui autem post me uenturus est fortior me est: cuius non sum dignus calceamenta portare. Medius autem uestrum stetit, quem uos nescitis.


 M. 12[u] L. 11

Ipse uos baptizabit in Spiritu sancto et igni.

Ac si dicat: Non imputetur audacie quod ago. Baptizo in aqua in penitentiam: id est in signum penitentie purgantis animas, lauo corpora, et usum baptizandi instituo, parans uiam fortiori me, cuius calceamenta portare non sum dignus: tanta est eius excellentia supra meam paruitatem. Inter uos autem medius est quem predico, sed nescitis eum, quia eius humilitate abutimini. Ipse baptizabit in Spiritu sancto et igni. [BEDA.] Hoc est, et purgatione sanctificationis, et probatione tribulationis. uel in Spiritu sancto, id est, in igni quem uenit mittere super terram . Spiritus sanctus per ignem  intelligitur, quia et corda incendit per amorem, et illuminat per sapientiam. Sunt qui ita exponunt: In Spiritu sancto in presenti, in igni in futuro. Sicut enim nunc renascimur ex aqua et Spiritu sancto in remissionem peccatorum, ita tunc de leuibus peccatis cum quibus morimur, per ignem purgatorium quasi per baptisma mundabimur. Unde Apostolus: Uniuscuiusque opus quale sit ignis probabit . Euangelista Ioannes scripsit: Cuius non sum dignus ut soluam eius corrigiam calceamenti. Quod ad mysterium spectat. [ALBINUS.] Mos apud ueteres fuit ut si quis eam que sibi competeret accipere uxorem nollet, ille ei calceamentum solueret, qui iure propinquitatis eam sibi desponsaret. Christus autem sponsus Ecclesie fuit, ut ait Ioannes:  Qui habet sponsam sponsus est. Unde Ioannes quia Christus esse putabatur, recte se indignum esse denuntiat ad soluendum corrigiam eius calceamenti. Quasi dicat: Ego Redemptoris uestigia denudare non ualeo, quia Sponsi nomen mihi non usurpo. uel ita: Calceamenta ex mortuis animalibus fiunt. Dominus uero quasi calceatus apparuit, postquam carnem assumpsit. Huius incarnationis mysterium nemo unquam ad plenum inuestigare potuit. Corrigia calceamenti est ligatura tanti mysterii. Non ualet ergo Ioannes ad plenum corrigiam soluere, quia incarnationis mysterium non sufficit inuestigare.

Cuius uentilabrum in manu sua, et permundabit aream suam, et congregabit triticum suum in horreum: paleas autem comburet igni inexstinguibili.

 [HILARIUS.] uentilabri opus est ab infructuosis fructuosa discernere. Quod in manu Domini situm indicat arbitrium potestatis, recondentis triticum  in horreis, et concremantis paleas  igne iudicii. Per uentilabrum discretio iusti examinis, per aream uero presens Ecclesia figuratur. Cuius aree purgatio etiam nunc geritur, cum peruersi ob manifesta peccata de Ecclesia eiiciuntur, uel post mortem diuina districtione damnantur; inter paleas et zizania distat, quia palee a semine puri tritici prodeunt, zizania a diuersa origine procreantur. Ergo palee significant illos qui fidei mysteriis imbuuntur, sed leuitate perfidie ab electis dissentiunt; zizania illos qui opere  et professione ab electis secernuntur. Hi uentilabro hoc non remouentur, quia iam iudicati sunt, sed palee uentilantur.


L.

Multa quidem et alia exhortans euangelizabat populo.


A. 13[X]

Hec in Bethania facta sunt trans Iordanem, ubi erat Ioannes baptizans.



CAPUT XIu.


M. 13[X]

Tunc uenit iehsu a Galilea in Iordanem ad Ioannem, ut baptizaretur ab eo.

 [HIERON.] Multiplicem ob causam Saluator a Ioanne baptizatus est, ut secundum hominem et iustitiam et legis humilitatem impleret, ut Ioannis baptisma comprobaret, ut in lauacro credentium aduentum sancti Spiritus monstraret, ut tu non dedignareris suscipere baptismum Domini, cum ipse susceperit baptismum serui.


L. 14[III] M. 1 A. 5

Et ipse iehsu erat incipiens quasi annorum triginta, ut putabatur filius Ioseph.

[BEDA.] iehsu annorum triginta baptizatur, et incipit apertius signa facere et docere, legitimum tempus etatis ostendens his qui omnem etatem uel ad sacerdotium uel ad docendum putant opportunum.  Quod non est, nisi aliquando miraculo Dei contingat, ut Ieremie et Danieli, qui prophetie spiritum pueri perceperunt. Tricennalis, baptizati Saluatoris etas nobis conuenit propter mysterium trinitatis et operationem Decalogi. Qui ergo baptizatur uel gaudet se esse baptizatum, tricennalis sit in hunc modum, ut in fide sancte Trinitatis intelligat et compleat Decalogum.


M. 13[X]

Ioannes autem prohibebat eum, dicens: Ego a te debeo baptizari, et tu uenis ad me? respondens autem iehsu, dixit ei: Sine modo. Sic enim decet nos implere omnem iustitiam. Tunc dimisit eum.

[BEDA.] uenit Dominus baptizari, ut nobis insinuaret  mysterium baptismi, et sanctificaret aquas. Seruus autem expauit illum ad se uenisse ut baptizaretur, cum nulla in eo culpa esset. Unde intelligitur quod hic dicit Ioannes, Ego a te debeo baptizari, hoc esse quod ipse alibi ait: Ecce agnus Dei, ecce qui tollit peccata mundi. Ab illo ergo debuit ipse Ioannes baptizari, id est a peccato originali mundari. Sine modo, inquit Dominus, me a te baptizari in aqua, ut tu postmodum baptizeris a me in spiritu. Sic decet nos implere omnem iustitiam, id est docere et exemplum dare omnis iustitie. Qui Christi baptismum suscipit, miseretur anime sue placens Deo , salutis medelam suscipiens; et humiliter subditur Creatori suo, eius institutioni obediens: proximumque exemplo edificat. Sic ergo omnem iustitiam implet,  quia Deo et sibi et proximo facit quod debet. Cum igitur Ioannes cognouisset iustitiam sic debere impleri, tunc dimisit eum baptizari a se, et consensit. Quia uera humilitas est quam obedientia comes non deserit, officium quod prius expauit, obediens impleuit.


L. 13[I] M. 14 R. 5 A. 15

Factum est autem, cum baptizaretur omnis populus, et Iesu baptizato et orante, confestim ascendit de aqua. Et ecce aperti sunt ei celi, et uidit Spiritum Dei descendentem corporali specie ut columbam uenientem super se. Et ecce uox de celis:


L.

Tu es Filius meus dilectus, in te complacuit mihi.

[BEDA.] Iesu baptizato et orante, ascendit de  aquis, quibus tactu munde carnis uim abluendi contulerat, ut qui ad lauacrum Christi uenerit peccata deponat, et post uirtutum incrementis ascendat. [HIERON.-BEDA.] Aperiuntur celi non reseratione elementorum, sed spiritualibus oculis, quia dum undas subiit, diuinitatis sue potentia celi nobis ianuas pandit. Nec ei tunc cepit celum aperiri, cui celorum interiora patebant, sed his uerbis uirtus baptismi ostenditur, quia baptizati celestis ianua declaratur. Orauit Christus non pro se, sed ut nos informaret ad orandum, post baptisma uicturos. Nam quasi transito mari Rubro necatos gratulamur Aegyptios, sed in deserto huius mundi alii hostes occurrunt, qui sunt uincendi donec ad patriam ueniamus  eternam. Unde post collatam sancti Spiritus gratiam in baptismo, regeneratis amplior eiusdem Spiritus gratia per impositionem manus episcopi datur. Columba apparuit super Iesum, ut doceretur eis solis qui in simplicitate baptizati sunt, unctionem sancti Spiritus affuturam. Corporali specie descendit, ut columba, ut monstraretur quod baptizati in corpore eius, quod est Ecclesia, accipiunt Spiritum sanctum. Et notandum quod non coruus, sed columba attulit ramum oliue in arca Ne quia baptizatorum alii deserunt Ecclesiam, alii pacifice remanent in Ecclesia. Ramus oliue uirentibus foliis in ore columbe significat gratiam Spiritus sancti, abundantem uerbis uite. Quod Lucas dicit in te complacuit mihi , tale est ac si dicat: In te placitum meum constitui, hoc  est, per te gerere quod mihi placet. Quod uero Mattheus dicit: In quo mihi complacui, ita exponitur: Qui penitendo corrigit que male fecit, in quo penitet sibi displicet quod fecit. Et quia Pater omnipotens humano modo locutus ait: Penitet me fecisse hominem , uidetur sibi displicuisse in peccatoribus. In solo autem Christo sibi complacuit, quia non se eum creasse hominem penituit, quandoquidem nullum in eo peccatum fuit. Unde Dauid: Iurauit Dominus et non penitebit eum, tu es sacerdos in eternum . Intelligas euangelistas, cum non eamdem locutionem retulerint, eamdem retulisse sententiam. Que diuersitas locutionum ad hoc utilis est, ne uno modo dictum, minus intelligatur, et aliter quam se res habet, interpretetur. [BEDA.]  Mysterium Trinitatis in baptismo Christi monstratur. Filius baptizatur, Spiritus sanctus descendit in specie columbe, uox Patris testimonium Filio prebentis auditur. Columba apparuit super caput Iesu, ne uox Patris putaretur esse facta ad Ioannem, non ad Dominum. Sed et hoc quod uox paterna intonuit, non docet Filium, sed nobis quid credere debeamus ostenditur, baptizatum scilicet a Ioanne, uerum esse Dei Filium, nos quoque per aquam ablutionis et Spiritum sanctificationis, paterne uocis adoptione Dei posse filios effici. Litteram sic lege: uidit iehsu et qui cum eo erant, Spiritum Dei, id est, rem significantem Spiritum sanctum descendentem ut columbam, hoc est, sicut rem que uere columba erat, ad hoc significandum assumpta. Utrum  columba nouiter creata fuerit, et post peractum officium soluta in elementa necne, nichil nostra interest. [BEDA.] Sic quoque legendum est quod Marcus ait. uidit celos apertos , id est, significari celorum apertionem baptizatis. Naturam columbe uideamus, ut nobis inde uite instituta sumamus. Nullum ore uel unguibus ledit, ne minimas quidem musculas uel uermiculos. uideamus ne dentes nostri sint arma et sagitte, contineamus manus a rapinis. Qui furabatur, iam non furetur; magis autem laboret operando manibus suis, ut habeat unde tribuat necessitatem patienti. . Nam et columba sepe alienos quasi suos fertur alere pullos. Ipsa terre fructibus et semine pascitur. Audiamus  Apostolum: Bonum est non manducare carnem, et non bibere uinum . Gemitum pro cantu habet: Ploremus coram Deo qui fecit nos . Risus noster in luctum conuertatur, et gaudium in merorem . Beati lugentes, quoniam ipsi consolabuntur . Super aquas sedere consueuit, ut uenturi raptum accipitris preuisa in aquis umbra declinet. Et nos super fluenta Scripturarum sedeamus, quarum speculis edocti, dignoscere et precauere ualeamus insidias hostis antiqui. Hinc illud: Oculis eius columbe que lacte sunt lote, et resident iuxta fluenta plenissima . Nidificare solent et in foraminibus petre, in cauerna macerie. Petra Christus est , cuius in cruce clauis manus, latus est lancea perforatum  . Maceria eius est uirtus sanctorum coadunata. Cauerna in ea, sinus fraterne dilectionis: in quo dum teneros in fide nutriunt, quasi nidificantibus columbis in se locum pandunt. Hinc illud: Surge, amica mea, speciosa mea et ueni: columba mea, in foraminibus petre, in cauerna macerie . Hec septem uirtutis exempla recte commemorauimus; quia Spiritus sancti, qui in columba descendit, septiformis est gratia.

Queritur quare baptismus successerit circumcisioni. Ut enim beatus Gregorius ait quarto Libro in Iob: »Quod apud nos ualet aqua baptismi, hoc egit apud ueteres uel pro paruulis sola fides, uel pro maioribus uirtus sacrificiorum, uel pro his qui ex Abrahe stirpe prodierunt, mysterium circumcisionis.  Solutio. Decebat nouum regem nouam legem instituere, inimicitias inter Iudeos et gentiles soluere, ut duo populi in unum iungerentur, et fierent populus unus. Quare necesse fuit inimicitiarum causas, uidelicet Iudeorum ritus, quos gentiles abhorrebant euacuare, et alia sacramenta que utrisque communia forent substituere. Propter hoc quoque baptismus circumcisionis loco subiit, quia circumcisio imperfectum erat sacramentum, utpote maribus solis attinens. Baptismus uero perfectum est sacramentum, quia utrique sexui sine dolore commodatur. In aqua uero ideo uniformiter consecratur baptisma, quia de Christi latere manauit aqua, et quia nullus liquor adeo ualet ad abluendum sicut  aqua, et apud omnes facile acquiritur, ne se aliquis propter inopiam excusaret. Nota quia multipliciter accipitur baptisma. Baptismorum namque unum tantum est in aqua, ut Ioannis, quod remissionem peccatorum non dedit. Aliud in igne uel Spiritu, quo baptizati sunt apostoli in die Pentecostes. Unde illud: uos autem baptizabimini Spiritu sancto . Tertium in aqua et Spiritu quo baptizauerunt apostoli. Quartum in sanguinis effusione. Tria uisibilia, id est, sacerdos, baptizandus, aqua, sunt in baptismate; et tria inuisibilia, id est fides, anima, Spiritus sanctus.« uerum Dominus, ut ait Ambrosius in primo libro De sacramentis, ideo prior descendit in baptismum quam Spiritus sanctus, cum modo e conuerso fiat, quia Dominus non indigebat  mundari. Nobis autem uirtus et presentia Trinitatis, que in baptismate Christi manifestata est, inuisibiliter operatur in baptismatis uisibili sacramento. Sacramentum uero est uisibile signum inuisibilis gratie. ueluti cum quis baptizatur, ipsa exterior corporis ablutio quam uidemus, signum est interioris ablutionis anime, que constitit in peccatorum remissione. Aqua etiam purgans exterius a sordibus corporalibus, signum est fidei mundantis interius a peccatis. Sacerdos quoque lauans in aqua, designat Spiritum in fide remittentem peccata. uidendum tamen est de hoc sacramento sicut de aliis, quia nichil refert a quocunque detur ministro. Minister enim ministrat, Christus baptizat. Unde illud: Hic est qui baptizat. Quapropter siue a clericis,  siue a laicis, seu etiam a mulieribus necessitate imminente detur; non tamen reiteratur. Hoc sacramentum sicut sacramentum altaris, alii ad uitam, alii ad mortem accipiunt. Qui enim uere accedunt, et rem et sacramentum accipiunt; qui ficte, sacramentum tantum. Unde si postmodum resipuerint, non rebaptizabuntur. Forma autem baptismi sunt ista uerba: In nomine Patris et Filii et Spiritus sancti, uel equipollentia. Dominus enim generaliter instituens baptismum precepit, dicens: Ite, docete gentes, baptizantes eos in nomine Patris et Filii et Spiritus sancti . A morte Christi et sanguinis effusione habet baptismus uirtutem et efficaciam sicut alia sacramenta, siue ante legem, siue in lege. Per hunc enim Christus, que facta  sunt, dimittit; adiuuat, ne amplius fiant; perducit, ubi omnino fieri non possint; facit ut lex impleatur, ut natura liberetur, ne peccatum dominetur.


A. M. R. L.

Et testimonium perhibuit Ioannes, dicens: Quia uidi Spiritum descendentem quasi columbam de celo, et mansit super eum. Et ego nesciebam eum.

[AUGUST.] Nesciebat eum, subaudis tam alte, tam subtiliter, quam Spiritu in eum descendente cognouit. Tunc enim didicit quod Dominus retenturus sibi esset sicut et aliorum sacramentorum, baptismi sui potestatem, siue presens in terra, siue absens corpore in celo, et nulli eam seruo daturus esset.  Non inuenies aliquem apostolorum dixisse, meum baptismum; inuenies autem dixisse: Meum Euangelium . Et hoc est quod dicit:

Sed qui misit me baptizare in aqua, ille mihi dixit: Super quem uideris Spiritum descendentem et manentem super eum, hic est qui baptizat in Spiritu sancto. Et ego uidi et testimonium perhibui, quia hic est Filius Dei.

[BEDA in Marcum.] Pulchre addidit, manentem super eum. Proprium est enim Mediatoris nostri, ut nunquam Spiritus sanctus recedat ab eo. Fidelibus autem eius aliquando confertur, aliquando tollitur. Quibusdam tamen ad amorem Dei et proximi conseruandum nunquam abest. Unde ipse ait illis: uos autem cognoscetis eum, quia apud nos manebit, et in  uobis erit . Ioannes autem iuxta auditorum capacitatem alibi Iesum predicat uirum fortiorem se, hic uero Filium Dei. Hinc est quod Paulus: Quasi paruulis in Christo, lac potum dedi uobis, non escam . Inter sapientes autem sapientiam loquimur.



CAPUT Xu.


M. 15[II] R. 6 L. 15

Tunc iehsu ductus est in desertum a spiritu, ut tentaretur a diabolo.

Consulte Lucas primo posuit: iehsu autem plenus Spiritu sancto, regressus est a Iordane, ne dubitaretur a quo spiritu ductus fuit in desertum secundum Mattheum, uel expulsus secundum Marcum. Procul dubio non uirtute mali spiritus iehsu agitur in desertum,  sed uoluntate sui spiritus, ut sternat aduersarium. Ubi nobis premonstrat, ut post baptismum accingamur fortiter contra diabolum, relictis mundi illecebris et societate prauorum.


M. 19[u] L. 19

Et cum ieiunasset quadraginta diebus et quadraginta noctibus, postea esuriit.

Obtulit se tentatori quadraginta diebus et quadraginta noctibus, ut indicet quia siue hic prospera blandiuntur, quod ad dies pertinet; siue aduersa feriant, quod noctis figure congruit, semper fidelibus adest aduersarius, non cessans eos impedire tentando. [HIERON.] Esuriit corpore, ut diabolo tribueretur tentandi occasio, et uinceretur ab homine,  cuius morte et calamitatibus gloriabatur. [HILARIUS.] Mouebatur diabolus quadraginta dierum ieiunio, sciebat totidem diebus aquas abyssi effusas, exploratam repromissionis terram, Moysi legem a Deo datam, filios Isrel totidem annis in eremo pane angelorum uixisse. Cum uero sensit post ieiunium esurire Dominum quod non de Moyse uel Elia legitur ut post ieiunia esurierint, accessit tentando, longe remotus malitie uoto. [BEDA.] Decem sunt precepta legis, et quadripartitus est mundus, quod significat iam gratiam Christi diffusam per mundum, qui ieiunauit spatio quadraginta dierum. In quo ieiunio quasi clamabat: Abstinete uos a desideriis huius seculi. In comestione et bibitione post  resurrectionem uelut clamabat: Ecce ego uobiscum sum usque ad consummationem seculi . Unde quamuis non gloriemur, tamen sperando iam pascimur. Congrue ieiunium Quadragesime statutum est esse confine Dominice passioni, quia significat nos debere a mundi amicitia continere, ut Deum sequi ualeamus. [GREGOR.] In abstinentia autem quadragenarius numerus custoditur, quia uirtus Decalogi per quatuor libros Euangelii impletur, cum Euangelium custoditur. uel quia per Decalogum Deum et proximum diligere precipimur, et motu corporis, quod ex quatuor subsistit elementis, caritas Dei et proximi uiolatur apte ad diluenda peccata in quadragenarium numerum tempus penitentie surgit.

 Et accedens tentator, dixit ei: Si Filius Dei es, dic ut lapides isti panes fiant. Qui respondens, dixit. Non in solo pane uiuit homo, sed in omni uerbo quod procedit de ore Dei.

[BEDA.] Credidit aliquando diabolus debellatorem suum uenisse in mundum, sicut per obsessum hominem dixit: Quid nobis et tibi, Fili Dei? uenisti ante tempus torquere nos . Deum tamen illum esse dubitauit, mortalia patiendo. [HIERON.-HILARIUS.] Scriptum est, dixit Dominus, quia humilitate, non potentia proposuerat uincere diabolum. Intendebat demonum princeps, ex mutatione lapidum in panes, uirtutem potestatis in Deo agnoscere, et in homine, oblectamento cibi patientiam esuritionis illudere. uerum Dominus de Deuteronomio testimonium  sumens, ostendit, non in pane hoc solitario, sed in omni uerbo Dei, alimoniam eternitatis esse sperandam . [GREGOR.] Tribus modis tentatio fit: suggestione, delectatione, consensu. Christus autem suggestione sola tentatus est, quia delectatio peccati mentem eius non momordit. Non indignum tentari fuit illi, qui occidi uenerat ut sua tentatione nostras uinceret, sicut sua morte nostra tulit peccata.

Tunc assumpsit eum diabolus in sanctam ciuitatem: et statuit eum supra pinnaculum templi.

Non mirum si se permisit ab illo assumi et duci et statui, qui se pertulit a membris illius crucifigi. Potest autem sic intelligi: Assumpsit eum diabolus, id est, tentando inuasit; et statuit eum supra pinnam templi, id est, occasio fuit quare Dominus a suo  spiritu sit ductus et statutus illic. Pinna uel pinnaculum est fastigium, id est summitas. Solebant enim antiqui sicut adhuc fit in pluribus locis, superiora domorum uel templorum facere plano schemate, ut ibi possent stare et agere quod uellent. Unde Dominus ad apostolos: Quod in aure auditis, predicate super tecta . Sancta autem ciuitas Ierusalem dicebatur, in qua templum erat et cultus Dei secundum legem Moysi.

Et dixit ei: Si Filius Dei es, mitte te deorsum. Scriptum est enim: Quia angelis suis mandauit de te, et in manibus tollent te, ne forte offendas ad lapidem pedem tuum .

In omnibus tentationibus hoc agit diabolus, ut  intelligat si Filius Dei sit. Sed Dominus sic responsionem temperat, ut eum relinquat ambiguum. Dicens, mitte te deorsum, qui omnes precipitare satagit, infirmus ostenditur: nam persuadere potest, precipitare non potest. Testimonium quod inducit non de Christo tantum, sed de omni uiro sancto prophetia est. Hieronymus psalmo nonagesimo sic exponit: »Quicunque duas naturas Dei et hominis perfectas crediderit in Saluatore, hic angelicis manibus uallatus, ad lapidem  non offendit pedem suum, qui lapis est offensionis et petra scandali .« Augustinus de eodem psalmo: »In manibus angelorum sublatus est Dominus, quando assumptus est in celum, non quia si non portarent, ruiturus erat, sed quia obsequebantur  regi.« Quod si dicas, meliores sunt qui portant quam qui portatur, respondebo: Ergo iumenta meliora sunt hominibus. [HIERON.] Tacuit autem tergiuersator de sui conculcatione, non subiungens Filium Dei super aspidem et basiliscum ambulaturum, et conculcaturum leonem et draconem.

Ait illi iehsu: Rursus scriptum est: Non tentabis Dominum Deum tuum .

ueris Scripturarum frangit clypeis falsas diaboli sagittas de Scripturis, qui uel falsa proponit, uel ueris falsa persuadere conatur. Testimonia Deuteronomii protulit Dominus, ut secunde legis sacramenta monstraret [BEDA.]. Suggerebatur ei quasi homini, ut signo aliquo exploraret quantum apud  Deum ualeret. Sed scriptum est homini, ne Deum tentare audeat, quando habet quid faciat, ut quod cauere oportet euadat. Inde est illud: Si uos persecuti fuerint in una ciuitate, fugite in aliam . Postquam uero deficit humana prouidentia, si homo se totum diuine committit potentie, non est dicenda tentatio. Nunc autem Christus poterat aliter de templo descendere, quam per iactantiam se precipitare.

Iterum assumpsit eum diabolus in montem excelsum ualde, et ostendit ei omnia regna mundi et gloriam eorum, et dixit illi: Hec omnia tibi dabo, si cadens adoraueris me.

In montem, id est, supra montem ostendit regna; non quod uisum eius, qui omnia uidet, amplificauerit;  sed quantum in se fuit, uerbo et promissione ostendit uanitatem humane pompe, quam amabat quasi speciosam, suadens Domino ut uel sic eum sibi subiiceret. Bene quod Lucas commemorat, in momento temporis temporalia monstrantur, quia cito cadunt humane potestates. Dicens: Hec omnia tibi dabo, superbe loquitur, non quod omnia regna dare posset. Procidens adoraueris, dictum est quia adoraturus diabolum, ante corruit. [AMBR.] Nota quia omnis potestas et ordinatio potestatum a Deo est, sed a malo potestatis ambitio. Potestas itaque diabolo ad tempus permissa, non mala est; sed is qui ambiendo male utitur potestate, malus est.

Tunc dicit ei iehsu: uade, Satanas. Scriptum est:  Dominum Deum tuum adorabis, et illi soli seruies.

Non, ut quidam putant, Satanas et Petrus eadem sententia damnantur. Petro enim dicitur: uade retro, Satanas, id est, sequere me, qui contrarius es uoluntati mee. Hic non dicitur retro, ut subaudiatur, uade in ignem eternum. [BEDA.] Omni homini scriptum est, Deum adorare eique soli seruire. Grece latria dicitur seruitus illa, que soli Deo conuenit, non creature. Inde idololatre nuncupantur hi, qui sacrificia que uni Deo debent, idolis impendunt. Dulia autem est seruitus communis siue Deo siue homini. Unde etiam seruus dicitur Latine, quod dulos dicitur Grece. Iubemur ergo per caritatem seruire inuicem, quod Grece est dulium; et Deo soli, quod Grece est latrium.


 L.

Et consummata omni tentatione, tunc reliquit eum diabolus usque ad tempus.


M. L.

Eratque cum bestiis.


R. 7[uI] M. 17

Et ecce angeli accesserunt et ministrabant ei.

Consummatam omnem tentationem dicit, quia his tribus tentationibus continentur origines omnium uitiorum, Ioanne attestante, qui ait: Omne quod in mundo est, concupiscentia carnis est, et concupiscentia oculorum, et superbia uite . Et in euangelica parabola tribus reprobi negotiis ab  eterne uite dapibus excluduntur. Primus dixit: uillam emi, etc. . Alter dixit: Iuga boum emi quinque. Alius dixit: Uxorem duxi . Uxoris appetitus ad concupiscentiam pertinet, sicut gula. uille emptio, ad auaritiam et superbiam. Probatio quinque iugorum, refertur ad concupiscentiam oculorum, ubi curiositas est et uana gloria. Triplici telo hostis totidem arma defensionis oppone, ut concupiscentia carnis pellatur ieiunio, auaritia eleemosynis, iactantia precibus. [GREGOR.] Antiquum hominem superauit diabolus gula in uetito pomo; uana gloria superauit eum, dicens: Eritis sicut dii . Auaritia enim superauit eum, quando dixit, scientes bonum et malum. Auaritia enim recte dicitur sublimitas ambitionis. Sic etiam  tentauit Dominum, sed uictus recessit. Dauid Goliath tribus lapidibus de torrente prostrauit , Christus diabolum tribus testimoniis de lege. Que autem tentationum prima fuerit, que media, queue ultima, et in qua forma tentator accesserit, an in sua propria, an in specie hominis assumpta, non multum refert ignorare. Reliquit eum diabolus usque ad tempus, postea per Iudeos aperte eum impugnaturus. Sic etiam quando non preualet in tentatione, a nobis recedit, usque ad aliud tempus. [BEDA in Marcum.] Inter bestias Dominus commoratur, ut homo; ministerio utitur angelico, ut Deus. Et nos cum in eremo sancte conuersationis bestiales hominum mores toleramus, ministerium angelorum meremur, a quibus corpore soluti, ad eterna gaudia transferamur.



CAPUT XuI.


A. 16[X]

Altera die iterum stabat Ioannes, et ex discipulis eius duo. Et respiciens Iesum ambulantem dixit: Ecce agnus Dei, ecce qui tollit peccatum mundi.

[BEDA in homilia.] Typice Ioannes, id est, populus gratie, altera die, id est, post legem, cognoscit Agnum quo redimitur. Ambulatio Iesu, dispensationem incarnationis qua nobis exempla uiuendi dedit, insinuat, sicut mansio eius, eternitatem diuinitatis. Statio uero Ioannis et discipulorum eius ostendit, quia ipse illam uirtutum arcem conscenderat, a qua nullis tentationibus poterat deiici, et  discipuli magisterium eius corde sequebantur. [BEDA in homilia.] uel aliter: Stabat Ioannes, id est, cessabat lex, tamen testimonium perhibens Christo. Deambulabat iehsu, id est, gratia hinc et inde colligens. Agnus innocens immolandus prefiguratur in agno paschali. Quomodo peccata tollat, Apostolus Petrus ostendit, dicens: Non corruptibili argento uel auro redempti estis de uana uestra conuersatione paterne traditionis, sed pretioso sanguine quasi Agni immaculati et incontaminati Iesu Christi . Et Ioannes in Apocalypsi: Qui dilexit nos, et lauit nos a peccatis nostris in sanguine suo . Non solum autem lauit nos, quando sanguinem suum dedit pro nobis, uel quando baptizamur in mysterio passionis illius; uerum etiam quotidie lauat  nos in sanguine suo, cum eiusdem beate passionis memoria ad altare replicatur, cum panis et uini creatura in sacramentum carnis et sanguinis eius ineffabili Spiritus sanctificatione transfertur. Peccatum mundi dicitur originale peccatum, quod per primum hominem intrauit in uniuersum genus humanum.

Et audierunt eum duo discipuli loquentem, et secuti sunt Iesum. Conuersus autem iehsu, et uidens eos sequentes se, dicit eis: Quid queritis?

[BEDA.] Desiderantibus percipere uerbum gratie potius ab ipso quam a Ioanne, dat fiduciam quecunque uellent interrogandi. [ALBINUS.] Conuersus quasi faciem prebuit, dum de maiestate descendit,  ut posset uideri, dum pro umbra legis Euangelii lucem exhibuit.

Qui dixerunt ei: Rabbi, quod dicitur interpretatum, magister. Ubi habitas? Dicit eis: uenite et uidete.

Nolebant transitorie magistro ueritatis perfrui, sed mansionem querebant, ut plenius ab eo possent instrui. Admonent ergo nos, ut quoties incarnationis Domini transitum ad mentem reducimus, sollicito corde eum rogemus, ut habitationem eterne mansionis nobis dignetur ostendere. uenite testimonio Ioannis a lege recedentes: uenite credendo, bonis operibus insistendo, et intelligetis.

uenerunt et uiderunt ubi maneret, et apud eum manserunt die illo.

Hora autem erat quasi decima. Manserunt die illo  apud Dominum, feliciter uesperam exspectantes; quia omnes electi post operum bonorum perfectionem, cum illo sunt acturi diem illum, de quo propheta dicit: Melior est dies una in atriis tuis super millia . Merito secuti sunt eum hora decima, quia uenerat tempus ut impleretur per dilectionem lex habens decem precepta, que a Iudeis non implebatur per timorem. Unde Dominus: Non ueni soluere legem, sed implere .

Erat autem Andreas frater Simonis Petri, unus ex duobus qui audierant ab Ioanne, et secuti fuerant eum.

[ALBINUS.] In fide non queritur annorum multitudo nec paucitas. Andreas minor erat Simone etate, et tamen Iesum prior inuenit. Statimque inuentum  nuntiat fratri, ut sicut est sanguine, sit germanus et fide. Et hoc est quod dicit.


A. 17[I] M. 146 R. 82 L. 94

Inuenit hic primum fratrem suum Simonem, et dicit ei: Inuenimus Messiam, quod est interpretatum, Christus. Et adduxit eum ad Iesum: intuitus autem eum iehsu, dixit: Tu es Simon, filius Ioanna: tu uocaberis Cephas, quod interpretatur Petrus.

[AUGUST.] Cephas Hebreum est et Syrum, Petrus Grecum et Latinum, et in utraque lingua nomen a petra deriuatum est. uocatur autem Petrus ob robur mentis, qui solidissime petre Christo adhesit. Et notandum quod hic Petrus nomen acceperit, non ubi ait illi iehsu: Tu es Petrus et super hanc petram edificabo Ecclesiam meam . Nec ubi  Marcus duodecim discipulos sigillatim commemorans, dixit quod imposuerit ei nomen, ut uocaretur Petrus. Hoc nomen recolendo, ait.



CAPUT XuII.


A. 18[X]

In crastino uoluit exire in Galileam: et inuenit Philippum, et dicit ei: Sequere me. Erat autem Philippus a Bethsaida ciuitate Andree et Petri.

Galilea interpretatur transmigratio facta, uel reuelatio. Transmigrat homo de uitiis ad uirtutes, et post de uirtute in uirtutem; et sic fit ei reuelatio, ut uideatur Deus deorum in Sion . uocaturus ergo Dominus discipulos ad sequendum, id est,  imitandum se, exiit a Iudea ubi erat Ioannes baptizans, in Galileam, loci nomine innuens, ut sicut ipse proficiebat sapientia, et sicut per passiones intrauit in gloriam, sic etiam imitatores sui. Bethsaida interpretatur domus uenatorum, in quo notatur animus et officium istorum. uenatores enim Dei erant in capiendis animabus. Unde Philippus antequam fiat apostolus uocat Nathanelem.

Inuenit Philippus Nathanel, et dicit ei: Quem scripsit Moyses in lege et prophete, inuenimus Iesum filium Ioseph a Nazareth. Et dixit ei Nathanel: A Nazareth potest aliquid boni esse? Dicit ei Philippus: ueni et uide.

[AUGUST.---ALBINUS.] Quia Nathanel peritus erat in Scripturis, quando audiuit a Nazareth: tum ex  illius nominis interpretatione, tum quia Scripture Iesum Nazareum uocant, statim erectus in spem, dixit: A Nazareth potest aliquid boni esse? Hoc bene potest pronuntiari siue sub interrogatione, siue non. Nazareth interpretatur munditie, siue flos eius, siue separata. [AUGUST.] Propterea etiam Nathanel non fuit unus de duodecim, quia peritus erat in lege: et Dominus idiotas elegit, unde confunderet mundum. uel fortassis miratus Nathanel quod de Galilea, non a Iudea surgeret propheta, ait: A Nazareth potest aliquid boni esse?

uidit iehsu Nathanel uenientem ad se, et dicit de eo: Ecce uere Isrelita, in quo dolus non est. Dicit ei Nathanel; Unde me nosti? Respondit iehsu et dixit ei: Priusquam te Philippus uocaret, cum esses sub  ficu, uidi te. Respondit ei Nathanel et ait: Rabbi, tu es Filius Dei, tu es rex Isrel.

[ALBINUS.] Quia cognouit Nathanel Dominum corporaliter absentem uidisse que ipse in alio loco gesserat, id est, quomodo et ubi sub quadam arbore fici uocatus sit a Philippo, quod est indicium Deitatis, fatetur non solum Rabbi, id est magistrum, sed et Dei Filium ac regem Isrel, id est Christum. In quo probatur esse Isrelita, id est, uir uidens Deum, qui sine dolo erat, hoc est, sine simulatione. Si enim peccata habebat, confitebatur ea. Pharisei uero dolosi sunt, qui se bonos predicant, cum sint mali. Inuenimus arborem fici maledictam, quia fructum non habuit . Et cum Adam et Eua peccassent, de foliis ficulneis succinctoria sibi fecerunt.  Folia ergo illa peccata intelliguntur. [AUGUST.] Erat autem Nathanel sub arbore fici tanquam sub umbra mortis, quando lumen ortum est ei. Nathanel, donum Dei interpretatur. [ALBINUS.] Et nisi dono Dei quisque uocetur, nunquam reatum prime transgressionis euadet.

Respondit iehsu et dixit ei: Quia dixi tibi, uidi te sub ficu, credis: maius his uidebis. Et dicit ei: Amen, amen dico uobis, uidebitis celos apertos, et angelos Dei ascendentes et descendentes supra Filium hominis.

[AUGUST.] Plus est quod Dominus nos uocatos iustificauit, quam quod nos uidit iacentes sub umbra mortis. Quando Iacob uidit scalam et angelos ascendentes et descendentes, et lapidem suppositum  capiti suo unxit, significatio totum erat . Lapis ergo Christus intelligitur. Angeli boni predicatores sunt in Ecclesia, qui predicando Filium hominis, ascendunt et descendunt, cum sublimitatem diuinitatis eius et humanitatis infirma nuntiant. [ALBINUS.] Ascendunt, cum docent quia in principio erat uerbum; descendunt, cum adiungunt quia uerbum caro factum est.


L. 17[I] M. 23 R. 27 A. 46

Et regressus est iehsu in uirtute Spiritus in Galileam. Et fama exiit per uniuersam regionem de illo. Et ipse docebat in Synagogis eorum; et magnificabatur ab omnibus.

[BEDA.] uirtutem Spiritus, signa miraculorum  intellige, sicut alibi Iudei inquiunt: Unde huic sapientia hec et uirtus? . Sapientiam uidelicet ad doctrinam, uirtutem uero ad opera referentes.



CAPUT XuIII.


L. 18[X]

Et uenit Nazareth, ubi erat nutritus, et intrauit secundum consuetudinem suam die sabbati in Synagogam.

[BEDA.---AUGUST.] iehsu intrauit cum aliis, ut adimpleret gratia celesti ritum legis. Iudeorum proprie Synagoga dici solet, quamuis dicta sit Ecclesia. Nostram uero nunquam apostoli dixerunt Synagogam, sed semper Ecclesiam, siue discernendi causa, siue  quod inter congregationem unde Synagoga, et conuocationem unde Ecclesia nomen accepit, distet aliquid: quod scilicet congregari et pecora solent, conuocari autem magis est utentium ratione, ut sunt homines. Ideoque noue gratie populum uisum est doctoribus debere uocari Ecclesiam, maiori dignitate conuocatum in unitatem fidei.

Et surrexit legere, et traditus est illi liber Isaie prophete.

Indicium fuit humilitatis, suscipere lectoris officium. uerum etiam Scriptura de ipso per ipsum nobis erat aperienda et adimplenda.

Et ut reuoluit librum, inuenit locum ubi scriptum erat: Spiritus Domini super me, propter quod unxit me . Euangelizare pauperibus misit me, predicare  captiuis remissionem, et cecis uisum, dimittere confractos in remissionem, predicare annum Domini acceptum et diem retributionis.

Librum prophete clausum accepit, sed reuolutum legit; quia mysterium Incarnationis sue in prophetiis obscurum, et prius suscepit implendum, et post mortalibus aperuit intelligendum. Unctus fuit in utero matris sancto Spiritu pre consortibus suis, cuius unctionis sacramentum et manifestatio fuit, quod in baptismo super eum Spiritus sanctus in specie columbe apparuit. Pauperibus, id est gentilibus, euangelizauit resurrectionem per precones suos; captiuis, id est populo Iudeorum captiuato in peccatis, predicauit remissionem peccatorum. Cecis, id est Phariseis non intelligentibus legem,  predicauit uisum, hoc est intellectum Scripturarum. Confractos, dicit uel corde contritos, uel legis onere pressos; annum Domini, tempus predicationis eius; diem retributionis, ultimum iudicium. Hinc scriptum est: Si uos Filius liberauerit, uere liberi eritis . Et de confractis: Sacrificium Deo spiritus contribulatus, cor contritum et humiliatum Deus non despiciet . Et illud: Qui sanat contritos corde, et alligat contritiones eorum . De anno Domini dicit etiam Dauid: Benedices corone anni benignitatis tue . De die retributionis scriptum est: Filius hominis uenturus est in gloria sua cum angelis suis, et tunc reddet unicuique secundum opera sua .

 Et cum plicuisset librum, reddidit ministro, et sedit.

Cum esset in mundo Dominus, locutus est docens in Synagoga; sed ad celestia regna regressurus, reliquit officium euangelizandi ministris Euangelii, et resedit in dextera Patris. Stans, legit, et libro reddito, sedit; quia stando in mundo, operatus est nobis uiam proficiendi et sensum doctrine; residens uero in dextera Patris, docuit nos post laborem habituros requiem. Stare enim operantis est, sedere uero quiescentis uel iudicantis. Quicunque est ergo predicator uerbi, surgat, legat et resideat, hoc est, operetur, predicet, et sic premia quietis exspectet. Reuoluto libro legit, quia Ecclesia misso Spiritu omnem unitatem docuit. Librum  plicatum ministro reddidit, quia non omnia omnibus dicenda sunt, sed pro captu audientium committit doctoribus dispensandum.

Et omnium in Synagoga oculi erant intendentes in eum. Cepit autem dicere ad illos, quod hodie impleta est hec Scriptura in auribus uestris.

Impletam dicit esse Scripturam, quia sicut illa predixerat, ipse faciebat.


M. 20[uI] R. 9

Exinde cepit iehsu predicare et dicere: R. Quoniam impletum est tempus. M. Penitentiam agite. R. Et credite Euangelio. M. Appropinquabit enim regnum celorum.

Impletum est illud nimirum tempus, de quo dicit Apostolus: Postquam uenit plenitudo temporis, misit Deus Filium suum factum ex muliere, factum sub  lege, ut eos qui sub lege erant redimeret . Amaritudinem radicis dulcedo pomi compensat; pericula maris spes delectat; dolorem medicine spes salutis mitigat. Qui desiderat nucleum, nucem frangat. Similiter is penitentiam agat, qui uult adesse bono. Preconia Christi narrare possunt, qui ad palmam indulgentie meruerunt peruenire: unde post penitentiam predicatores eliguntur. Credite Euangelio, nisi enim credideritis, non intelligetis . Non sunt bona opera, ut sit fides; sed fides precedit ut sequantur bona opera. Sine fide enim impossibile est placere Deo . Regno terreno succedit paupertas, paupertati uero Christianorum regnum sempiternum. Unde illud:  Regnum meum non est de hoc mundo . Omnis enim honor terrenus, spuma, fumus, somnus est.



CAPUT XIX.

Ambulans autem iehsu iuxta mare Galilee, uidit duos fratres, Simonem qui uocatur Petrus et Andream fratrem eius, mittentes rete in mare. Erant enim piscatores.


M 21[XI] R. 10 L. 32

Et ait illis: uenite post me, et faciam uos fieri piscatores hominum. At illi continuo relictis retibus, secuti sunt eum.

[HILARIUS.] Ex eorum arte, futuri officii opus proditur. Ut enim pisces e mari, ita homines e seculo in locum superiorem, id est, in lumen celestis habitaculi  protrahendi sunt. [HIERON.] Prius autem mittuntur piscatores et illiterati ad predicandum, ut fides in uirtute Dei credatur esse, non in eloquentia. Quia uero Scriptura non dicit, relictis omnibus, sed solum, relictis retibus, secuti sunt eum: indicium est, quod adhuc uolebant redire ad sua, et fortassis ad eadem retia rediere.


M. 22[uI] R. 11

Et procedens inde, uidit alios duos fratres, Iacobum Zebedei, et Ioannem fratrem eius, in naui cum Zebedeo patre eorum, reficientes retia sua, et uocauit eos. Illi autem statim relictis retibus et patre, secuti sunt eum.


 L. 29

Factum est autem, cum turbe irruerent in eum, ut audirent uerbum Dei, et ipse stabat secus stagnum Genesareth.

[BEDA.] Stagnum Genesareth idem dicunt esse quod mare Galilee, uel mare Tiberiadis; sed mare Galilee, ab adiacente prouincia est dictum: mare Tiberiadis, a ciuitate proxima. Porro Genesar Greco uocabulo, quasi generans sibi auram dicitur, a proprietate laci illius, quo crispantibus aquis de se frequentes auras excitat. Aqua quidem dulcis est, sed Hebree lingue consuetudine, omnis aquarum congregatio, siue dulcis, siue salsa, mare nuncupatur. Qui lacus interfluente Iordane, centum quadraginta  stadiis in longitudinem, et quadraginta extenditur in latitudinem. Quia ergo stagnum siue mare, presens seculum designat, Dominus secus mare stat, postquam stabilitatem perpetue quietis adiit, deuicta mortalitate labentis uite. Turbarum conuentus, gentium in fide concurrentium typus est, de quibus Isaias ait: Et fluent ad eum omnes gentes, et ibunt populi multi, et dicent: uenite, ascendamus in montem Domini .

Et uidit duas naues secus stagnum.

Due naues, circumcisio sunt et preputium: quas iehsu uidit, quia de utroque populo qui sunt eius, nouit; et misericorditer ad future uite tranquillitatem, quasi ad littus, prouehit.

Piscatores autem descenderant, et lauabant retia.

 Piscatores sunt doctores, qui nos retibus fidei comprehensos, et de profundo ad lumen elatos, terre uiuentium quasi littori aduebunt. Quasi enim retia sunt, complexe dictiones predicantium, retinentes eos in fide quos capiunt. Retia namque quasi retinentia, sunt uocata. Hec retia modo laxantur in capturam, modo lota plicantur, quia nunc exercenda est doctoris lingua, nunc suimet cura gerenda.

Ascendens autem in unam nauim, que erat Simonis, rogauit eum a terra reducere pusillum: et sedens, docebat de nauicula turbas.

Nauis Simonis, est Ecclesia primitiua, de qua Paulus ait: Qui operatus est Petro in apostolatu circumcisionis, operatus est et mihi inter gentes . Una dicta, quia multitudinis credentium erat cor unum et anima una . De qua docebat turbas, quia auctoritate ipsius Ecclesia docet usque hodie gentes.


L. 30[IX] A. 219 et 222

Ut cessauit autem loqui dixit ad Simonem: Duo in altum, et laxate retia uestra in capturam.

Quod Simonem rogauit nauem a terra reducere pusillum, significat uel temperate utendum uerbo ad turbas, ne in profunda sacramentorum tantum eatur, ut auditores non intelligant; uel prius in proximis regionibus predicandum, ut quod dicitur, duc in altum, ad remotiores gentes pertineat, quibus postea  predicatum est. Ioannes Chrysostomus: »Habemus pro naue Ecclesiam, pro gubernaculis crucem, pro gubernatore Christum, pro reti Patrem, pro uento Spiritum sanctum, pro uelo gratiam, pro nautis apostolos, pro nauigantibus prophetas, pro mari uetus Testamentum et Nouum. Committamus ergo nos pelagi huius profundo, ad perquirendam in diuinis Scripturis margaritam latentem.«

Et respondens Simon, dixit illi: Preceptor, per totam noctem laborantes, nichil cepimus; in uerbo autem tuo laxabo rete.

[BEDA]. Nisi Dominus cor illustrauerit auditorum, doctor in nocte laborat. Nisi in superna gratia laxate fuerint disputationes, frustra predicator iaculatur uoces; quia fides non uerbi sapientia prouenit,  sed munere diuino.

Et cum hoc fecissent, concluserunt piscium multitudinem copiosam. Rumpebatur autem rete eorum.

Rete rumpebatur, quia nunc ad confessionem fidei tot cum electis etiam reprobi intrant, ita ut heresibus Ecclesiam scindant. Rumpitur rete, sed non labitur piscis, quia suos Dominus etiam inter persequentium scandala seruat.

Et annuerunt sociis qui erant in alia naui, ut uenirent et adiuuarent eos.

Alia nauis, est Ecclesia de gentibus; quia de Iudea non sunt tot credituri, quot ad uitam eternam sunt predestinati. Rete enim rumpitur in Ecclesia circumcisionis, quoniam Iudas proditor et Simon Magus, pisces nequissimi, et Ananias et Saphira, et  multi alii abierunt retro, antequam Barnabas et Paulus ad gentium apostolatum fuerint segregati.

Et uenerunt, et impleuerunt ambas nauiculas, ita ut mergerentur.

Hec impletio usque ad finem seculi crescit. Merguntur, hoc est, in submersione premuntur: non enim sunt submerse, sed periclitate. Unde Apostolus: In nouissimis diebus erunt tempora periculosa, et homines seipsos amantes . Mergi ergo naues, est homines in seculum relabi, quos Petru adhuc in infirmitate positus, demonstrat his uerbis.


L. 31[X]

Quod cum uideret Simon Petrus, procidit ad genua  Iesu, dicens: Exi a me, quia homo peccator sum, Domine. Stupor enim circumdederat eum, et omnes qui cum illo erant, in captura piscium, quam ceperant. Similiter autem Iacobum et Ioannem filios Zebedei, qui erant socii Simonis.

Carnales in Ecclesia, regimen spiritualium, in quibus maxime Christi persona eminet, a se quodammodo repellunt, non lingua, sed moribus et actione, timentes non posse pati regimen eorum: et tamen eos maxime honorant, licet ab eis moribus et factis dissentiant. Honorificentiam significauit Petrus, cadens ad pedes Domini; mores autem dissimiles in eo quod ait: Exi a me, quia homo peccator sum, Domine. Dominus tamen non recessit ab eo: quod significat, spirituales uiros non debere commouere  mouere peccatis turbarum, ut deserant munus ecclesiasticum.


L. 32[XI] M. 21 R. 10

Et ait ad Simonem iehsu: Noli timere. Ex hoc iam homines eris capiens.

Carnales confortandi sunt a spiritualibus, ne de conscientia culpe sue timentes, et aliorum innocentiam stupentes sanctitatis iter formident aggredi. Quod autem sequitur: Ex hoc iam homines eris capiens, ad Petrum specialiter pertinet, cui Dominus exponit, quod captura piscium significabat capturam hominum per eum.


A. 18[X]

Et crediderunt in eum discipuli eius.


 L. 30[XI] M. 21 R. 10

Et subductis ad terram nauibus, relictis omnibus, secuti sunt illum.

[GREGOR.---HILAR.] Multa reliquerunt, qui in hoc seculo nichil amare studuerunt. In his docemur Christum sequi, et secularis uite sollicitudine, ac paterne domus consuetudine non teneri. Nota quia uiso miraculo de captura piscium, tanquam firmius credentes, qui uocabantur, non solum retibus, sed et omnibus relictis, secuti sunt Iesum ad permanendum cum illo. Naues autem idcirco subduxerunt ad terram, licet non postea redituri ad propria, ut sic cautius seruarentur ad usum, quousque in alicuius possessionem transirent. Decebat enim apostolos,  quos Deus formam uere religionis toti mundo constituebat, non superbe, non minus caute mundum contemnere, quod legimus philosophos fecisse. Crates enim Thebanus, ut ait Hieronymus ad Iouinianum, proiecto in mare non paruo auri pondere: Abite, inquit, pessum, male cupiditates; ego uos mergam, ne ipse mergar a uobis.



CAPUT XX


M. 71[XI] R. 21 L. 28

Et cum transiret inde iehsu, uidit hominem sedentem ad telonium, Mattheum nomine, et ait illi: Sequere me, et surgens, relictis omnibus, secutus est eum.

 [BEDA in Marcum.] Telos Grece, Latine uectigal nominatur. Ad telonium, id est ad curam dispensationemque uectigalium sedebat, pertinaciter lucris inhians Mattheus, qui et Leui dictus est. Binomius enim fuit. [BEDA in Lucam.] Intelligens Mattheus quid sit, Dominum ueraciter sequi, scilicet imitari, sequitur eum non tam gressu, quam affectu. Reliquit enim propria, qui rapere solebat aliena; et contempsit periculum quod ei euenire poterat a principibus, quia uectigalium rationes incompositas reliquisset. Ostenditur itaque in Mattheo qui publicanus erat, nullum de salute debere desperare, si conuertatur. [BEDA in homilia.] Publicani namque uocantur qui uel publice sceleribus [secularibus] fedantur, uel publicis implicantur negotiis, que  sine peccato aut uix aut nullatenus possunt administrari.


A. 24[X]

Post hec uenit iehsu et discipuli eius in Iudeam terram, et illic demorabatur cum eis, et baptizabat.


A. 25[III] M. 7 L. 6

Erat autem Ioannes baptizans in Aenon iuxta Salim, quia aque multe erant illic. Et adueniebant et baptizabantur.


A. 26[Iu] M. 18 R. 9

Nondum enim missus fuerat in carcerem Ioannes.

[AUGUST.] Aenon, locus est ubi aque abundant. Salim uero oppidum est iuxta Iordanem situm, ubi olim Melchisedech regnauit . Si Ioannes  nullum baptizasset preter Dominum, diceretur quod melior fuisset eius baptismus baptismo Domini, qui multos baptizauit.


A. 27[X]

Facta est ergo questio ex discipulis Ioannis cum Iudeis de purificatione.

Mittebat Ioannes ad Christum baptizari qui ueniebant ad eum; non mittebantur ad Ioannem, uenientes ad Christum: et inde turbati sunt discipuli Ioannis.

Et uenerunt ad Ioannem, et dixerunt ei: Rabbi, qui erat tecum trans Iordanem, cui tu testimonium perhibuisti, ecce hic baptizat, et omnes ueniunt ad eum. Respondit Ioannes et dixit: Non potest homo accipere  quidquam, nisi ei fuerit datum de celo.


A. 28[I] M. 11 R. 4 L. 10

Ipsi uos mihi testimonium perhibetis quod dixerim, ego non sum Christus, sed quia missus sum ante illum.


A. 29[X]

Qui nabet sponsam, sponsus est. Amicus autem sponsi qui stat et audit eum, gaudio gaudet propter uocem sponsi.

Stat, qui se humiliat. uide Ioannem stantem. Non sum, inquit, dignus corrigiam calceamenti eius soluere. Omnis Ecclesia uirgo appellata est. Diuersa enim dona Dei sunt, ut qui castitatem non habet  corporis, castitatem habeat anime. Que autem est mentis uirginitas? Integra fides, solida spes, sincera caritas. De castitate Ecclesie ait Apostolus: Desponsaui enim uos uni uiro uirginem castam exhibere Christo . Sponsa ergo est Ecclesia; sponsus Christus; amicus sponsi, Ioannes stans in fide Christi, et audiens  et complens uocem  sponsi. Unde dicit:

Hoc ergo gaudium meum impletum est. Illum oporcrescere, me autem minui.

[ALBINUS.] Hoc est, illum oportet dare, me autem accipere. Illum oportet glorificari, me autem confiteri. Fama enim Christi creuit, postquam a mortuis resurrexit. Fama Ioannis minuta est, postquam creditus est non fuisse Christus ut putabatur. Cui  rei attestatur, quod Ioannes natus est decrescentibus diebus, Christus crescentibus; et quod Ioannes capite minuitur, Christus in cruce exaltatur.

Qui de sursum uenit, supra omnes est. Qui est de terra, de terra est, et de terra loquitur. Qui de celo uenit, supra omnes est. Et quod uidit et audiuit, hoc testatur. Et testimonium eius nemo accipit.

Probat quod non potest homo accipere quidquam, nisi ei fuerit datum de celo. Qui est de terra, id est terrenus, de terra est, et de terra loquitur, hoc est, et terrenus est, et terrena sapit ac dicit. Et nemo talis, id est terrenus persistens, accipit testimonium Filii Dei, animalis enim homo non percipit ea que Dei sunt . Hinc est quod Paulus ait: Primus homo de terra terrenus. Qualis terrenus, tales et terreni , id est, mortales a mortali, et  pene inobedientie damnati, nisi gratia celi remedium sit contra. Hanc quippe damnationem paulo post uocat euangelista iram Dei super incredulos manentem. Quod dicitur, qui de celo uenit, exponit illud, qui de sursum uenit, ut per sursum intelligatur celum. Qui de celo uenit in mundum. Unde Psalmista: A summo celo egressio eius , quod in hymno sic explanatur: Egressus eius a Patre, super omnes est, utpote celestis, Patri equalis. Et quia celestis est, uera et celestia docet. Et hoc est quod sequitur: Et quod uidit, cui omnia nuda et aperta sunt, hoc testatur. Sed quia uidere quodammodo a nobis procedit, audimus autem ab aliis: ut intelligas Filium uidere a Patre, a quo habet id ipsum quod est, ideo sic determinat. Quod  uidit, id est cognouit; et audiuit, hoc est, a Patre intellexit, hoc testatur.

Qui accipit eius testimonium signauit, quia Deus uerax est.

[ALBINUS.] Signauit, hoc est, signum posuit ipse Christus in corde eius, quasi singulare et speciale aliquid, se esse Deum uerum, qui missus est nobis a Patre Deo. Unde sequitur:

Quem enim misit Deus, uerba Dei loquitur. Non enim ad mensuram dat Deus spiritum.

[AUGUST.] Hominibus ad mensuram dat Deus Spiritum, ut ait Apostolus: Alii quidem datur per Spiritum sermo sapientie, alii sermo scientie secundum eumdem Spiritum, alii fides in eodem Spiritu  , et cetera. Unico autem Filio incarnato dat non ad mensuram, quare nonnisi uerba Dei loquitur. Qualis ergo ipse celestis est, tales ab eo celestes fiunt, id est, per obedientem obedientes, per immortalem immortales. Inde est quod sequitur.


A. 31[X]

Qui credit in Filium, habet uitam eternam. Qui autem incredulus est Filio, non uidebit uitam, sed ira Dei manet super eum. Ut ergo cognouit iehsu quia audierunt pharisei, quia iehsu plures discipulos facit et baptizat, quam Ioannes quanquam iehsu non baptizaret, sed discipuli eius.


 A. 8[uII] M. 26

Et quod Ioannes traditus esset, reliquit Iudeam, et abiit iterum in Galileam.

[AUGUST.] Augustinus Seleuciane famule Dei in ea epistola: Lectis litteris tuis de salute uestra, utrumque de Domino scriptum est, et quia baptizabat plus quam Ioannes, et quia ipse non baptizabat, sed discipuli eius, ut intelligeremus et ipsum quidem baptizasse presentia maiestatis, non tamen manibus suis  et ad discipulos pertinere ministerium. Reliquit Dominus Iudeam, in qua Pharisei increduli, quorum consilio Ioannes captus est, qui etiam cogitabant eum persequi propter baptisma ipsius quod crescebat, et quia per doctrinam eius, legem intelligebant  euacuari. Paucis itaque de Iudaico populo electis, reliquit incredulos, legis litteram sequentes, que neminem [nichil] ad perfectum duxit, et abiit in Galileam , id est spiritualem ipsius littere intelligentiam.


M. 18[Iu] R. 8 A. 26

 Cum autem audisset quod Ioannes traditus esset, secessit in Galileam.



CAPUT XXI.


M. 19[uII] A. 19

Et relicta ciuitate Nazareth, uenit et habitauit in Capharnaum maritima in finibus Zabulon et Nephthali: ut impleretur, quod dictum est per Isaiam prophetam:  Terra Zabulon et terra Nephtali, uia maris trans Iordanem Galilee gentium. Populus qui sedebat in tenebris, uidit lucem magnam. Et sedentibus in regione et in umbra mortis, lux orta est eis .

Predicauit in finibus Zabulon et Nephthali, ubi prima captiuitas Isrel fuerat ab Assyriis, et ex his duabus tribubus nonnullos uocauit apostolos. Unde in psalmo; Principes Zabulon, et principes Nephthali . Terram Zabulon intellige Galileam, que est circa Tiberiadem et stagnum Genezareth, et hec uia maris est, cum sit iuxta stagnum. Terra uero in qua tribus Nephtali uicina Tyriis, Galilea gentium dicta est, postquam Salomon in ea uiginti ciuitates dedit Hiram regi Tyri de sorte tribus Nephthali.  Sic ergo lege: Terra Nephthali Galilee gentium, hoc est, que est in Galilea, uel que est ipsa Galilea gentium, et que est uia maris ultra Iordanem, uidit lucem. Populus qui sedebat in tenebris peccatorum, est gentilis populus, de quo Isaias prophetauit, quia uideret lucem magnam, id est, crederet in Christum, qui lux est mundi . Idolorum cultus et quelibet pessima opera sunt umbra mortis, quia significant anime mortem, sicut umbra significat aliquod corpus.



CAPUT XXII.


M. 23[I] R. 27 L. 45 A. 46

Et circuibat iehsu totam Galileam, docens in Synagogis  eorum, et predicans Euangelium regni, et sanans omnem languorem et omnem infirmitatem in populo.

[HILAR.] Profert se factis iehsu, ut quem in prophetarum uoluminibus soliti erant legere, presentem operibus contuerentur. [RABAN.] Circuit, ut doceat doctorem esse expeditum et non acceptorem personarum. Languor est diuturnus morbus, infirmitas quelibet uel momentanea.

Et abiit opinio eius in totam Syriam, et obtulerunt ei omnes male habentes uariis languoribus et tormentis comprehensos, et qui demonia habebant, et lunaticos et paralyticos, et curauit eos, et secute sunt eum turbe multe de Galilea et Decapoli, et Hierosolymis et Iudea, et de trans Iordanem.

Abiit opinio eius, id est, fama per totam Syriam  Syria est omnis regio ab Euphrate usque ad mare magnum, a Cappadocia usque in Aegyptum, continens inter alias prouincias Palestinam in qua Iudei habitant. Tormenta dicit acutas passiones, non diuturnas. Lunatici proprie sunt, qui non semper sensum amittunt, sed aliquando per lunationes, unde demones lunaria tempora obseruare facientes, creaturam infamare cupiebant. Paralytici sunt conracti, uel membris dissoluti. Decapolis est quedam egio decem urbium. De trans Iordanem, id est, de loco qui est ultra Iordanem fluuium.


L. 28[uIII] R. 17

Et detinebant illum ne discederet ab eis. Quibus ille ait: Quia et aliis ciuitatibus oportet me euangelizare  regnum Dei, quia ideo missus sum.


M. 24[X]

Et cum uidisset turbas, ascendit in montem. Et cum sedisset uocauit ad se quos uoluit ipse. Et uenerunt ad eum, et fecit ut essent duodecim cum illo, quos et apostolos nominauit.


L. 44[II] M. 80 R. 30

Simonem quem cognominauit Petrum et Andream, fratrem eius, Iacobum Zebedei et Ioannem fratrem Iacobi, quibus imposuit nomina Boanerges, quod est, filii tonitrui. Philippum et Bartholomeum, Mattheum et Thomam, Iacobum Alphei, et Simonem qui uocatur Zelotes, Iudam Iacobi et Iudam Scarioth, qui fuit  proditor.

[HIERON.] Ad montana conscendit, ut turbas ad altiora traheret. Sed turbis ascendere non ualentibus, sequuntur discipuli. Quibus sedens loquitur: non enim intelligerent illum loquentem in maiestate sua. uerumtamen probabile est, turbas quodammodo a longe secutas fuisse et sermonem quem Mattheus et Lucas diuerse narrant audisse cum discipulis in aliqua planitie lateris montis, postquam Dominus in monte illos elegit; et forte tunc etiam multa eis dixit, que scripta non habemus. Quod si quis affirmare contendat, Mattheum et Lucam non unum sed duos retulisse sermones, nil tamen prohibet, in hoc opere iuxta regulas preoccupandi seu  recapitulandi colligi eos in unum. Mons iste, est uel Thabor, uel alius mons in Galilea. [AUGUST.---BEDA.] Mons significat maiora precepta; sedere pertinet ad dignitatem magistri. uocauit quos uoluit, quia non erat illorum studii, sed diuine gratie, ut in apostolatum uocarentur. Unde illud: Non uos me elegistis, sed ego elegi uos . Fecit quod essent duodecim, ut quadratum orbem fide sancte Trinitatis insignirent, et salutem quam predicarent, suo quoque numero commendarent. Sicut enim septenario, sic et duodenario numero signatur perfectio: propter partes septenarii, que in se multiplicate, reddunt duodecim. [RABAN.] Horum figura fuere duodecim filii Iacob , duodecim principes plebis Isrel , duodecim lapides  in ueste sacerdotis , duodecim fontes reperti in Helim , duodecim panes propositionis , duodecim exploratores a Moyse missi , duodecim lapides altaris , duodecim lapides de Iordane eleuati , duodecim boues sub mari eneo , duodecim stelle in corona sponse , duodecim fundamenta , duodecim porte ciuitatis . Multis quoque aliis figuris prenotati sunt apostoli ad dispensanda diuina mysteria. Notandum quod Scriptura non solum duodecim appellat apostolos, sed et omnes qui a Deo missi sunt predicare [BEDA]. Apostoli enim Grece, Latine missi dicuntur. [HIERON.] Unde Dominus alibi: Sicut misit me Pater, et ego mitto uos .  Apostolorum paria iuga non tam carne quam spiritu consociantur. [BEDA.] Petrus est cognomentum, ad distinctionem Simonis Chananei, Filii Zebedei, in Marco Boanerges, ex firmitate et magnitudine fidei nominati sunt: quorum sublime meritum, in monte audire tonitruum Patris, per nubem de Filio tonantis: Hic est Filius meus dilectus . Iacobus Alphei est, qui frater Domini nominatur; quia Maria uxor Alphei, soror fuit Marie matris Domini. Simon Chananeus, a uico Galilee qui dicitur Chana, in Luca scribitur Zelotes. Thaddeus a Luca Iudas Iacobi dicitur; et alibi Lebbeus, quia trinomius fuit. Iste Iudas fuit frater Iacobi fratris Domini, et Ioseph et Simonis. Unde et ipsi fratres  Domini uocabantur. Iudas Iscariotes, uel a uico in quo ortus est, uel a tribu Isachar uocabulum sumpsit, ut quodam uaticinio in condemnationem sui natus sit. Isachar enim interpretatur merces, ut significetur pretium proditionis. Hic prouide inter apostolos elegitur, quia magna est ueritas, quam nec aduersarius minister infirmat.


M. 25[u] L. 46

Et accesserunt ad eum discipuli eius. Et eleuatis oculis in eos, aperiens os suum, docebat eos, dicens:


M. 26[u] L. 47

Beati pauperes spiritu, quoniam ipsorum est regnum celorum

 Discipuli a discendo sunt uocati. In eos Dominus oculos leuat, ut qui intenta cordis aure uerbum percipiunt, latius saporis intimi lumen accipiant, et audita patenter intelligant. Hi enim sunt montes in altitudine montis, ab illo qui specialiter est mons montium, et Sanctus sanctorum, suscipientes pacem populo in cordibus suis scriptam. Sic et Moyses legem spiritualiter intelligens, in uertice montis, in quo Deus loquebatur ei per angelum, suscepit illam, sed in lapidibus scriptam. [HILAR.] Illa enim seruis, ista filiis data est. Os suum dicitur aperire, qui in celsitudine paterne maiestatis positus, celestis uite precepta docebat, ut ad motum Spiritus eloquentis, ostendatur officium oris humani obedisse. Hic enim aperuit os proprium, qui in lege ueteri  aperiebat ora prophetarum. Apertio quoque oris significat sermonem Domini prolixum esse. Pauperes sunt, qui uoluntate sunt pauperes pro Deo, non coactione inopie. [AUGUST.---HIERON.] Pauperes sunt humiles, quos spiritus superbie non inflat. Bene incipit, quia initium sapientie timor Domini , sicut initium peccati est superbia . Pauperes pro Christo a peccatis abstinent, seculum calcant, illecebrosa non querunt, et ita merito perhibentur digni celestis regni, quia delectationis humane sunt cupiditate nudati, ut Propheta, dicens: Ego uero egenus et pauper sum . Et alibi: Mihi autem adherere Deo bonum est, ponere in Domino Deo spem meam .


 M. 27[X]

Beati mites, quoniam ipsi possidebunt terram.

[CASSIOD.] Mansueti dicuntur, quasi manu consueti, hoc est, tolerantes iniurias, non reddentes malum pro malo. Mites uero sunt, qui nulla furoris accensione turbantur, sed in lenitate animi iugiter perseuerant. [HILAR.] Mitibus pollicetur Dominus hereditatem terre uiuentium, ubi nullus moritur, id est quale habitaculum corporis ipse resurgens assumpsit; quia, si per mansuetudinem mentis nostre habitauerit Christus in nobis, nos quoque clarificati gloria corporis eius uestiemur.


 M. 28[u] L. 48

Beati qui lugent quoniam ipsi consolabuntur.

[BEDA.] Lugentibus non temporalia damna, sed peccata sua et uirtutum spiritualium detrimenta, flentibus scilicet de presenti miseria ac de dilatione bonorum consolatio preparatur eterna. Non autem nostra solum, sed et proximi iubemur commissa deflere. Sic enim Dominus super peccatricem ciuitatem fleuit ruituram , super Lazarum quem suscitauit, mestis sororibus eius compassus .

Beati qui esuriunt et sitiunt iustitiam, quoniam ipsi saturabuntur.

[AUGUST.] Esurientes et sitientes iustitiam saturabuntur  gloria Dei, et aqua fontis salientis in uitam eternam. Hic aperte instituimur, nunquam nos satis iustos estimare debemus; sed quotidianum iustitie profectum semper amare. Est enim esurire et sitire iustitiam, uehementer appetere eam. Hinc Psalmista: Ego autem cum iustitia apparebo in conspectu tuo; satiabor, cum apparuerit gloria tua .


M. 29[X]

Beati misericordes, quoniam ipsi misericordiam consequentur.

[HILAR.] Misericordes sunt, qui in quibuslibet subueniunt miseris, quorum beneuolo affectu ad omnes intantum Deus delectatur, ut misericordiam  suam sit eis prestaturus.

Beati mundo corde, quoniam ipsi Deum uidebunt.

[AUG. De uerbis Domini.] Non exterioribus oculis, sed corde uidebitur Deus, sicut alibi scriptum est: In simplicitate cordis querite illum . Hoc est enim mundum cor, quod simplex. Et quemadmodum lumen hoc uideri non potest nisi oculis mundis, ita nec Deus nisi per munditiam cordis, quod non arguit conscientia peccati, sed templum Dei sanctum est.

Beati pacifici, quoniam filii Dei uocabuntur.

Utique filii similitudinem patris habere debent. Unde fili Dei omnes animi sui motus subiicientes rationi, in semetipsis pacifici esse debent sicut Deus. Et hec est pax que datur in terra hominibus bone  uoluntatis .

Beati qui persecutionem patiuntur propter iustitiam, quoniam ipsorum est regnum celorum.

Quicunque propter Deum predictis septem uirtutibus pollent, beati erunt, si perseuerauerint. Inuitat itaque octaua sententia ad perseuerantiam, quecunque tribulationes emergant. Bene octaua sententia monet ad martyrium, in quo uera circumcisio est ab omni peccato; quia octaua die Iudei circumcidebantur, in signum uere circumcisionis. [AUGUST.]. Assignatis septem gradibus perfectionis congruit Spiritus sancti septiformis operatio. Nam timor congruit hominibus, pietas mitibus, scientia lugentibus, fortitudo esurientibus et sitientibus,  consilium misericordibus, intellectus mundis corde, sapientia pacificis [AUG. De uerbis Domini]. Pauperes enim spiritu, id est, non inflati, non alta sapientes, timent ne post hanc uitam pergant ad penas. Inde uenitur ad scientiam diuine Scripture, ubi animam oportet se mitem prebere pietate, ne efficiatur indocilis peruicacibus concertationibus. In tertio gradu in quo scientia est, lugetur amissio summi boni. In quarto gradu, in quo esuritur iustitia, necessaria est fortitudo; quia non relinquitur sine dolore, quod retinetur cum delectatione. In quinto gradu datur laborantibus euadendi consilium; quia nisi quisque adiuuetur a superiore, non est idoneus ut se miseriis expediat. Iustum ergo consilium est, ut qui se a potentiore uult adiuuari,  adiuuet infirmiorem. In sexto gradu est cordis munditia de conscientia bonorum operum, ualens contemplari summum bonum intellectu sereno. In septimo gradu est ipsa sapientia, id est, contemplatio ueritatis, suscipiens similitudinem Dei in filiatione pacificationis. Septem igitur gradus sunt, qui perfectum faciunt, quare unum premium quod est regnum celorum, uarie nominatum est. Octauum uero, id est, perseuerantia, perfectum probat atque clarificat. Hec autem differentia est inter septem dona Spiritus sancti, et septem prenominatas uirtutes, quod dona sunt primi motus in corde originesque uirtutum, uirtutes uero sunt effectus donorum, et habitus animi iam confirmati. Dona dicuntur etiam Spiritus, ut in Apocalypsi uidit Ioannes  septem spiritus discurrentes ante thronum Dei . Spiritus dicuntur, id est, inspirationes que precedunt uirtutes, et sunt dona solummodo, non merita; uirtutes sunt et dona et merita. In illis enim operatur Deus sine nobis, in istis operatur nobiscum. Ex timore igitur qui est initium sapientie , nascitur humilitas. Sic de ceteris.


M. 30[u] L. 49

Beati estis cum maledixerint uobis, L. et oderint uos homines, M. et persecuti fuerint, et dixerint omne malum aduersum uos mentientes. L. et cum separauerint uos et exprobrauerint et eiecerint nomen uestrum tanquam malum propter Filium hominis.

 Generales proponit sententias, non solum presentibus, sed absentibus et futuris conuenientes. Nec interest quod sermonem conuertit, superius dicens: Quoniam ipsorum est regnum celorum, et hic subiungens: Beati estis, etc. Maledicent uobis presentialiter, et dicent omne malum in absentia uestri mentientes. Persequi est uim inferre, uel insidiis appetere. Separabunt uos, excludendo a Synagogis. Unde alibi: Extra Synagogas facient uos . Nomen uestrum dicit nomen Christianorum, quod sepe eiectum fuit a gentibus et Iudeis, nulla alia causa nisi propter Filium hominis.

Gaudete in illa die et exsultate, quoniam merces uestra copiosa est in celis.

Hoc dicitur illis, qui ibant gaudentes a conspectu  concilii, quoniam digni habiti sunt pro nomine Iesu contumeliam pati . Multa enim merces in celis est multa patientibus in terris propter iustitiam.

Sic enim persecuti fuerunt prophetas, qui fuerunt ante uos patres eorum.

Exemplo prophetarum confortat illos, quia uera dicentes, solent persecutionem pati; nec tamen ideo prophete defecerunt a predicatione.



CAPUT XXIII.


L. 51[X]

uerumtamen ue uobis diuitibus, quia habetis consolationem uestram.

 [BEDA.] Cum supra regnum celorum pauperum esse dicatur, ex opposito apparet quod ab hoc regno se alienat, qui consolationem querit in temporalibus. Non enim diuitie, sed amor diuitiarum in culpa est, ut Ecclesiastes ait: Qui amat diuitias fructus non capiet ex eis , hoc est, qui nescit erogare pauperi, carebit in posterum. Et alibi legimus: Beatus diues qui inuentus est sine macula, qui post aurum non abiit, nec sperauit in pecunia et thesauris .

ue uobis qui saturati estis, quia esurietis.

Saturatus erat diues purpuratus, epulans quotidie splendide ; sed dirum ue sustinebat, quando de Lazari digito quem despexerat, guttam aque querebat. Utique si beati sunt semper esurientes  iustitiam, infelices sunt nullam ueri boni patientes famem.

ue uobis qui ridetis nunc, quia lugebitis et flebitis.

Hinc Salomon ait: Risus dolore miscebitur, et extrema gaudii luctus occupat . Et iterum: Cor sapientium ubi tristitia est, et cor stultorum ubi letitia est .


L. 51[X]

ue cum benedixerint uobis omnes homines.

Hoc Psalmista deplorat ita: Quoniam laudatur peccator in desideriis anime sue, et iniquus benedicitur . Cui non minima pene pars est, non modo sua scelera non argui, sed insuper quasi  bene gesta laudari. Ipsa enim peccati nutrix adulatio, sic in culpa ardentibus solet administrare fomentum sicut flammis oleum. Et quomodo pauperes esurientes et flentes, malorum improbitate probantur, ita uacantes diuitiis et epulis et risui male obsequentium clientela maiorem ad penam fouentur.

Secundum hec enim faciebant prophetis patres eorum.

Pseudoprophetas significat, captantes uulgi fauorem, quasi futura preloquentes. Unde Ezechiel: ue prophetis insipientibus, qui sequuntur spiritum suum, et nichil uident .

Sed uobis dico qui auditis.



CAPUT XXIu.


 M. 31[u] R. 102 L. 185

uos estis sal terre.

Apostoli condientes genus humanum, merito sal terre sunt nuncupati per uirtutem doctrine modo saliendi, reseruantes corpora eternitati. Sal enim cibos condit, carnes siccat: et predicatio a uermibus et putredine uitiorum illesam seruat suo Creatori humanam naturam.

Quod si sal euanuerit, in quo salietur? Ad nichilum ualet ultra, nisi ut proiiciatur foras, et conculcetur ab hominibus.

[BEDA.] Quia homo conuersioni subiacet, et solus beatus est, qui usque in finem perseuerauerit, ideo apostoli monentur in uirtute tradite sibi potestatis  persistere, ne accepti saporis sensu amisso, uiuificare corrupta non possint, et de Ecclesia proiecti, conculcentur ab hominibus, id est uiles habeantur ab hominibus, sicut aliquid conculcatum. Si sal euanuerit, id est si doctor condimento ueritatis refectus, ad apostasiam redierit, quo alio corrigetur? Hinc est illud cuiusdam sapientis: Quis me debitur incantatori serpente concusso . Qua sententia Iude socios, ipsumque designari non immerito credas, qui philargyria uictus, Dominum tradere non dubitauit . [HIERON.] Sicut sal infatuatum cum ad condiendos cibos ualere desierit, nullo iam usui aptum erit, neque terre, ut Lucas ait, quam germinare prohibet, neque sterquilinio, quod agriculturam fecundare non sinit ;  sic qui recedit ab agnitione ueritatis, nec fructum boni operis ferre, nec alios excolere ualet; sed ab Ecclesia eiicitur, et in hec uerba irridetur: Hic homo cepit edificare, et non potuit consummare . [BEDA.] Legimus urbes quasdam ira uictorum sale seminatas, ut nullum ipsis germen oriretur. Itaque sal interdum obest, et nisi condiat, ad nichilum ualet. Sic sal sapientie sine pace non uirtutis est donum, sed damnationis augmentum. Inexcusabiliter enim merebitur supplicium, qui si uoluisset, potuisset uitare peccatum. Ideo Marcus ait: Habete in uobis sal et pacem inter uos 



CAPUT XXu.


M. 32[II] R. 39 L. 133

 uos estis lux mundi. Non potest ciuitas abscondi supra montem posita. Neque accendunt lucernam, et ponunt eam sub modio, neque sub lecto, neque in loco abscondito, neque sub uase, sed super candelabrum, ut luceat omnibus qui in domo sunt. Sic luceat lux uestra coram hominibus, ut uideant uestra bona opera, et glorificent Patrem uestrum qui est in celis.

[RABAN.] Fiduciam predicandi docet, ne apostoli abscondantur ob metum, et sint similes lucerne sub modio, sed tota libertate se prodant, ut similes sint ciuitati supra montem posite, et lucerne ardenti super candelabrum. Inde itaque sunt lux mundi, quia illuminati a Christo, lucem fidei et  scientie patenter uerbo et exemplo ministrant, quocunque incesserint, non suam, sed Dei gloriam querentes. Mystice mons intelligitur Christus, ciuitas Apostoli, leges celi suscipientes: Unde et nos facti sumus ciues apostolorum et domestici Dei . [BEDA.] Christus lucernam accendit, dum testam nature humane flamma sue diuinitatis impleuit. Quam lucernam quotidie boni doctores accendunt aliis, id est accensam libere predicant. Lucernam supponere modio, est intra unius Iudee gentis terminos uerbum fidei cohiberi. Modium neutri generis, est uas in quo mensuratur. Modius masculini generis, est illud quod mensuratur, siue sit annona, siue uinum. Itaque lex solis Iudeis certum modum obseruantie mensurans, digne modio comparatur.  [BEDA.] uasis nomine uel lecti, designatur caro in qua anima quiescit. Qui ergo amore presentis illecebre occultat uerbum Dei, quasi sub lecto lucernam operit, quia ei concupiscentias carnis preponit. In loco abscondito lucernam ponit, qui ueteris legis umbram  luci euangelice miscere laborat. Qui autem metu carnali occultat uerbum, ipsam carnem preponit manifestationi ueritatis, et ita eam quasi sub uase tegit, dum predicare trepidat. Supra candelabrum ponit lucernam, qui corpus suum ministerio Dei subiicit, ut superior sit predicatio ueritatis, et inferior seruitus corporis. Unde Paulus: Castigo corpus meum, et seruituti subiicio . uel supra candelabrum  lucernam ponere, est incarnatum uerbum tanquam Ecclesie caput predicare, ut luceat non solum Iudeis sub modio legis, sed et omnibus qui sunt in domo, id est in Ecclesia uel in mundo. Ideoque credentium frontibus signum fidei solet affigi, ut qui Ecclesiam uoluerit ingredi, lumen ueritatis palam queat intueri.


M. 33[X]

Nolite putare quoniam ueni soluere legem aut prophetas; non ueni soluere, sed adimplere.

[HIERON.] Prophetata de se compleuit; et que propter infirmitatem audientium antea imperfecta uel minus intellecta fuerant, aperuit. Ad hoc respondet quod ei posset dici: Nunquid dices quod contra  legem sit? Non, inquit, non ueni soluere, id est destruere. Nota quia impleri legem a Christo, fuit eam cessare, et opera eius euacuari. Promissiones siquidem prophetie Christus cessare fecit, cum promissa obtulit. Figuras quoque legis nichilominus terminauit, quando res figuratas succedere, instituit. Inde est illud: Usque ad Ioannem lex et prophete : subaudis, figurant et promittunt, sed ex tunc in antea figurata et promissa succedunt. Moralia etiam precepta cessant secundum imperfectionem quam prius habebant, cum additur quod perfectum est, ut ubi: Ego autem dico uobis, diligite inimicos uestros . uidens itaque Moyses Christum legis finem et consummationem futurum, ac melioris  testamenti fore ministrum, precepit, nichil excipiens, audiri eum per omnia cum diceret: Prophetam suscitabit uobis Deus, ipsum audite . De eodem Ieremias: Ecce dies uenient, dicit Dominus, et consummabo super domum Isrel et super domum Iuda testamentum nouum, non secundum testamentum quod feci patribus eorum, cum educerem eos de terra Aegypti. Et dabo leges meas in mente eorum, et in corde eorum superscribam eas: et ero eis in Deum, et ipsi erunt mihi in populum .


M. 34[u] L. 194

Amen quippe dico uobis, donec transeat celum et terra, iota unum aut unus apex non preteribit ex lege, donec omnia fiant.

 [AUGUST.] Amen nec Grecum est, nec Latinum, sed Hebreum, et interpretatur uerum; sed ideo nec Grecus, nec Latinus ausus est interpretari, ut pro, amen dico uobis: diceret, uerum dico uobis, ne uilesceret nudatum. Ioth uel iotha, dicitur minima littera lingue Hebree et etiam Grece, sicut apud nos minima littera dicitur I. Unus apex, est unus ductus littere in summum, sicut in b. uel d. uel titula una. [HIERON.] Tale est ergo quod dicit, donec omnia fiant, subaudis que de me scripta sunt, non superfixet aliqua litterarum figura, nec pars figure in lege antequam transeat celum et terra. Ostenditur itaque quod etiam que minima putantur in lege, sacramentis spiritualibus plena sunt, et omnia in Euangelio recapitulantur. [BEDA.] Protestatur etiam  Dominus facilius maxima mundi elementa transire, quam minima legis dicta. De figura huius mundi est dictum, quia transibit, non de materia. Unde alibi: Celos nouos et terram nouam et promissa ipsius exspectamus, in quibus iustitia habitat . [AMBROS.] Mystice, mandata minima significantur per unum iota et unum apicem.


M. 35[X]

Qui ergo soluerit unum de mandatis istis minimis, et docuerit sic homines, minimus uocabitur in regno celorum. Qui autem fecerit et docuerit, hic magnus uocabitur in regno celorum.

Quia de lege nichil preteribit superuacaneum, ergo qui soluerit unum de mandatis etiam minimis  istis, id est legis, et docuerit sic, id est secundum id quod soluit, non secundum id quod ego doceo et ipse legit: minimus uocabitur in regno celorum, ubi nisi magni esse non possunt, id est ciues celestes despectissimum reputabunt eum, licet hic elatus sit. [HIERON.---AMBROS.] Notat Phariseos qui contemptis mandatis Dei, proprias traditiones statuebant. Qui autem fecerit et docuerit, sicut ego dicturus sum, hic magnus erit in celis, licet hic sit abiectus. Magni quoque erunt, etsi non adeo magni, qui faciunt et non docent, factores enim legis iustificabuntur apud Deum . Qui uero minima mandata soluunt, siue bene doceant, siue nec bene nec male, parui iudicabuntur, utpote damnatione  digni, sed non prorsus minimi. Denique nil prodest docere iustitiam, quam minima culpa destruit. [HIERON.] uel ita: Regnum celorum est Ecclesia, in qua regnant celi, id est, iusti, qui enarrant gloriam Dei , et in ea minimus uocatur, mandatum soluens, licet docuerit sic homines sicut ego; quia, cuius uita despicitur, restat ut predicatio contemnatur.

Dico autem uobis, quia nisi abundauerit iustitia uestra plusquam Scribarum et Phariseorum, non intrabitis in regno celorum.

Tale est hoc ac si dicat: Studete mandata implere, atque docere; ego enim cuius uerba non mutantur, dico uobis, quod nisi superaueritis in iustitia Scribas et Phariseos, qui propter nouas traditiones  iustiores reputantur, non regnabitis in celis. Nota, cum iustitia sit uirtus unicuique reddens quod suum est, plures sunt partes iustitie, quarum conuentu efficitur. Religio enim, qua reddimus Deo quod suum est, et pietas parentibus que sua sunt persoluens, similiter uirtus que reddit maioribus et minoribus que sua sunt, nec non uirtus que pauperibus quod suum est, largitur: hec inquam omnia ad iustitiam tanquam partes integrales referuntur.



CAPUT XXuI.

Audistis quia dictum est antiquis: Non occides. Qui autem occiderit, reus erit iudicio. Ego autem dico uobis, quia omnis qui irascitur fratri suo reuerit iudicio.

 [HILARIUS.] Pulchro ingressu opus legis cepit excedere, non dissoluere. Aperit namque motum animi ad irascendum fratri, in homicidio computari: cum prius non attenderent homicidium esse, nisi peremptionem corporis humani. Sensus est: Iudicio legis Moysi reus est qui occidit actu, sed ego dico uobis, quia iudicio celestis legis quam doceo, reus est omnis qui irascitur fratri suo. [HIERON.] In quibusdam codicibus additur, sine causa: sed radendum est, quia ira penitus tollitur, et inimicos nostros amare iubemur. Quod si contingat irasci, non fratri, sed peccato irascendum est, ut Psalmista ait: Irascimini, uidelicet peccato: unde et sequitur: Nolite peccare .

 Qui autem dixerit fratri suo, Raca, reus erit concilio. Qui autem dixerit Fatue, reus erit gehenna ignis.

[HIERON.] Raca, uerbum est proprie Hebreorum. Raca enim dicitur cenos (), id est inanis aut uacuus: quem nos uulgata iniuria absque cerebro dicere possumus. [HILARIUS.] Qui ergo uacuitatis opprobrium dicit fratri sancto Spiritu pleno, nimirum reus sit concilio ac iudicio sanctorum, contumeliam sancti Spiritus luiturus. [HIERON.] Frater noster est, qui in Christum credit. Qui uero credenti in Deum dicit, Fatue, impius est in religione. [HILARIUS.] Qui ergo quem salem Deus nuncupat, conuicio infatuati sensus lacesserit, pro huiusmodi maledicto eterni ignis pabulum erit, nisi inde satisfecerit.  Iustitia Phariseorum est, ut non occidatur; iustitia intraturorum in regnum Dei, ut sine causa non irascantur. Qui non occidit, non continuo est magnus et idoneus regno celorum, sed tamen ascendit aliquem gradum. Perficietur autem, si sine causa non irascatur. Leuius est irasci sine causa fratri, quam dicere raca; et leuius est dicere raca, quam fatue. Primo enim est ira sola; postea duo, ira et uox indignationis; postea tria, ira et uox et certa expressio. Iudicium est ire, in qua adhuc datur locus defensioni. In concilio non iam cum ipso reo agitur, sed iudices inter se conferunt de supplicio. In gehenna, certa est damnatio. Exprimuntur itaque pro modo peccati diuerse mansiones in eterna damnatione. Nota, quamuis irasci fratri minus sit quam  conuiciari, sepissime tamen adeo accenditur ira, ut et nomen et reatum homicidii suscipiat, unde Ioannes ait: Qui odit fratrem suum, homicida est . Raca, ut quidam aiunt, interiectio est, indignantis animi motum significans, sed quod interiectiones in aliam linguam non facile transferuntur, cegit tam Grecum quam Latinum interpretem, ipsam ponere uocem Hebraicam. Nomen gehenne in ueteribus libris non inuenitur, sed a Saluatore primum ponitur, ut inferni cruciatus designet. [HIERON.] Tractum est itaque a nomine loci ex cede hominum ibi interfectorum horribilis ac fetidissimi, qui dicitur gehennon, id est, uallis filiorum Ennon, et significat futura supplicia. In hac ualle lucus erat consecratus idolo Baal, cui dementia Isrel immolabat,  et filios suos demoniis incendebat. Est autem locus ipse iuxta Ierusalem, ad radicem montis Moria, ubi Siloa fluit. Hoc Regum uolumen et Paralipomenon et Ieremias scribunt plenissime, et comminatur Deus se locum ipsum impleturum cadaueribus, ut nequaquam uocetur topheth et Baal, sed uocetur Polyandrium, id est tumulus mortuorum. Quoniam reus erit gehenne ignis, qui dixerit fatue fratri suo, ergo reconciliatio querenda est a fratre leso, et hoc est quod sequitur:



CAPUT XXuII.

Si ergo offers munus tuum ad altare, et ibi recordatus fueris quia frater tuus habet aliquid aduersum te, relinque ibi munus tuum ante altare, et uade prius  reconciliari fratri tuo, et tunc ueniens offeres munus tuum.

[AUGUST.] Absurdum est, transmarinum fratrem, si ita acciderit, credere querendum. Ergo ad spiritualia refugere cogimur, ut quod dictum est, uade prius reconciliari fratri tuo, sine absurditate possit intelligi. Nos sumus templum, altare est fides interior. Cum ergo in corde nostro Deo uolumus offerre orationem, si in aliquo lesimus fratrem, pergendum est non pedibus corporis, sed motibus animi ad reconciliationem. Si autem presens sit, reuocandus est in gratiam, postulando ueniam, si prius hoc coram Deo feceris.


M. 36[u] L. 16

 Esto consentiens aduersario tuo cito, dum es in uia cum eo, ne forte tradat te aduersarius iudici, et iudex tradat te ministro, et in carcerem mittaris. Amen dico tibi, non exies inde donec reddas nouissimum quadrantem.

[HIERON.] Loco consentiens, habent Greci , quod interpretatur beneuolus aut benignus. Dum currimus in uia huius seculi, quia licet adhuc operari, admonemur habere pacem cum omnibus hominibus, quantum ex nobis est. [AUGUST.] Ne tradat te aduersarius iudici, id est ne causa sit ut puniendus tradaris in manus Christi, cui Pater omne iudicium dedit . Angelicum agmen dicit ministrum, uenturum cum eo ad iudicium. Carcerem dicit tenebras exteriores. [HILARIUS.] Quadrans genus nummi  est, qui habet duo minuta. Unde cum unus euangelista uiduam dicat misisse quadrantem in corbonam , et alius duo minuta , non est contrarium. Sensus est: Donec etiam minima peccata persoluas, non egredieris de carcere. [AUGUST.] In nouissimo quadrante intelligitur nichil remanere impunitum, sicut solemus dicere, usque ad fecem, cum uolumus exprimere aliquid ita exactum, ut nichil relinquatur. uel per quadrantem possunt intelligi terrena peccata: terra enim quartum elementum est a celo. Donec quod hic ponitur, tale est, quale illud: Sede a dextris meis, donec ponam inimicos tuos scabellum pedum tuorum . Non ergo hic finem pene significat, sed semper soluere nouissimum quadrantem, et nunquam persolues,  quia non est ibi locus uenie. [BEDA.] uel aliter: Aduersarius in uia, est sermo Domini, contrarius nostre carnalitati in hac uita. A quo ille liberatur, qui preceptis eius subditur. Iudex est Christus, qui repugnantem sermonibus eius tradet exactori, id est diabolo. Diabolus uero mittet eum in carcerem, id est in infernum, qui in hoc est minister eius, ut cruciet animas in inferno usque ad diem iudicii, et deinde inferni ignis cruciabit pariter demones atque animas in corporibus. Ad litteram, ita bene potest intelligi hoc capitulum: Dum es in uia, hoc est, dum uadis ad iudicium cum iniuria, consenti aduersario tuo qui iustam causam habet contra te, ne inde mittaris in carcerem, et reddas ibi cruciatus quidquid  abstulisti, usque ad nouissimum quadrantem.



CAPUT XXuIII.


M. 37[X]

Audistis quia dictum est antiquis: Non mechaberis. Ego autem dico uobis, quoniam omnis qui uiderit mulierem ad concupiscendum eam, iam mechatus est eam in corde suo.

[HILARIUS.] Pretermissis legis operibus prohibetur animi motus ad concupiscendum, sic superiora prohibent animi motum ad nocendum. Aperte enim ueritas ostendit quia etiam solo uisu, cum turpiter concupiscimus, adulterium perpetratur. Quod uero lex precipit, non concupisces uxorem proximi tui , putabant implere Iudei, dum alienam  non raperent uxorem. [HIERON.] Inter passionem et propassionem hoc interest, quod passio reputatur in uitium, propassio in initio culpe, non tamen in crimine. Ergo titillatus in mulierem, propassione percussus est. Si uero de cogitatione in affectum cordis transierit, ut ait Dauid, transierunt in affectum cordis , de propassione transiuit in passionem, quia non deest ei uoluntas peccandi, sed occasio, et ita in corde suo mechatur. [AUGUST.] Non enim dixit Dominus, qui concupierit mulierem, sed, qui uiderit mulierem ad concupiscendum eam, id est hoc fine ut eam concupiscat, et si facultas detur, in ea satietur. Suggestione, delectatione, consensu, impletur peccatum. Suggestio fit per memoriam, siue per sensus corporis. A serpente fuit suggestio,  in appetitu carnali tanquam in Eua delectatio, in ratione tanquam in uiro consensio. Delectatio ante consensionem uel nulla est, uel tam tenuis, ut prope nulla sit sine consensu. Qui si in factum processerit, saturatur; sed postea cum suggestio repetitur, maior accenditur delectatio. Sicut tribus gradibus ad peccatum peruenitur, ita peccati tres sunt differentie, in corde, in facto, in consuetudine, tanquam tres mortes. Una quasi in domo, altera quasi extra portam, tertia quasi in sepulcro. [GREG. in lib. XXI Iob.] Nomine mechantis omnis carnalis concupiscentia debet intelligi, quando anima relicta superiori lege, turpi uoluptate inferiorum prostituta corrumpitur. Qui enim eo affectu concupiscit innuptam, quod etiam si nupta esset, nichilominus ea uteretur, si  posset, iam adulter est, quod Greco uerbo mechus dicitur.

Quod si oculus tuus dexter scandalizat te, erue eum et proiice abs te. Expedit enim tibi, ut pereat unum membrorum tuorum, quam totum corpus tuum mittatur in gehennam. Et si dextera manus tua scandalizat te, abscinde eam et proiice abs te. Expedit enim tibi, ut pereat unum membrorum tuorum, quam totum corpus tuum eat in gehennam.

[HILAR.] Quia concupiscentia efficientie comparatur, damnum corporis otiosum esset, relicto uoluntatis instinctu. Igitur in oculo et dextera, monstratur affectus quorumlibet amicorum. [AUGUST.] Quos a nobis truncare debemus, si nos a Deo arcere uolunt, ne dum eos lucrari uolumus, ipsi cum eis  pereamus. Quidquid ergo diligis tantum quantum dexterum oculum, qui carior est tibi quam sinister: si te impedit ad beatitudinem, proiice abs te, ne intres in gehennam. uel consiliarius tuus intelligitur oculus tuus dexter, qui in diuinis te docet. Illum etiam respue, si in aliquam heresim te conatur inducere. Dextra manus est, adiutor et minister in diuinis operibus. Totum corpus tuum, intellige te et amicos tibi famulantes, sicut membra inuicem sibi seruientia, unum corpus sunt in quouis homine. [HIERON.] uel ita: Quia de concupiscentia mulieris dixerat, cogitationem et sensum ad diuersa uolitantem, oculum nuncupauit, per dexteram accipit initium uoluntatis ad effectum. Ista quidem quasi membra  anime, dicuntur dextera comparatione corporis, cuius fragilitate procliuiores sumus ad peccandum. Sunt etiam qui per oculum dextrum, contemplationis studium accipiunt, et per dexteram manum actiue uite occupationem. Cui ergo expedit, de altero transeat ad alterum.



CAPUT XXIX.

Dictum est autem: Quicunque dimiserit uxorem suam, det ei libellum repudii. Ego autem dico uobis, quia omnis qui dimiserit uxorem suam, excepta fornicationis causa, facit eam mecari. Et qui dimissam duxerit, adulterat.

Moyses dari iussit libellum repudii propter duritiam maritorum, non concedens dissidium, sed auferens homicidium. Multo enim melius est, licet lugubrem,  euenire discordiam, quam per odium sanguinem fundi. Unde Dominus alibi de hoc interrogatus, respondit: Hoc Moyses propter duritiam uestram fecit . [AUGUST.] Quantumuis enim durus esset cui displiceret uxor, cum cogitaret libello repudii dato, iam sine periculo eam posse alteri nubere, temerariam iracundiam facile temperaret, ut et uxorem nullatenus occideret, et eam abiicere uel penitus omitteret uel differret. Qui ergo dimittendi moram quesiuit, significauit se nolle dissidium. uidetur quia libellus inter cetera, causas repudii et licentiam nubendi alteri continebat: cum Dominus opera legis excedens, omnes molestias, excepta causa fornicationis, pro fide coniugii sustineri iubeat, et adultere secundo uiro nubere prohibeat.  Quod si quis talem duxerit, priore uiro uiuente, sub adulterii crimine sit. Propterea in causa fornicationis licet dimittere uxorem; quia illa primo esse uxor noluit, que fidem marito non seruauit, et quia Scriptura dicit: Qui adulteram tenet, stultus et impius est . Quisquis tamen causa fornicationis uult abiicere uxorem, prior debet esse a fornicatione purgatus. Hieronymus Oceano in illa epistola: Plures anni sunt: Precepit Dominus uxorem non debere dimitti, excepta causa fornicationis; et si dimissa fuerit, manere innuptam. Quidquid uiris iubetur, hoc consequenter redundat ad feminas. Neque enim adultera uxor dimittenda est, et uir mechus tenendus. Alie sunt leges Cesarum, alie Christi. Apud illos in uiris pudicitie frena laxantur,  apud nos quod non licet feminis, eque non licet uiris: et eadem seruitus pari conditione censetur. Et cum scriptum sit: Perdidisti omnem qui fornicatur abs te ; non est fornicatio tantum stupri, sed generaliter que a lege Dei aberrare facit. Igitur si sacrificare idolis aliquem cogat uxor, uel aliis sceleribus communicare, causa huiusmodi fornicationis utique dimittenda est, iuxta illud: Si oculus tuus scandalizat te, erue eum et proiice abs te. Si uero uxor non conatur uirum criminibus applicare, non est abiicienda istiusmodi fornicationis causa. Coniugium enim bonum naturale est, quod diffunditur inter omnes, etiam inter infideles. Inde est illud Ioannis ad Herodem: Non licet tibi habere  uxorem fratris tui . Adulterium enim erat, ut ait Ioannes Chrysostomus super illum locum. Philippus namque frater Herodis, maritus Herodiadis erat, et gener patris eius Arete regis, ut Hieronymus ibidem asserit. Quod etiam inter fidelem et infidelem coniugium sit, docet Apostolus, dicens: Si quis frater uxorem habet infidelem, et hec consentit habitare cum illo, non dimittat illam . Est autem coniugium uiri et femine federatio legitima, per quam licet eis ad usum carnis permisceri, secundum diuinas et humanas leges. Nota in coniugio sancte Trinitatis uestigium. Est enim uir principium, unde mulier, utrumque principium, unde procedit et tertium. Coniugium institutum est in paradiso ante peccatum ad officium procreandi, post peccatum  uero, etiam remedium est ad euitandam fornicationem. Quod autem legis tempore licebat uni multas habere uxores, ut populus Dei augeretur contigit; sed nunc minime licet, quia populus Dei iam auctus est. Tunc etiam preceptum erat, ut unusquisque de tribu sua uxorem duceret, ne tribus permiscerentur, et ne transiret possessio unius in possessionem alterius, quia terra per tribus diuisa erat . Nunc autem institutum est ab Ecclesia, ut non de sua, sed de aliena prosapia uxorem quis ducat, ut augeatur caritas; quia per uxorem quam quis ducit, totam illius progeniem magis diligit. Coniugium uero facit manifestus consensus legitimarum personarum. Multa quippe sunt que coniugium impediunt, ut cognatio, publicum uotum, sacri ordines in Ecclesia  Latina, impotentia reddendi carnalis debiti. Hec uero prouenit infirmitate, uel defectu membrorum, seu frigiditate nature. Coniugii bona sunt, fides, spes prolis, sacramentum, fides thori est uinculum pudicitie, id est, pactio coniugalis, qua neutri licet ante mortem alterius alii commisceri. In spe prolis est, ut susceptus filius religiose educetur. Sacramentum est Christi et Ecclesie; quia, sicut uxor unius uiri, et uir unius uxoris est, sic Christus unius sponse  sponsus est, et Ecclesia unius sponsi  sponsa est.



CAPUT XXX.

Audistis quia dictum est antiquis: Non peierabis, reddes autem Domino iuramenta tua. Ego autem dico uobis: Non iurare omnino neque per celum, quia thronus  Dei est; neque per terram, quia scabellum est pedum eius; neque per Hierosolymam, quia ciuitas est magni regis. Neque per caput tuum iurabis, quia non potes unum capillum album facere aut nigrum. Sit autem sermo uester: Est, est; non, non. Quod autem his abundantius est, a malo est.

[HIERON.] In lege preceptum est, non iurari nisi per Deum, non quod bonum sit, sed ne Iudei pessima consuetudine iurantes per creaturas, crederent eas uenerandas . Euangelium autem non recipit iuramentum, cum omnis fidelis sermo pro iureiurando sit. [AUGUST.] Non est hoc contrarium Apostolo, qui sepe iurauit, dicens: Ecce coram Deo, quoniam non mentior ; et: Qui est benedictus in secula, scit quia non mentior , nisi quis dicat non esse iurationem quia non dixit per Deum neque per aliquid. Que defensio ridiculosa est. Intrauit etiam dicens: Quotidie morior per [propter] gloriam uestram . Dominus precepit non iurare nisi necessitate, ut cum uidentur homines pigri ad credendum. Unde non dixit: Malum est, sed a malo, id est si cogeris iurare, de necessitate infirmitatis eorum quibus aliquid suades, uenit. Tu enim non peccas, qui bene uteris iuratione: que, quamuis bona non sit, tamen est necessaria; sed ille peccat, cuius infirmitate tu iurare cogeris. Neque per celum. Hoc addidit, superstitionem ueteris contumacie condemnans [HILAR.] Erat enim Iudeis religio, iurare  nominibus celi et terre, Ierusalem et capitis sui, quibus in Dei contumeliam uenerationem iurando deferebant. Quid enim momenti erat, iurare per celum sedem Dei, per terram scabellum pedum eius, per Ierusalem urbem, ob insolentiam et peccata inhabitantium in breui destruendam cum presertim in preformationem Ecclesie, que magni regis est ciuitas, esset constituta? [RABAN.] uetat itaque ne aliqua causa nos inducat iurare per creaturas. Celum thronus Dei dicitur, quia celsitudine nec non pulchritudine sua sancta animas significat , in quibus Deus iudicat. Spiritualis enim iudicat omnia, et a nemine iudicatur . Terra uero scabellum pedum eius nuncupatur, quia mystice significat peccatores, qui per iustitiam in infimis  ordinantur, et sub lege puniuntur. [HILAR.] Sacramenti consuetudinem remouens, uite nostre negotia in ueritate constituit, et abiecto fallendi affectu, simplicitatem loquendi prescribit ut, quod est, esse, quod non est, non esse dicamus. Tunc est enim sermo noster: Est, est; non, non, cum gemina ueritate cordis et oris affirmamus uel negamus.



CAPUT XXXI.

Audistis quia dictum est, oculum pro oculo, et dentem pro dente. Ego autem dico uobis, non resistere malo.

[HIERON.] In lege est retributio, in Euangelio gratia. Quia Iudei modum excedebant in uindicta, ideo concessum est eis, ut si omnino condonare  nollent malefactoribus suis, saltem equalitatem attenderent ibi et non excessum, scilicet ut pro membro ablato simile membrum acciperent de inimico. In Euangelio autem non debemus resistere malo, id est per malum, sed in bono uincere malum . Nec istud est contrarium iudicibus precipientibus suspendi latrones, si solam iustitiam ibi attendant, et non odium uel aliquod sibi commodum. Aequum est enim ut recipiat quisque quod fecerit, sed quia ulciscendi libido uitiosa est, hoc discernere et uindicare Deo iudicibusque suis reseruandum est.


M. 38[u] L. 53

Sed si quis te percusserit in dexteram maxillam  tuam, prebe ei et alteram.

[BEDA.] Medicus animarum quos ad curandos proximos instruit, omnia que ad salutem proximorum ualere possunt, tolerare precipit. Et pertinet ad misericordiam, ut tanquam filiis egrotantibus et phreneticis, si salus illorum id exigat, multa patiantur donec infirmitas transeat. Quid tam mirum, quam percutienti maxillam prebere? [HIERON.] Nonne omnis indignantis impetus frangitur, ita sedatur et per patientiam ille inuitatur ad penitentiam? Secundum mysticos intellectus, iubemur prebere alteram dexteram: iustus enim sinistram non habet. Si nos hereticus in disputatione percusserit, et dextrum dogma uulnerare [uiolare] uoluerit,  opponatur ei et aliud testimonium de Scripturis [AUGUST.]. Nobilitas secundum Deum, est dextera; nobilitas autem secularis sinistra. Ergo quicunque contemnitur propter Christianitatem, non curet contemni secundum honores seculi.

Et illi qui uult tecum iudicio contendere, et tunicam tuam tollere, remitte et pallium.

Per tunicam et uestimentum, accipe omnia que temporaliter possidemus. Si enim de necessariis hoc imperatum est, quanto magis de superfluis? Magna questio est utrum hoc etiam de seruis accipiendum sit. Et si ab isto Domino accommodatius ad Deum colendum regantur, quam a cupienti auferre: nescio utrum quisquam audeat dicere eos debere contemni ut uestimentum. In Greco est  pallium. Lucas uero ponit uestimentum.


M. 39[X]

Et quicunque te angariauerit mille passus, uade cum illo et alia duo.

Non solum tua, ut deuites altercationem, sed et te ipsum prebe angarianti, non tam pedibus, quam animo compassionis affectu paratus multo plus seruire quam preceperit. Per mille passus, quoniam iter Sabbati sunt, in quo seruilia opera prohibentur, licitum opus intelligimus: quod et millenarius designat, qui perfectionem significat. Idcirco dicit mille et duo millia, ut non solum corpore, sed spiritu et anima perfecte Deo seruiamus, mansuete tolerando que proximus ex infirmitate intulerit.  Hic ea uindicta non prohibetur, que ad correctionem ualet, sed huic uindicte non est idoneus, nisi qui odium dilectione superat. Non enim odit pater filium castigando.

Qui petit a te, da ei; et uolenti mutuari a te ne auertaris.

[BEDA.] Duo genera beneficii complectitur, uel cum beneuole damus, uel cum reddituro commodamus. Omni autem petenti te tribue, inquit Lucas . Non dicit omnia petenti, sed illud quod iuste potes tribue. [HIERON.] Quod si illicita petat, indicanda est ei iustitia, ne eum inanem dimittas. taque non solum de eleemosynis hoc intelligendum est, quia etiam diuites non semper dare possent; sed de pecunia que nunquam deficit, id est, de sapientia,  quam tanto magis retines, quanto plus eam pro Deo petentibus distribuis. Ergo uolenti mutuari a te sapientiam ut alios doceat, ne auertaris, quia quod alios docebit per te, tibi reddetur a Deo.


L. 53[Y] M. 38

Et qui auferet que tua sunt, ne repetas.

[BEDA.---HILAR.] De ueste, fundo, iumento et generaliter omni pecunia, dixit. Docet enim humani iudicii uitanda esse arbitria cum damni uoluntate, ut per spem futurorum bonorum, secularem supellectilem contemnentes, inanem gentium cupiditatem arguamus.


 L. 54[u] M 54

Et prout uultis ut facian uobis homines, facite illis similiter.

Quia caritas patiens est, benigna est , non tantum inimici iniurias fortiter sustinet, sed amici quoque gratiam benigne preuenit, ut beneficiis ad amorem alii trahantur. Unde nec ait, prout faciunt facite; sed prout uultus ut faciant uobis, facite illis.



CAPUT XXXII.


M. 40[u] L. 52

Audistis quia dictum est: Diliges proximum tuum, et odio habebis inimicum tuum. Ego autem dico uobis: Diligite inimicos uestros.

 [BEDA.] Omnis homo proximus esse censendus est. Multi putant sufficere uirtutibus non odisse inimicos; sed eos diligere, humanam naturam non pati. Non uident quia Moyses, Samuel et Stephanus pro inimicis orabant , et mortuos Dauid planxit inimicos . Non uident quia Dominus impossibilia non iussit. Hoc Paulus testatur, dicens: Maledicimur, et benedicimus; blasphemamur, et obsecramus .

Benefacite his qui uos oderunt.

Inde Paulus: Si esurierit inimicus tuus, ciba illum: si sitit, potum da illi . [HIERON. in Epistol. ad Rom.] Noli negare quod Deus nulli negat, quamuis sit blasphemus et impius. Sine discretione omnibus indigentibus simpliciter tribuamus,  non querentes cui, sed quare demus. Quisquis enim in quacunque necessitate morituro succurrere potest, si non fecerit, occidit.

Et orate pro persequentibus et calumniantibus uos, ut sitis filii Patris uestri, qui in celis est.

[AUGUST.] Hec Scriptura, fiant filii eius pupilli, et uxor eius uidua , et quod Dominus dicit alibi: ue tibi, Capharnaum et Corozaim , non sunt contraria huic, quia non optando, sed predicendo huiusmodi Scripture inueniuntur. Ioannes apostolus dicens: Si quis scit peccare fratrem suum peccatum non ad mortem, postulabit, et dabit ei Deus uitam , aperte ostendit, non pro omni fratre orandum. Ergo cum  Dominus pro persecutoribus orare iubeat, patet aliqua peccata fratrum esse grauiora persecutione inimicorum. Peccatum ad mortem est, cum Christianus oppugnat Christianum aduersus gratiam Dei, et nunquam penitet. Quapropter Dominus in cruce ait: Pater, ignosce illis, quia nesciunt quid faciunt , et beatus Stephanus orat pro eis qui eum lapidabant, quia nundum in Christum crediderant . Et propterea credo non orat Apostolus pro Alexandro, quia iam frater non erat, ubi dicit: Alexander erarius multa mala mihi ostendit: reddet illi Deus secundum opera illius . Hec differentia Iudam a Petro distinguit, non quia penitenti non sit ignoscendum, ne contra Domini sententiam, qua semper ignoscendum  petenti fratri precepit, ueniamus; sed quia magnitudo peccati misit eum in desperationem, cum dixisset: Peccaui tradens sanguinem iustum . Quod fortasse est peccare in Spiritum sanctum, scilicet oppugnare per inuidiam fraternam caritatem. Quod peccatum neque hic, neque in futuro remittetur.

Qui solem suum oriri facit super bonos et malos, et pluit super iustos et iniustos.

Probabilius accipiendum est hoc de sole communi et de pluuia aque, quam de sole iustitie et de pluuia doctrine ueritatis. Sol enim spiritualis non oritur nisi bonis: quod plangunt iniqui, in libro Sapientie Salomonis dicentes: Sol non ortus est nobis .


 M. 41[u] L. 55

Si enim diligatis eos qui uos diligunt, quam mercedem habebitis? Nonne et publicani hoc faciunt? L. Et si bene feceritis his qui bene uobis faciunt, que uobis est gratia? Siquidem et peccatores hoc faciunt. Et si mutuum dederitis his a quibus speratis recipere, que gratia est uobis? Nam et peccatores peccatoribus fenerantur, ut recipiant equalia. Et si salutaueritis fratres uestros tantum, nonne et ethnici hoc faciunt?

[BEDA.] Si tales inter se natura duce norunt esse benefici, quantum nobis gradus professionis eximior, necesse est ut cura uirtutis sit uberior, quatenus etiam non amantes caritatis sinu amplectamini?  Peccatores sunt ualde iniqui, et grauibus peccatorum sarcinis onerati. Magna enim distantia est inter peccantes et peccatores, sicut inter ridentes et irrisores, inter scribentes et scriptores: nam etiam iusti peccant. Fenerantur, hoc est, commodant. Salutaueritis, id est salutem optaueritis. Ethnici Grece, Latine dicuntur gentiles.


L. M.

uerumtamen diligite inimicos uestros, et benefacite, et mutuum date, nichil inde sperantes.

[BEDA.] Sciendum est, quia multi non causa nequitie non fenerati sunt, sed fraudari timuerunt. Huic infirmitati diuina medetur auctoritas, dicens, Et mutuum date, nichil inde sperantes, id est, non  in homine spem mercedis figatis, sed in Deo, qui uobis reddet quod illo iubente facietis. Hinc illud est: Mutuabitur peccator, et non soluet; iustus autem miseretur, et retribuet 

Et erit merces uestra multa, et eritis filii Altissimi, quia ipse benignus est super ingratos et malos.

Unus filius Dei est naturaliter, iusti uero sunt eius filii per adoptionem, heredes quidem Dei, coheredes autem Christi . Quanto ergo excelsius est premium, tanto debet impensius officium esse. Benignus est altissimus Deus super ingratos et malos, uel bona temporalia largiendo, uel eos ad celestia inspirando.

Estote ergo misericordes, sicut et Pater uester misericors est.

 [AUGUST. in tractatu de Patientia.] Natura Dei impassibilis est. Sicut autem zelat sine aliquo liuore, irascitur sine aliqua perturbatione, penitet eum sine alicuius sue prauitatis correptione, ita est patiens sine ulla passione, et miseretur sine aliquo dolore.

Estote ergo uos perfecti, sicut Pater uester celestis perfectus est.

Sicut similitudinis est, non quantitatis. Sensus ergo talis est: Prout potestis perfecti estote, ut queratis prodesse etiam inimicis, quod Deum facere manifestum est.



CAPUT XXXIII.


M. 42[X]

 Attendite ne iustitiam uestram faciatis coram hominibus, ut uideamini ab eis. Alioquin mercedem non habebitis apud Patrem uestrum qui in celis est.

[AUGUST.] Hoc est, non hoc fine iustitiam faciatis coram hominibus ut laudem humanam ab eis queratis. Alioquin, id est, si aliter faciatis iustitiam, nisi ita ut Deus singulariter sit in causa, non inde habebitis mercedem apud ipsum. Laus hominum non debet appeti, sed subsequi, ut exemplo inuitet alios. Iustitiam, intellige ieiunium contra concupiscentiam carnis; eleemosynam contra concupiscentiam oculorum; orationem contra superbiam uite: de quibus mox subditur, qua intentione fieri debent.

 Cum ergo facies eleemosynam, noli tuba canere ante te, sicut hypocrite faciunt in Synagogis et in uicis, ut honorificentur ab hominibus. Amen dico uobis, receperunt mercedem suam.

[HIERON.] Non uirtus, sed causa uirtutis apud Deum mercedem habet. At uero hypocrite quando faciunt eleemosynam, canunt ante se tuba, id est, faciunt eam in manifestatione, sicut ille apertum signum dat qui tuba canit, ut honorificentur ab hominibus et non a Deo,

Te autem faciente eleemosynam, nesciat sinistra tua quid faciat dextera tua, ut sit eleemosyna tua in abscondito. Et Pater tuus qui uidet in abscondito, reddet tibi.

[HIERON.---AUGUST.] Merces hypocritarum, est  laus hominum. Sinistra significat dilectionem laudis, dextera uero intentionem implendi precepta Dei. Cum ergo imples diuinum preceptum faciendo eleemosynam uel quodlibet bonum, noli humanam laudem admiscere. In abscondito, id est, in conscientia. Si interiora pertinent ad dexteram, exteriora pertinent ad sinistram.



CAPUT XXXIu.

Et cum oratis, non eritis sicut hypocrite, qui amant in Synagogis et in angulis platearum stantes orare ut uideantur ab hominibus. Amen dico uobis, receperunt mercedem suam.

[RABAN.] Docet mundo corde esse orandum, sicut et eleemosynandum. Hypocrita est, qui simulat  quod non est, representator alterius persone, dum sub specie boni laudem querit.

Tu autem cum oraueris, intra in cubiculum tuum; et clauso ostio, ora patrem tuum in abscondito, et Pater tuus qui uidet in abscondito, reddet tibi.

Cum dicit, intra cubiculum, uanam gloriam iubet fugere. [HIERON.] Sed uidetur hoc magis esse preceptum, ut inclusa cogitatione labiisque compressis oremus, ut de Anna legitur in libro Regum: Labia, inquit, illius tantum mouebantur, et uox illius non audiebatur . [AUGUST.] Claudendum est ostium, id est, carnali sensui resistendum. Cubiculum, est secretum cordis, ad quod tunc intramus in oratione, quando omnia exteriora que ad seculum pertinent, per contemplationem diuinam  quasi nichil reputamus in comparatione glorie celestis. Ostium mentis, est uirtus fortitudinis, quod claudendum est contra seculi tumultus, et contra fauorem humanum, ne oratio secreta impediatur, sed in contemplatione diuina fundetur. Oratio autem est suauis animi cum compunctione cordis deprecatio. uel ita: Oratio est oris ratio, qua humiliter uota nostra pandimus, et ab imo pectoris arcano profertur.


M. 43[u] L. 123

Orantes autem, nolite multum loqui, sicut ethnici: putant enim quia in multiloquio suo exaudiantur. Nolite ergo assimilari eis. Scit enim Pater uester quibus opus sit uobis antequam petatis eum.

 [RABAN.] Admonemur orare ad Deum conscientia, non multiloquio sicut ethnici, putantes quod ipsi ita uerbis Deum flectere queant, sicut orator iudicem. [HIERON.---AUG.] Hic obiicitur: Si scit Deus quibus indigemus, frustra scienti loquimur. Ad quod respondemus, nos non narratores esse, sed rogatores, Ipsa orationis intentio cor nostrum serenat, capaciusque efficit ad excipienda diuina munera.


L.

Tunc dixit unus ex discipulis eius ad eum: Domine, doce nos orare, sicut Ioannes docuit discipulos suos.

Ubi Mattheus dicit: Tunc Herodes uidens quoniam illusus esset a magis, iratus est ualde , nullum certum tempus definite determinat per tunc,  sed tale est, quod dicit: In illis diebus contigit Herodem irasci. Sic ergo prudens lector exponat tunc, ubicunque lectio postulabit.


M. L.

Et ait illis: Cum oratis, dicite:

Pater noster, qui es in celis.

[AUGUST.] Qui dicit: Pater noster, magnopere curet, ne tanto patre sit indignus. Non possunt uere ac pie dicere nobiles ac diuites, pater noster, nisi cognoscant se esse fratres ignobilium et pauperum. In celis, id est, in sanctis et iustis. Cum enim Deus sit ubique per diuinitatis presentiam, in sanctis specialiter est per inhabitantem gratiam. Cum ad orationem stamus, ad orientem conuertimur, ut admoneatur  animus ad naturam excellentiorem, id est, ad Deum, se conuertere.

Sanctificetur nomen tuum.

Quod semper sanctum est, ut omnibus innotescat et in nobis sanctificetur, oramus. Nomen Dei, notitia de eo est manifesta uisione in angelis; catholica uero fide in presenti Ecclesia, dum peregrinatur. Cum ergo in notitia Dei sanctificamur, ut ipse sit pater, nos filii, nos dii similes illi, et ipse Deus deorum, tunc nomen Dei clarificatur, et sanctissimum esse manifestatur.

Adueniat regnum tuum.

Hoc est, manifestetur. Quemadmodum enim lux presens adest cecis et oculos claudentibus, ita Dei regnum quamuis nunquam discedat a terris, tamen  ignorantibus absens est. [HIERON.] uel ita: Adueniat regnum tuum, id est non regnet in nobis peccatum, sed tu. [AUG. ad Probam de orando] Aliter: Cum dicimus, adueniat regnum tuum, desiderium nostrum ad futurum regnum excitamus, ut nobis ueniat, et in eo regnare mereamur. Nam uelimus, nolimus, utique adueniet.

Fiat uoluntas tua sicut in celo et in terra.

Fiat, inquam, ut quomodo inculpate tibi angeli seruiunt in celo, ita et nos in terra tibi seruiamus. uel ita: Sicut iusti qui per celum intelliguntur, faciunt uoluntatem tuam, ita etiam peccatores qui per terram intelliguntur, faciant eam ad te conuersi. Non absurde etiam accipitur per celum spiritus, per terram corpus, ut sicut Deo spiritus bonus non resistit, ita  corpus non resistat spiritui, ne, dum contendunt caro et spiritus, precepta Dei minus implere possimus. uel per celum accipe Christum sponsum; per terram, Ecclesiam eius sponsam: ut sicut in Christo fit Patris uoluntas, ita etiam fiat in Ecclesia.

Panem nostrum supersubstantialem L. quotidianum M. da nobis hodie.

[HIERON.] In Greco habetur epiusion, id est, supersubstantialem, pro quo in Hebreo habetur sogolla, quod interpretati sunt precipuum, uel egregium, uel peculiarem. [AUGUST.] Supersubstantialis panis est ille qui dicit: Ego sum panis uiuus, qui de celo descendi , qui uidelicet uniuersas superat creaturas. Panis quotidianus dictus est uel necessaria  sustentatio huius uite, uel sacramentum corporis Christi, aut pro spirituali cibo, unde Dominus dicit: Ego sum panis uite, qui de celo descendi. Quid horum trium probabilius sit, consideretur. De temporalibus sustentationibus inquit Dominus: Nolite solliciti esse quid edatis, aut quid induamini . Et cum ait: Querite primum regnum Dei, et hec omnia apponentur uobis , non ait, deinde ista querite, sed ait, et hec omnia apponentur uobis, scilicet etiam non querentibus. Quomodo autem non querat aliquis qui precatur Deum, non uideo. Nunc de sacramento corporis uideamus. Orientales non quotidie cene Dominice communicant, nec tamen propterea damnant eos Ecclesiarum rectores. Sine scandalo enim possunt  hoc facere, uel non facere, scilicet uel quotidie sumere, uel non quotidie sumere. Non ergo hic panis in illis partibus intelligitur quotidianus: nam magni peccati crimine arguerentur, qui ex eo quotidie non accipiunt. Cum uero hec ita sint, quis est qui audeat dicere, hanc orationem Domini tantummodo dicendam usque ad eam horam, qua corpori Domini communicamus? Non enim iam dicere poterimus, da nobis hodie, quod iam accipimus, aut iterum ultima parte diei sacramentum illud celebrandum est. Restat igitur ut panem quotidianum intelligamus spiritualem, precepta scilicet diuina, que quotidie nos oportet meditari et operari, ut illud: Operamini escam que non corrumpitur . Quotidianus dicitur iste cibus, quandiu hec uita durat. Nam post  hanc uitam non erit quotidianus, quia in illa uita non succedit dies diei aliqua uolubilitate temporis. Hodie, id est, quandiu dicitur hodie, ut illud: Hodie si uocem eius audieritis . Si quis etiam duo superiora uelit accipere, oportet ut coniuncte omnia tria accipiantur, ut scilicet quotidianum panem simul petamus et necessarium corpori et sacratum, uisibilem et inuisibilem uerbi Dei.

Et dimitte nobis debita nostra, sicut et nos dimittimus debitoribus nostris.

Debita dicit peccata. Non ergo hic urgetur quis pecuniam dimittere debitoribus, nisi his qui in tantum reddere nolunt, ut inde uelint litigare, ut superius  dictum est: Si quis tibi tunicam tollere uoluerit et iudicio tecum contendere, dimitte illi et pallium . Seruum enim Domini non oportet litigare. Qui ergo modeste agit ut sibi pecunia restituatur, non tam curans de pecunia quam de correctione debitoris, reddere nolentis quod potest reddere, non solum non peccat, sed plurimum prodest debitori, quem corrigit, ne damnum fidei patiatur. Et cum hic de omni peccato debitum accipiatur, peccet autem in te, debens tibi pecuniam si reddere recuset, cum habeat unde reddere possit, nisi ei hoc peccatum dimiseris, non poteris dicere, dimitte nobis debita nostra, sicut et nos dimittimus debitoribus nostris. Nam quoniam ueniam a Domino petis, his qui ueniam a te petunt, dimittere debes.

 Et ne nos inducas in tentationem.

Aliud est induci in tentationem, et aliud tentari: nam sine tentatione nullus probatur. Unde scriptum est: Tentat uos Deus, ut sciat si diligitis eum , id est, ut scire faciat. Non ergo hic oratur ut non tentemur, sed ut in tentationem non inducamur, tanquam si quispiam, cui necesse est igne examinari, non orat ut igne non contingatur, sed ut non exuratur. uasa enim figuli probat fornax, et homines iustos tentatio tribulationis  Inducitur autem in tentationem, cui accidunt que ferre non potest. Petimus ergo, ne uel decepti consentiamus alicui tentationi, uel cedamus afflicti

Sed libera nos a malo.

Non solum orandum est ut non inducamur in malum  quo caremus, sed ut ab illo etiam liberemur, in quod iam inducti sumus.

Amen.

[HIERON., epist. ad Marcellam de diapsalmate.] Apud Hebreos in fine unum e tribus solet subnecti, ut aut amen scribant, aut sela, aut salon, quod exprimitur pacem. Unde et Salomon dicitur pacificus. Pro sela dicitur in Greco diapsalma, et apud nos semper. Amen interpretatur uere uel fideliter. [AUGUST. enchirid. cap. 53.] Harum septem petitionum tres prime manebunt in eternum, relique ad temporalem uitam pertinent, que tamen propter eternam consequendam sunt necessarie. In illa utique uita eterna ubi nos semper speramus futuros, et nomiminis Dei sanctificatio et regnum eius et uoluntas  eius , in nostro spiritu et corpore perfecte atque immortaliter permanebunt. Et hic inchoantur, quantumcunque proficimus, augentur in nobis, panis uero quotidianus ideo dictus est, quia hic est necessarius. Et fortasse ideo dictus est panis, non potus; quia panis frangendo et mandendo in alimentum uertitur, sicut Scripture aperiendo et disserendo animam pascunt. Potus autem paratus sicut est, transit in corpus, ut hic panis sit ueritas cum aliquanto labore, tunc autem potus cum nullo labore disputandi. Hic est etiam quam poscimus remissio, ubi est commissio peccatorum. Hic tentationes, que nos ad peccandum uel alliciunt uel impellunt. Hic denique malum unde cupimus liberari, illic autem nichil istorum est. Lucas uero in oratione Dominica  petitiones non septem, sed quinque complexus est, in quibus illas septem intelligit contineri . Nomen quippe Dei sanctificatur in spiritu, regnum autem eius in carnis resurrectione uenturum est. Tertiam ergo petitionem in his duabus Lucas uoluit intelligi. Deinde adiungit de pane quotidiano, de remissione peccatorum, de tentatione uitanda, relinquens, sed libera nos a malo, ut sciat unusquisque se liberari a malo, ex eo quod non infertur in tentationem. Quod etiam uult hec littera, sed libera. Non enim ibi est, et libera, tanquam una sit petitio, ut cum dicitur noli hoc, sed hoc. Attende quanta connexione congruant sibi petitiones septem, septiformis gratia sancti Spiritus, septem uirtutes quibus  principalia septem uitia propulsantur, et beatitudo impetratur, ut in principio huius sermonis explicatur. Petimus sanctificari nomen Dei in nobis timore casto permanente in secula, ut ex timore Dei pauperes spiritu simus, et inanis gloria procul pellatur. De inani gloria hec oriuntur, inobedientia, iactantia, hypocrisis, contentiones, pertinacie, discordie et nouitatum presumptiones. Petimus Deum regnare in nobis, ut per pietatem mitescamus, inuidia remota. De inuidia nascitur odium, susurratio, detractio, exsultatio in aduersis proximi, afflictio autem in prosperis. Oramus fieri uoluntatem Dei in nobis, ut per scientiam nos ipsos lugeamus, et omnis ira interdicta excludatur a nobis. De ira proferuntur rixe, tumor mentis, contumelie, clamor  blasphemie, indignatio. Oramus pane quotidiano refici, ut spiritu fortitudinis esuriamus et sitiamus iustitiam, absorpta tristitia que peccatores absorbere solet. De tristitia nascitur malitia, rancor, pusillanimitas, desperatio, torpor contra precepta, uagatio mentis erga illicita. In consilio quo misericordes sumus, purgatio est anime. In isto gradu debet exerceri dilectio proximi usque ad inimici dilectionem, exclusa omni auaritia. Petimus ergo nobis dimitti a Deo, sicut dimittimus proximo. De auaritia oriuntur proditio, fraus, fallacia, periuria, inquietudo, uiolentie et contra misericordiam obdurationes cordis. Intellectus mundo corde contemplatur diuina, quantum potest uidere mundo mortuus: magis enim per fidem quam per speciem ambulatur,  cum in hac uita peregrinamur, quamuis conuersationem habeamus in celis. Ne igitur tentationibus cor duplex fiat, petimus non induci in tentationem per blanda uel aspera, ut sic uentris ingluuies penitus abiiciatur. De uentris ingluuie propagatur inepta letitia, scurrilitas, immunditia, multiloquium, hebetudo sensus. Quia uero ipsa sapientia nonnisi pacatus tranquillusque perfruitur, oramus ab omni malo liberari, et presertim dum uiuimus, a malo luxurie. De luxuria generatur cecitas mentis, inconsideratio, inconstantia, precipitatio, amor mali, odium Dei, affectus presentis seculi, horror autem et desperatio futuri. Iuxta quod differunt odorare et gustare, sentias spiritum intellectus et spiritum sapientie  differre. Retrograde etiam adaptantur septem petitiones, septem donis, et septem beatitudinibus ut in timore Dei ultima petitio respiciat, ad primam beatitudinem, in pietate penultima ad secundam, et ita de ceteris. [AUG. ad Probam de orando.] Quelibet alia uerba uel precedendo formet affectus orantis ut clareat, uel consequendo attendat ut crescat: nichil aliud dicimus quam quod in Dominica oratione positum est, si recte et congruenter oramus.


M. 44[uI] L. 126

Si enim dimiseritis hominibus peccata eorum, dimittet uobis Pater uester celestis debita uestra. Si autem non dimiseritis hominibus, nec Pater uester dimittet uobis peccata uestra.

 [AMBR. in symb. Athanas.] Totius orationis nullus fructus est, nisi dimittamus debitoribus nostris, id est, peccantibus in nos. Homo in Scripturis modo naturam significat, ut ibi: Anima rationalis et caro, sunt unus homo; modo fragilitatem, siue culpam; fragilitatem, ut ibi: Homo, tu quis es qui respondeas Deo?  Culpa notatur, ut ibi: uos autem sicut homines moriemini . Unde hic dicitur: Si dimiseritis hominibus, id est, peccatoribus, qui ex diis homines peccando facti sunt, dimittetur et uobis.



CAPUT XXXu.


M. 45[X]

Cum autem ieiunatis, nolite fieri sicut hypocrite tristes. Exterminant enim facies suas, ut appareant hominibus  ieiunantes. Amen dico uobis, quia receperunt mercedem suam. Tu autem, cum ieiunas, unge caput tuum. Et faciem tuam laua, ne uidearis hominibus ieiunans, sed Patri tuo qui est in abscondito. Et Pater tuus qui uidet in abscondito, reddet tibi.

Exterminant facies suas, id est, deformant et quasi extra proprios terminos abducunt, ut pallidi uideantur et tristes, id est, quasi lugentes de peccatis suis et aliorum. Unge caput tuum. [HIERON.] Iuxta ritum prouincie Palestine loquitur, ubi festis diebus solebant ungere capita; precepit ergo, ut ieiunantes letos nos esse monstremus. [AUGUST.] In hoc capitulo animaduertendum est, non solum esse iactantiam in nitore corporum, sed etiam in ipsis sordibus. Et quia turpissimum est ungere caput, ad interiora  hoc preceptum pertinet. Caput ergo ungit, qui mente letatur atque ratione, que recte caput anime accipitur. Faciem lauat, qui cor mundat, ut Deum uidere possit. Qui autem in professione Christiana inusitato squalore ac sordibus intentos in se homines facit sola uoluntate, non necessitate, ceteris eius operibus potest coniici, qualis fuerit. Unde Dominus precepit lupos cauendos sub ouina pelle. Ex fructibus eorum, inquit cognoscetis eos . Recte caput anime mentem accipimus, qua cogitationes reguntur.


L. 151[X]

Nolite timere, pusillus grex, quia complacuit Patri uestro dare uobis regnum.

 [BEDA.] Ne diffidatis in eleemosyna, in oratione, in ieiunio; quia pater complacita bonitate dabit uobis regnum. Gregem electorum nominat pusillum, uel ob comparationem maioris numeri reproborum, uel potius ob humilitatis deuotionem, qua peruenitur ad celeste regnum.


L. 152[II] M. 194 R. 108

uendite que possidetis, et date eleemosynam.

Qui pro celo mundana omnia spernit, uendat que habet et distribuat, qui non est tante uirtutis, de his que habet eleemosynam det. [BEDA.] Non enim precipitur ut nichil pecunie ad usus necessarios a sanctis reseruetur, cum et ipse Dominus cui ministrabant angeli, ad informandam  Ecclesiam, loculos habuisse legatur .


L. 152[u] M. 46

Facite uobis sacculos qui non ueterascunt, thesaurum non deficientem in celis.

Sensus est: Eleemosynas abscondite uobis, id est, ad commodum uestrum in sinu pauperis, quarum merces maneat in celis, hoc est, in spiritualibus et eternis.



CAPUT XXXuI.


M. 45[X]

Nolite thesaurizare uobis thesauros in terra, ubi erugo et tinea demolitur.


 M. 46[u] L. 153

Thesaurizate autem uobis thesauros in celo, ubi neque erugo neque tinea demolitur, et ubi fures non effodiunt neque furantur.

[RABAN.] Hoc non solum de pecunia, sed etiam de cunctis possessionibus sentiendum est, quia omne terrenum uel erugine consumitur, ut aurum, argentum, uel uermibus et putredine soluitur, ut uestes; uel quod ab his immune est, a furibus tollitur, ut lapides pretiosi. In his ergo omne genus auaritie reprehenditur. Celum dicit, non istud erium, sed firmamentum spirituale quod nunquam transiet.

Ubi enim est thesaurus tuus, ibi est et cor tuum.

 [HIERON.] Hoc etiam de passionibus est dictum. Gulosus cor habet in uentre, lasciuus in ludicris, amator in libidine, auarus in pecunia. [AUGUST.] Ergo si in terra est cor, id est, si eo corde quisque operatur, ut terrenum commodum adipiscatur, quomodo erit mundum quod in terra uolutatur? Sordescit aliquid, dum inferiori miscetur nature; quia etiam de puro argento sordidatur aurum, si misceatur. Ita et animus noster terrenorum cupiditate sordescit, quamuis ipsa terra in suo genere munda sit. Si ergo thesaurus est in terra, cor est deorsum; si uero in celestibus, cor est in Christo Iesu fixum, quia necesse est ut quo precesserit dilectionis thesaurus, illuc et cogitationis sequatur affectus. Data igitur ex Christi dilectione, eternum  fructum conferunt in celestibus, ubi future diuitie sanctorum incorruptibiles sunt. [RABAN.] Aerugo mystice significat superbiam, que decorem uirtutum obfuscat; tinea que uestes rodit latenter, inuidiam, que studium bonum dilacerat, et compactionem unitatis dissipat. Fures sunt heretici et demones, qui ad hoc intenti sunt, ut in spiritualibus nos spolient. Demoliri, est dissoluere et consumere.


M. 47[u] L 134

Lucerna corporis est oculus. Si fuerit oculus tuus simplex, totum corpus tuum lucidum erit. Si autem oculus tuus nequam fuerit, totum corpus tuum tenebrosum erit.

 [HIERON.] Munditiam cordis prosequitur. Lippientes solent uidere numerosas lucernas, simplex oculus simplicia intuetur. Quod totum transfertur ad sensum. Quomodo ergo totum corpus, si oculus non fuerit simplex, est in tenebris; ita si anima suum fulgorem perdat, totus sensus in caligine commoratur. Unde alibi precipitur: Omni custodia serua cor tuum, quoniam ex ipso uita procedit . [BEDA.] Per oculum, accipe intentionem; per totum corpus, omnia opera, quia et Apostolus membra nostra nuncupat opera que improbat dicens: Mortificate ergo membra uestra que sunt super terram, fornicationem, immunditiam, libidinem , et his similia. [AUGUST.] Si ergo pura intentione opera dirigis ad Deum, ad  quem omnia referenda sunt, ex debito fine intentionis sunt opera lucis, etiamsi non ita hominibus uideatur. Si uero peruersa est intentio, prauum est quidquid agis, etiamsi rectum uideatur. Ideo opera tenebre dicuntur, quia incertum habent exitum.

Si ergo lumen quod in te est, tenebre sunt, ipse tenebre quante erunt?

Id est, si intentio sordidatur appetitu temporalium, tenebre factorum sordide et ualde tenebrose erunt, tum propter turpem et confusum intentionis finem, tum quia operis exitus in se dubius est. Quod Lucas ait: Si corpus tuum totum lucidum fuerit, lucidum totum erit , sic intellige: Si omnia opera tua tibi luceant per bonam intentionem, tunc  etiam lucida erunt ante Deum, et inde lucis gratia donaberis.


M. 48[u] L. 191

Nemo potest duobus dominis seruire. Aut enim unum odio habebit, et alterum diliget; aut unum sustinebit, et alterum contemnet. Non potestis Deo seruire et mammone.

Idem opus diuerse uoluntati dominorum non conuenit. Mammona Syriace, diuitie nuncupantur. [HIERON.] Audiat hoc auarus. Non dixit, qui habet diuitias, sed qui seruit, id est, qui custodit ut seruus, et non distribuit ut Dominus. Mammona apud Hebreos diuitie dicuntur. Punice autem mammon lucrum dicitur. [AUGUST.] Qui seruit mammone,  diabolo seruit, qui princeps huius seculi a Domino dicitur. Et alterum diligit, id est, Deum. Quis enim diligit diabolum? Patitur tamen aliquis eum, sicut qui in magna domo aliqua aliene ancille coniunctus, propter cupiditatem suam duram patitur seruitutem, etiamsi Dominum ancille non diligat. Et alterum contemnet. Quis Deum potest odisse? Contemnit tamen aliquis eum, id est, non timet, cum nimis securus de eius misericordia presumit. Unde illud: Fili, ne adiicias peccatum super peccatum: et dicas, miseratio Dei magna est . Lucas habet, adherebit, ubi Mattheus dicit, sustinebit. Et utrumque respicit ad diabolum, cui male aquirentes diuitias adherendo, sustinent illum.



CAPUT XXXuII-XXXuIII


 M. 49[u] L. 150

Ideo dico uobis: Ne solliciti sitis anime uestre, quid manducetis, neque corpori uestro, quid induamini.

[HIERON.] De carnali cibo et uestimento hoc accipiendum est, quia de spiritualibus semper debemus esse solliciti. Labor exercendus est, sed sollicitudo tollenda est de carnalibus. Quidam addunt, neque quid bibatis.

Nonne anima plus est quam esca, et corpus plus quam uestimentum?

[AUGUST.] Sensus est, Qui prestitit maiora, prestabit et minora. Pro hac uita posuit animam, ut  illud: Qui amat animam suam perdet eam .

Respicite uolatilia celi, quoniam non serunt neque metunt, neque congregant in horrea, et pater uester celestis pascit illa. Nonne uos magis pluris estis illis?

[HILARIUS.] Hoc ad litteram intelligendum est, quia Dominus manifeste omnem curam rerum presentium amouet, et attentos tantum esse in spem futuri docet. [AUGUST.] Rationale animal cui eternitas promittitur, plus est quam irrationale. Magis pluris, hoc est, multo pluris pretii estis uos, quam uolatilia celi erei.

Quis autem uestrum cogitans potest adiicere ad staturam suam cubitum unum? Si ergo neque quod minimum  est potestis, quid de ceteris solliciti estis? et de uestimento quid solliciti estis?

[BEDA.] Illi relinquite tegendi corporis curam, cuius cura factum est.

Considerate lilia agri quomodo crescunt, non laborant, neque nent.

[RABAN.] Non est hic querenda allegoria, sicut nec in auibus, sed de minoribus persuasio fit ad maiora.

Dico autem uobis, quoniam nec Salomon in omni gloria coopertus est sicut unum ex istis.

[HIERON.] Que purpura regum, que pictura textricum potest floribus comparari? Ipse color dicitur operimentum florum, sicut dicitur, operit istum rubor.

 Si autem fenum agri quod hodie est, et cras in clibanum mittitur, Deus sic uestit: quanto magis uos minime fidei?

uestit, id est, adornat Deus fenum, hoc est, herbas et pulchro colore et bono odore: quod cum desiccatum fuerit, mittetur in clibanum, id est, in aceruum habentem speciem clibani. Modica fides est, que nec de minimis certa est, nedum eterna speret.

Nolite ergo solliciti esse, dicentes: Quid manducabimus? aut quid bibemus? aut quo operiemur? Hec enim omnia gentes inquirunt. Scit enim pater uester quia his omnibus indigetis. Querite autem primum regnum Dei et iustitiam eius, et hec omnia adiicientur  uobis.

Gentibus nulla cura est de futuris, sed presentia querunt; filiorum autem est querere regnum, et hec omnia paterna gratia adiicientur etiam non querentibus, ut nec in presenti, nec in futuro desit eis aliqua gratia. [AUGUST.] uerumtamen si presentia subtrahantur, ad probationem est; si addantur, ad actionem gratiarum, quia omnia cooperantur in bonum. Scit enim celestis medicus, quid nobis daturus est ad consolationem, quid uero subtracturus ad exercitationem. Non enim homo iumento suo cibaria sine causa detrahit. Cum dixit, primum querite regnum Dei, significauit temporale posterius querendum, non tempore, sed dignitate. Illud tanquam bonum, hoc tanquam necessarium, sed necessarium  propter illud bonum. Aperte enim ostendit, non temporalia sic esse appetenda, ut propter ipsa benefacere debeamus, licet sint necessaria. Quecunque enim facimus, propter regnum Dei facere instituimur. Non enim euangelizare debemus ut manducemus, sed manducare ut euangelizemus; quia, quidquid propter aliud aliquid queritur, uilius est quam id propter quod queritur. Non omnes propter salutem Ecclesie ministrant, sed propter temporalia aut propter utrumque. Sed supra dictum est: Nemo potest duobus dominis seruire . Ergo tantummodo propter regnum Dei debemus operari bonum, et non in hac operatione uel solam uel cum regno Dei mercedem temporalium cogitare. Quorum omnium temporalium nomine, crastinum  posuit, dicens: Nolite solliciti esse de crastino. Non enim dicitur crastinus dies nisi in tempore.

Nolite ergo solliciti esse in crastinum. Crastinus enim dies sollicitus erit sibi ipsi. Sufficit diei malitia sua.

[HIERON.] De presentibus conceditur esse sollicitos, non de futuris. Unde Apostolus: Nocte et die manibus nostris laborantes, ne quem uestrum grauaremus . Cras in Scripturis, futurum tempus intelligitur, dicente Iacob: Et exaudiet me cras iustitia mea . Per diem intelliguntur homines, quorum dies est, ut ait Apostolus: Redimentes tempus, quoniam dies mali sunt . Sensus ergo est: Dies crastinus, id est, futuri temporis homines erunt solliciti sibi. Tu uero sis sollicitus de re impresentiarum. Sollicitus in supradictis  significat anxietatem, hic uero prouidentiam, quam futurum tempus affert secum, ut cum necesse erit sumere aliquod temporale, adsit; quia nouit Deus quo indigeamus. [AUGUST.] Curam autem presentium, malitiam uocat, quia penalis est, et pertinet ad mortalitatem, quam peccando meruimus, que in se satis onerosa est, nedum futurorum curam superaddamus. Hoc loco uehementer cauendum est ne, cum uiderimus aliquem seruum Dei prouidere, ne ista necessaria desint, uel sibi commissis, forte iudicemus eum contra precepta Domini facere. Nam et ipse Dominus loculos habere dignatus est cum pecunia, ne quis in hoc scandalum pateretur . Paulus etiam uidetur cogitasse de crastino,  cum dicit: De collectis autem sicut ordinaui facite . Ad hanc ergo regulam totum hoc preceptum redigitur, ut etiam in istorum prouisione regnum Dei cogitemus; in militia uero regni Dei, non ista cogitemus. Itaque non labor et prouidentia damnatur, sed mentem prefocans cura.



CAPUT XXXIX.


M. 50[II] R. 41 L. 56

Nolite iudicare, ut non iudicemini, in quo enim iudicio iudicaueritis, iudicabimini. Nolite condemnare, et non condemnabimini.

[BEDA.] De dubiis iudicare et suspectos quasi reos condemnare, penitus a nobis repellit. Dubia ergo in melius interpretemur, quia de manifestis,  ut sunt stupra, blasphemie, furta, ebrietas, et similia, nobis tantum iudicare permittitur. De dubiis scriptum est: Nolite ante tempus iudicare, quoadusque ueniat Dominus, et illuminet abscondita tenebrarum . Duo sunt, in quibus temerarium iudicium cauere debemus, cum incertum est quo animo fiant, que bene et male fieri possunt, uel cum incertum est qualis futurum sit, qui nunc uel bonus uel malus apparet. Nunquid si timere iudicauerimus, temere Deus de nobis iudicabit? Absit. Sed intelligendum est quoniam temeritas qua punis alium, te puniat necesse est. Hinc alibi ait: Qui gladio percusserit, peribit in gladio , uidelicet peccati, quod cum gladio ferreo committit.

Dimittite, et dimittemini; date, et dabitur uobis.

 Dimittite iniurias et date beneficia, ut peccata uestra uobis dimittantur, et uita detur eterna.

Mensuram bonam et confertam et coagitatam et supereffluentem dabunt in sinum uestrum.

Huic simile est quod alibi dicitur, ut et ipsi recipiant uos in eterna tabernacula . Illi quibus eleemosynas dabitis, dabunt, id est, causa erunt quare Deus dabit; in sinum uestrum, id est, in magnam securitatem; mensuram bonam, uitam scilicet eternam; confertam, omnibus uidelicet sanctis collatam, et cum angelis coagitatam, id est, coniunctam, et supereffluentem, hoc est, super meritum uestrum abundantem. Sinus ideo accipitur pro securitate, quia ualde securi sumus de his que in sinu recondimus. uel per sinum intellige conscientiam  siue cetum sanctorum.


M: L: R:

Et in qua mensura mensi fueritis remetietur uobis.

[BEDA.] Generaliter de omnibus que mente, manu, lingua gerimus, accipi potest, quia Deus reddet singulis secundum opera eorum.


M: 31[u] L: 59

Quid autem uides festucam in oculo fratris tui, et trabem in oculo tuo non uides? Aut quomodo dicis fratri tuo: Frater, sine eiiciam festucam de oculo tuo, et ecce trabes est in oculo tuo?

[AUGUST.] Si quis ira peccat, tu non debes odio  reprehendere. Tantum enim distat inter iram et odium, quantum inter festucam et trabem. Odium enim est ira inueterata.

Hypocrita, eiice primum trabem de oculo tuo, et tunc uidebis eiicere festucam de oculo fratris tui.

Id est, primo abs te, scilicet ab intentione tua et de corde tuo expelle odium, ut de lumine mentis trabe mortalis criminis eiecta, exemplo potius quam dictis docere ualeas minora excludi peccata, que in festuca significantur. Cum necessitas nos cogit aliquem reprehendere, primo cogitemus, utrum tale uitium unquam habuimus: et si nunquam habuimus cogitemus nos habere potuisse. Homines enim sumus. Hinc est illud sapientis : Nihil humani a me alienum  puto. Si uero habuimus, tangat memoriam communis infirmitas, ut reprehensionem illam non odium, sed misericordia precedat. Quod si nos idem uitium habemus, in quo est ille quem reprehendere uolumus, non reprehendamus illum, sed congemiscamus; et non illum ad obtemperandum nobis, sed ad pariter conandum inuitemus. [BEDA.] Multi uero criminibus preuenti, odio uel liuore omnia accusare suscipiunt, et uolunt uideri consultores, sine exemplo sue commendationis, leuiora peccata in fratribus uituporantes et damnantes.


M. 52[X]

Nolite sanctum dare canibus, neque mittatis margaritas uestras ante porcos, ne forte conculcent eas  pedibus suis et conuersi disrumpant uos.

[CHRYS.] Porci sunt, qui uitam suam cenose libidini et uoluptatibus huius seculi manciparunt. Canes uero omnes heretici, qui contra Creatorem suum blasphemiarum extendunt eloquia. [HIERON.] Quidam canes intelligunt, post fidem ad uomitum reuertentes, porcos, qui necdum crediderunt, quibus non est cito Euangelium predicandum. [AUGUST.] Nonnulli namque aperiendo ea que auditores non possunt sustinere, amplius nocent quam tacendo. Unde Dominus: Multa habeo uobis dicere, sed non potestis portare modo . Et Apostolus: Tanquam paruulis in Christo, lac potum dedi uobis, non escam . Sanctum est, quod uiolari nefas est, ut Euangelium. Margarite sunt  allegorie, que tanquam de profundo trahuntur. Idem igitur potest dici sanctum et margarita, sed sanctum ex eo quod non debet corrumpi; margarita ex eo quod non debet contemni. Conatur autem quisque corrumpere, quod non uult esse integrum, contemnere, quod uile ducit. Canes sunt ueritatis oppugnatores, porci contemptores. Cauendum est ergo ne quid aperiatur non capienti. Melius enim querit quod clausum est, quam in quod apertum est aut infestet aut negligat. Quod autem Dominus noster quedam dixisse inuenitur, que multi qui aderant, uel resistendo uel contemnendo non conceperunt, non putandum est eum sanctum dedisse canibus. Non enim eis dedit qui capere non poterant, sed qui poterant. Conculcare, pertinet ad  contemptores margaritarum; disrumpere ad oppugnatores ueritatis; pedes, dicit affectiones malas; conuersos uero, qui se conuertunt de bono quod audiunt ad malum, ut in fide disrumpant uos.



CAPUT XL.


L. 124[X]

Quis uestrum habet amicum, et ibit ad illum media nocte, et dicet illi: Amice, commoda mihi tres panes, quoniam amicus meus uenit de uia ad me, et non habeo quod ponam ante illum, et ille de intus dicat, noli mihi molestus esse, iam ostium clausum est, et pueri mei mecum sunt in cubili, non possum surgere et dare tibi, et ille si perseuerauerit  pulsans, dico uobis, et si non dabit ille surgens eo quod amicus eius sit, propter improbitatem tamen eius surget, et dabit illi quotquot habet necessarios.

Quidam ibi faciunt interrogationem, non possum surgere et dare tibi? Sed etiam totum capitulum sub uno uersu sic legi potest: Quis, hoc est si quis uestrum habet amicum et cetera; et si ille de intus dicat: Noli mihi molestus esse et cetera; et si ille perseuerauerit pulsans, et cetera. Saluator non modo formam orationis, sed et instantiam frequentiamque tradit orandi, usque ad similitudinem improbitatis. Usus est exemplo a contrario, sicut de illo iudice qui nec Deum timebat, nec homines reuerebatur, et tamen tedio uictus, uindicauit uiduam  . [AUG. in homilia.] uenit amicus de uia, id est de uita eius seculi mala, non inueniens ueritatem qua beatus fiat. uenit ad te Christianum, et dicit: Redde mihi rationem, et fiam Chistianus. interrogat te quod forsitan nescis, et non est tibi unde reficias esurientem, sed cum uis docere cogeris discere. Ubi disces ueritatem, nisi in Dominicis libris? Sed fortassis in libris obscure positum est, quod te interrogat, et tu Paulum uel Petrum non sineris interrogare, quia iam requiescit ista familia cum Domino suo. Media nox est ualida ignorantia. Non ideo deserendus est amicus esuriens qui te urget, sed pulsare debes ad ipsum Dominum, cum quo sapiens familia requiescit. Qui si differt dare, tamen uult dare, sed uult ut amplius  desideres dilatum, ne uilescat cito datum. Cum autem perueneris ad intelligentiam Trinitatis habes tres panes unde pascas amicum peregrinum. Nil melius quam seipsum tibi dat Deus. [BEDA in Lucam.] uel ita. Amicus qui uenit de uia, noster est animus; qui toties a nobis recedit, quoties ad appetenda terrena foris uagatur. Redit uero, celestique alimonia refici desiderat, cum in se reuersus superna, ac spiritualia ceperit meditari. De quo petens, pulchre adiungit, non se habere quod ponat ante illum, quoniam intantum secutus est secularia, ut nec sibi pabulum habeat diuini uerbi, nec alteri a se petenti. Et quia nec a se, nec ab alio ualet habere doctrinam nisi per gratiam Dei, a Deo necesse est eum flagitare in nocte tribulationis tres panes,  id est, intelligentiam trinitatis, qua presentis uite consolentur labores. Ostium amici, intelligentia est diuini sermonis: que clausa est omni non intelligenti, donec aperiatur ei. Unde Apostolus orat aperiri sibi ad loquendum mysterium Christi : Noli mihi molestus esse. Quasi Deus dicat: Si uis recipere quod petis, noli mihi amplius molestiam inferre; noli ut hactenus fecisti, me secularibus postponere: Reuertere ad me, et ego reuertar ad te ; pete ut debes, et ego plus tibi dabo quam speres. Non possum surgere, hoc est, non possum te adiuuare per iustitiam, nisi petas per fidem rectam. Surgere Dei, adiutorium eius est. Quamuis Dominus non det potenti adiuuans  eum illico, ideo quod amicus eius sit, secundum hoc quod creatura eius est; non tamen propterea intelligendus est negare misericordiam, sed differre ad gratiorem receptionem, et ad inculcandam petitionem. Unde et sequitur: Propter improbitatem tamen eius, hoc est, propter instantiam petitionis eius adiuuabit eum, et dabit illi necessaria. uult Deus fideliter peti a se, quod disposuit petentibus erogare.


M. 53[u] L. 125

Et ego uobis dico: M. L. Petite et dabitur uobis, querite, et inuenietis, pulsate, et aperietur uobis.

[AUGUST.] Quasi aliquis diceret: Quid sanctum uetas non dari canibus, cum adhuc nichil sciamus!  Ideo hortatur petere spiritalia, qui carnalia supra uetuerat postulari. Petitio pertinet ad impetrandam sanitatem firmitatemque animi, ut ea que precipiuntur, implere possimus. Inquisitio, ad inueniendam ueritatem, pulsatio ad possessionem. Ad hec tria manifestanda ponamus aliquem infirmis pedibus ambulare non posse. Prius ergo sanandus est, et ad hoc pertinet petere. Sed quid prodest iam posse ambulare, si uiam nescit? Non perueniet quo uult. Ad hoc pertinet querere. Si uero locum ubi uult habitare, clausum inuenerit, non proderit ei ambulasse ac peruenisse, nisi sibi aperiatur. Ad hoc pertinet pulsare.

Omnis enim qui petit, accipit, et qui querit, inuenit, et pulsanti aperietur.

 [BEDA.] Iuxta parabolam postulantis amici, perseuerantia opus est, ut accipiamus quod in fide orando petimus, inueniamus quod spe recte uiuendo querimus, aperiatur id ad quod caritate pulsamus. Cui autem non datur, apparet quod non bene petit.


M.

Aut quis est ex uobis homo quem si petierit filius suus punem, nunquid lapidem porriget? Aut si piscem petit, nunquid serpentem porriget ei?

L. Aut si ouum petierit, nunquid porriget ei scorpionem.

Petendi confidentiam prebet, et quid petendum sit explanat, a minoribus consurgens ad maiora,  sicut superius de uolatilibus celi et liliis.

Si ergo uos cum sitis mali, nostis bona data dare filiis uestris, quanto magis Pater uester qui in celis est, dabit bona petentibus se?

[AUGUST.] Malos uocat, seculi amatores: quorum dona secundum sensum eorum dicenda sunt bona, uel bona sunt naturaliter omnia que Deus fecit. Si ergo nos cum simus mali, dare nouimus quod petimur; quanto magis Deus? [HIERON.] Apostolos malos dixit, uel humanum genus sub persona apostolorum, ad comparationem diuine Clementie. [BEDA.] Quod Lucas ait, dabit spiritum bonum, pro quo Mattheus posuit, dabit bona, ostendit Spiritum sanctum distributorem esse omnium bonorum spiritualium. Mystice panis intelligitur caritas  propter appetitum tam necessarium, ut sine illa cetera nichil sint, sicut sine pane inops est mensa. Cui contraria est cordis duritia, quam lapidi comparauit. Piscis est fides inuisibilium. Sicut enim piscis sub tegumento aquarum nascitur, uiuit et alitur; ita fides, que in Deum est, inuisibiliter in corde gignitur, inuisibili gratia spiritus per aquam baptismi consecratur, inuisibili auxilio diuine protectionis ne deficiat nutritur, inuisibili premiorum intuitu operatur bene. [BEDA.] Quod etiam fides huius mundi fluctibus circumlatrata non frangitur, recte pisci comparatur. Cui contrarium posuit serpentem, propter uenena infidelitatis, que etiam primo homini male suadendo preseminauit . Spes ouo comparatur; nondum enim peruenit ad  rem, sicut ouum nondum est pullus, sed fouendo speratur. Cui contrarium posuit scorpionem, cuius aculeus uenenatus retro timendus est, sicut spei contrarium est retro aspicere, cum spes in anteriora bona extendatur.


M. 54[u] L. 54

Omnia ergo quecunque uultis ut faciant uobis homines, et uos facite eis. Hec est enim lex et prophete.

Firmitas in bonis moribus constituta est: de qua ita concludit: Si uultis uobis dari petita, et inuenire quesita, et aperiri uobis: ergo facite aliis que uobis fieri uultis ab illis: Hec est enim lex, id est  impletio legis naturalis, Mosaice et prophetice predicationis. Sententia est: Dilige proximum tuum sicut te ipsum , quod ex Dei dilectione faciendum est.


M. 55[u] L. 17

Intrate per angustam portam, quia lata porta, et spatiosa uia est que ducit ad perditionem, et multi sunt qui intrant per eam. Quam angusta porta et arcta uia que ducit ad uitam, et pauci sunt qui inueniunt eam.

[HIERON.] Superius dictum est: Querite regnum Dei : ad quod si intrare uultis, intrate per angustam portam. Lata uia est, seculi uoluptates: angusta, labores sancti et ieiunia. Multi inueniunt  angustam uiam, sed non ingrediuntur, quia capti seculi uoluptatibus, de itinere ueritatis reuertuntur. Lata uia non queritur, quia sponte se offert. Spatiosa uia, est, subaudis. Quam angusta est, id est, ualde angusta est. uia arcta est ille qui dixit: Ego sum uia, ueritas et uita . Arcta est illis, quibus precepta eius uidentur esse importabilia, tamen amantibus iugum Domini suaue est. Hanc uiam pauci inueniunt ad commodum suum, quia pauci sunt qui saluantur. Unde Lucas: Contendite intrare per angustam portam . Porta potest intelligi uel ille idem qui alibi dicit: Ego sum ostium ; [BEDA.] uel Ecclesia iustorum, per quam intratur in paradisum. Bene dixit contendite; quia, nisi mentis intentio ferueat,  unda mundi non uincitur. Multi querunt intrare, salutis amore prouocati: et non poterunt, itineris asperitate, ut eis uidetur, deterriti.



CAPUT XLI.


M. 59[X]

Attendite a falsis prophetis qui ueniunt ad uos in uestimentis ouium, intrinsecus autem sunt lupi rapaces. A fructibus eorum cognoscetis eos.

[HILAR.] Quia paucorum est angustam uiam inuenire, fraudulentiam eorum, qui eam querere mentiuntur, exponit. Attendite, id est, cauete. [HIERON.] De omnibus hypocritis hoc potest intelligi, sed specialiter de hereticis fructus animarum rapientibus. Unde et lupis comparantur. [AUGUST.]  Precipue cauendi sunt heretici, cognitionem ueritatis quam non habent, promittentes. uestimenta ouium, sunt blanda uerba nocentium, ceteraque religionis signa. [BEDA.] Non autem ideo debent oues odisse uestimentum suum, quod plerumque illo se occultant lupi, dum aliud ostentant ad decipiendum, aliud exerunt ad depredandum. uerum temporalis commodi tentatione, siue persecutionis tempore denudantur, et aperitur quid sint. Fructus sunt mala opera eorum.


M. 57[u] L. 61

Nunquid colligunt de spinis uuas, aut de tribulis ficus?

Sapientes non colligunt uuas de spinis, id est,  dulcia uerba de hereticis, qui ideo dicuntur spine et tribuli qui sauciant animas per uerborum blanditias. Tribuli sunt genus herbe spinose. Lucas: Neque de spinis colligunt ficus, neque de rubo uindemiant uuam . [BEDA.] Spine et rubi sunt cure seculi et punctiones uitiorum, de quibus peccatori dictum est: Terra tua spinas et tribulos germinabit tibi . Ficus uero et uua, dulcedo noue conuersationis est, quam Christus in nobis esurit, et feruor dilectionis qui letificat cor hominis. Hinc scriptum est: Ficus protulit grossos suos, uinee florentes dederunt odorem . Non ficus de spinis, non uua de rubo colligitur, quia mens adhuc ueteris hominis consuetudine depressa, simulare potest, sed fructus noui hominis  ferre non potest. Quod si aliquando facta uel dicta malorum prosunt bonis, non hoc faciunt mali.


M. 58[u] L. 60

Sic omnis arbor bona fructus bonos facit. Mala autem arbor fructus malos facit. Non potest arbor bona fructus malos facere, neque arbor mala fructus bonos facere.

Sicut uerum est quod de tribulis non colliguntur ficus, sic uerum est quod arbor bona fructus bonos facit. Arbor bona uel mala, est homo non ex natura que a Deo in omnibus bona creata est, sed ex uoluntate bona uel mala. Fructus sunt opera, que nec bona male uoluntatis possunt esse, nec mala bone uoluntatis. [HIERON.] Tandiu ergo bona arbor,  id est, bonus homo fructus malos non facit, quandiu bonus est; et tandiu mala arbor, id est, malus homo manet in fructibus peccatorum, quandiu ad penitentiam non conuertitur. [AUGUST.] Non potest nix esse calida: nam cum incipit esse calida, non iam niuem eam, sed aquam uocamus. Potest ergo mutari, non calefieri. Sic potest fieri ut malus non sit, qui malus fuit, non tamen potest fieri ut malus benefaciat. Nam etsi aliquando utilis est, non hoc ipse facit, sed diuina prouidentia fit. Non quod Pharisei utiliter audiebantur, illorum erat, sed Dei, de quibus dicit propheta: Seminatis triticum, et spinas metetis . Non ergo audiditores eorum de spinis legebant uuas, sed per spinas de uite, ut si quis per spineam sepem ad  se traheret uuam, uua illa non esset spinarum, sed uitis.


L: 62[u] M: 125

Bonus homo de bono thesauro cordis profert bona, et malus homo de malo profert mala. Ex abundantia enim cordis os loquitur.

[BEDA.] Idem est thesaurus cordis quod radix est arboris; et quod de corde profertur, idem est quod arboris fructus. Qui ergo in corde thesaurum patientie perfectique habet amoris, optimos fructus effundens, diligit inimicum, benefacit odienti, benedicit maledicenti, omni petenti tribuit sua, errantem patienter corrigit. Atqui nequam thesaurum in corde seruat, odit amicum, diligenti malefacit, benedicenti  maledicit. Sic quoque nec diabolus bona, nec Christus mala opera potest facere. Per oris locutionem uniuersa que actu uel cogitatu de corde proferuntur Dominus significat. Nam moris Scripturarum est, uerba pro rebus ponere, ut in Isaia dicitur de Ezechia: Non fuit uerbum quod non ostenderet eis , rerum utique non uerborum reuelauit arcana.


M: 58[u] L: 60

Omnis arbor que non facit fructum bonum, excidetur et in ignem mittetur, igitur ex fructibus eorum cognoscetis eos.

Si ille qui non facit fructum bonum, separandus est a iustis sicut hedi ab agnis, et in ignem mittendus  est uoce illa: Ite, maledicti, in ignem eternum , quid erit de illo, qui facit quidquid mali potest? quia arbor mala fructus bonos facere non potest. Igitur ex fructibus eorum, id est, falsorum prophetarum cognoscetis eos esse falsos.



CAPUT XLII.


M: 59[III] L: 63 A: 116

Non omnis qui dicit mihi: Domine Domine, intrabit in regnum celorum; sed qui facit uoluntatem Patris mei qui in celis est, ipse intrabit in regnum celorum.

[HIERON.] Sicut propter dogma nequitie cauendi sunt falsi prophete, habentes speciem bone uite, sic et hi econtrario, qui cum integre fidei et doctrine  sint, turpiter uiuunt. Utrumque enim necesse est, ut opus sermone, et sermo operibus comprobetur. Lucas: Quid uocatis me, Domine, Domine, et non facitis que dico?  [BEDA.] Ac si aliis uerbis diceret: Quid folia recte confessionis iactatis qui bonos fructus non ostenditis? Hinc Apostolus secreturus perfectum discipulum ab hypocrita, ait: ueniam ad uos, et cognoscam non sermonem eorum qui inflati sunt, sed uirtutem . Ille ergo proprie dicit, Domine Domine, qui uoluntatem sono uocis enuntiat. Secundum hoc ait Apostolus: Nemo dicit, Dominus iehsu, nisi in Spiritu sancto . uere enim dicere Dominus iehsu, est corde credere, ore confiteri, operibus attestari: nam unum sine alio, negare est.


 M. 60[u] L. 121

Multi dicent mihi in illa die: Domine Domine, nonne in nomine tuo prophetauimus, et in tuo nomine demonia eiecimus, et in tuo nomine uirtutes multas fecimus? Et tunc confitebor illis, quia nunquam noui uos, discedite a me qui operamini iniquitatem .

[HIERON.] In illa die, id est, in die resurrectionis. Prophetare et demonia eiicere, et uirtutes facere, interdum non eius est meriti qui operatur, sed inuocatio nominis Christi hoc agit pro condemnatione inuocantium, uel pro utilitate uidentium et audientium. Nam et Saul et Balaam et Caiphas prophetauerunt, nescientes quid dicerent. [AUGUST.] Magi Aegyptiorum Moysi resistentes, multa miracula fecerunt  , et multi alii. Antichristus etiam multa miracula faciet. Ab his ergo maxime cauendum est. Nunquam Deus nouit eos quia illos dicitur scire, quos approbat, ut illud: Nouit Deus uiam iustorum . Illos uero nescire, quos non approbat in sua dilectione. [HIERON.] Non dixit, qui operati estis, ne tollere uideretur penitentiam; sed, qui operamini, hoc est, qui in presenti die iudicii, licet facultatem peccandi non habeatis, tamen habetis affectum.



CAPUT XLIII.


M. 61[u] L. 64

Omnis ergo qui audit uerba hec, et facit ea: Assimilabitur uiro sapienti, qui edificauit domum suam  supra petram et descendit pluuia, et uenerunt flumina, et flauerunt uenti, et irruerunt in domum illam, et non cecidit. Fundata enim erat supra petram.

Ne cum operariis iniquitatis discedatis a me, ergo audite uerba mea et facite. Nam omnis qui audit et facit, id est, complet mandata, similis est sapienti, uidelicet, mihi. [BEDA.] Sicut Christus uariis hominum, personis unam Ecclesiam sibi construit, erudit, gubernat, in uitam perducturus; sic bonus auditor uariis uirtutibus supernam sibi mansionem edificat, in futura dedicatione cum Christo letaturus [AUGUST.] Pluuia est caliginosa superstitio, hypocrisis obscuratione plena; flumina, sunt carnales concupiscentie; uenti, sunt rumores hominum uani. [HIERON.] uel aliter: Pluuia nitens subuertere domum,  diabolus est, flumina sunt Antichristi, uenti, spirituales nequitie in celestibus. [HILARIUS.] Tribus quippe modis diabolus impugnat, carnis scilicet concupiscentia, exterioribus mundi oblectamentis, uel per se, cum uniuersos uentos impulsionem laxat. Pluuia concupiscentie qua quisque tentatur, paulatim rigorem fidei emollit: quod si non preualet, superueniunt flumina et uenti, id est, falsorum fratrum improbitas et aperta exteriorum impugnatio. Hec tria dicuntur in Luca fluminis inundatio ; et alibi: Porte inferi. Unde illud: Porte inferi non preualebunt aduersus Ecclesiam . Fluminis namque impetus letificat ciuitatem Dei, sanctificauit tabernaculum suum Altissimus . [BEDA.] Petra est Christus, domus est  Ecclesia. De hac petra dicit Propheta: Petra refugium leporibus siue herinaceis , id est, timidis. [AUGUST.] Fundatam domum habet supra petram, qui audit precepta Domini et facit: quod stat, non sibi, sed Christo tribuens. Lucas: Qui fodit in altum, et posuit fundamentum supra petram  [BEDA.] Sapiens architectus fodit in altum, quia de suorum cordibus eruit omnia terrena, ne propter aliquod temporale Deo seruiant. Fundamenta doctores significant, de quibus dicitur: Fundamenta eius in montibus sanctis . Fundamentum uero dicitur ipse doctorum doctor, et fundamentum fundamentorum, Christus scilicet, de quo dicitur: Fundamentum aliud nemo potest ponere, preter id quod positum est, quod est Christus iehsu  . Moraliter autem fundamenta domus, sunt intentiones bone conuersationis, quibus perfectus uerbi auditor exhaustis humilitate Christiana superuacuarum cogitationum ruderibus, in adimplendis Christi mandatis firmiter se inserit, cum Psalmista dicens: Qui eduxit me de lacu miserie et de luto fecis, et statuit supra petram pedes meos . Singule nostre domus quotidie uel immundorum spirituum uel improborum hominum, uel ipsa sue mentis aut carnis inquietudine pulsantur, et quantum propriis uiribus fidunt, inclinantur, quantum inuictissime petre adherent, labefieri nequeunt.

Et omnis qui audit uerba hec et non facit ea,  similis erit uiro stulto, qui edificauit domum suam super arenam, et descendit pluuia, et uenerunt flumina, et flauerunt uenti, et irruerunt in domum illam, et cecidit, et fuit ruina eius magna.

Qui audit sermones Christi et non facit, siue initiatus sit mysteriis Christi, seu in totum alienus a Christo: qui seipsum male edificat, similis est homini stulto, de quo dicitur: Inimicus homo hoc fecit . Domus diaboli est, mundus in maligno positus. Quam ipse supra terram edificat, quia obsequentes sibi ad terrena detrahit. Arena est instabilitas uitiorum, ut uanitas secularis. Sine fundamento edificat, quia peccatum in nulla sui natura subsistit; quoniam non est a Deo creatum, sed sola boni indigentia est. uel sine fundamento, id  est, sine fundo edificat. Si anima corruens in aliquod peccatum, se ibi retineret, quasi fundum illud haberet, sicut mersus in puteo aliquis, putei fundo retinetur. Sed cum uno peccato non est contenta, dum quotidie de peccato in peccatum ad deteriora deiicitur, fundum non inuenit quo figatur. Unde illud: Peccator cum uenerit in profundum malorum, contemnit . Cecidit domus, quia omnis conscientia que spe fixa in Deum non permanet, in tentationibus non ualet persistere, et tanto plus agitur, quanto plus in ea que mundi sunt, a superioribus disiungitur. Et uere mali et ficte boni, ingruente tentatione, peiores fiunt, donec tandem perpetuam labantur in penam. Potest itaque per impetum fluminis extremi iudicii discrimen intelligi,  quando utraque domo consummata, omnis qui se exaltat, humiliabitur; et qui se humiliat, exaltabitur . Potest etiam uir sapiens et bonus accipi, quilibet iustus, sicut uir stultus, quilibet prauus.


M. 62[II] R. 13 L. 24

Et factum est, cum consummasset iehsu uerba hec, admirabantur turbe super doctrina eius. Erat enim docens eos sicut potestatem habens, non sicut Scribe eorum et Pharisei.

[BEDA.] Super doctrina, id est, de doctrina. Sermo in doctoris potestate fit, cum ea que docet, operatur. Nam, qui factis sua dicta destruit, contemnitur. Unde Paulus: Nemo adolescentiam tuam contemnat . Scribe que per legem didicerant  precepta, populis dabant. Christus uero quasi auctor legis, uel mutando uel augendo que minus uidebantur, libere substituit. [AUGUST.] Hoc est quod in psalmo dicitur: Fiducialiter agam in eo. Eloquia Domini, eloquia casta; argentum igne examinatum, probatum terre, purgatum septuplum . Siue ista precepta referantur ad septem beatitudines, que sunt in principio huius sermonis, ut beati Augustini expositio refert; siue alius ordo sit, facienda sunt que Dominus iussit, et credenda que spopondit.



CAPUT XLIu.


M. 77[uI] R. 63

uidens autem turbas, misertus est eis quod erant  uexati, et iacentes sicut oues, non habentes pastorem.

[HIERON.] uexatio gregis, pastorum culpa est, et uitium magistratuum. uidens intuitu clementie Dominus immundi spiritus uiolentia plebem uexatam, et sub legis onere grauatam, ac per uarios errores uana securitate torpentem, misertus est eius, uiam ueritatis aperiendo, et molestias corporales auferendo. Hic pretermittitur septuagesimum octauum cap. Matthei, quia in parabola seminantis et in trigesimo tertio cap. Ioannis clarum fiet, quod populi sunt messis, et predicatores operarii.


M. 79[II] R. 29 L. 86

Et conuocatis duodecim discipulis suis, dedit illis potestatem spirituum immundorum, ut eiicerent eos,  et curarent omnem languorem et omnem infirmitatem. Et misit illos predicare regnum Dei.

[HIERON.] Multum distat inter habere et accipere. Deus potestatiue languores fugabat, discipuli uero in nomine eius. [BEDA.] Concessa primum potestate signorum, misit predicare regnum Dei, ut promissorum magnitudini attestatur magnitudo factorum, cum noua facerent, qui noua predicarent.

Et ait ad illos: Nihil tuleritis in uia.

Tanta predicatori debet esse fiducia in Deo, ut presentis uite sumptus non ferat. Cui etiam secundum Lucam per uiam neminem salutare conceditur, ut sub quanta festinatione ad predicationem pergere debeat, ostendatur. Sciendum est quia salutans in uia, ex occasione salutat, non ex studio obtinende  salutis. Qui igitur non amore eterne patrie, sed premiorum ambitione salutem predicat, quasi in itinere salutat.


M. 84[X]

In uiam gentium ne abieritis, et in ciuitates Samaritanorum ne intraueritis, sed potius ite ad oues que perierunt domus Isrel.

Erant de Iudea tunc qui uocandi erant, de gentibus nondum, sed post resurrectionem dicitur: Euntes, docete omnes gentes . Et primum quidem oportebat euangelizare Iudeis, ne haberent excusationem se esse reiectos. [HIERON.---HILAR.] Iuxta tropologiam, abstinere a uiis gentium, est abstinere ab opere et uita gentilis ignorantie;  non intrare in ciuitates Samaritanorum, non ire ad Ecclesias hereticorum.


M. 82[II] R. 53 L. 87 A. 110

Euntes autem predicate, dicentes, quia appropinquauit regnum celorum.

[GREGOR.] Utique propinquat his, qui per Christi consortium imaginem Dei in se reformant. Si mundus cadit ad similitudinem domus ruentis, et nos eum amando amplectimur, opprimi uolumus potius quam habitare, quia nulla nos ratio a ruina illius separat, quos eius passionibus amor ligat.

Infirmos curate, mortuos suscitate, leprosos mundate, demones eiicite.

[HIERON.] Ne hominibus rusticanis et absque eloquii  uenustate nemo crederet possidentibus regnum celorum, dat potestatem miracula faciendi, ut magnitudinem promissorum probet magnitudo signorum.

Gratis accepistis, gratis date.

[GREGOR.] Sunt nonnulli qui nummorum premia ex ordinatione non accipiunt, sed pro humana gratia sacros ordines largiuntur. Hi nimirum non gratis dant, quia nummum fauoris expetunt. Unde propheta bene describit iustum esse, qui excutit manus suas ab omni munere . Et bene adiunxit, ab omni; quia aliud munus est ab obsequio, id est, a subiectione indebite expensa; aliud a manu, quod est pecunia; aliud a lingua, quod est fauor.

Nolite possidere aurum, neque argentum neque pecuniam  in zonis uestris, non peram in uia, neque panem, neque duas tunicas, neque calceamenta, neque uirgam. Dignus est enim mercenarius cibo suo.

Si possiderent aurum apostoli, crederentur non causa salutis hominum, sed causa lucri predicare. Non peram in uia. [HIERON.] Hinc arguit philosophos, qui uulgo appellantur bactroperite, quod contemptores seculi et omnia pro nichilo ducentes, cellarium secum uehant. Neque duas tunicas. Non hoc dicit, ut in Scythie frigore quis una tunica contentus esse debeat; sed quo in tunica uestimentum intelligamus, ne alio uestiti, aliud nobis futurorum timore reseruemus. Neque calceamenta. Et Plato precepit duas corporis summitates non esse uelandas, nec assuefieri debere mollitie caput et pedes.  Cum enim hec habuerint firmitatem, cetera robustiora sunt. Neque uirgam. Qui Domini habet auxilium, cur baculi presidium querat? Dignus est operarius cibo. Tantum accipite, quantum uobis est necessarium in uictu et uestitu. [BEDA.] Satis ostenditur quod Dominus non prohibuit eis ferre necessaria ad sustentationem huius uite, quod eis egerent cum opus esset; sed ut monstraret hec eis deberi ab illis, quibus predicarent. Hec historice, ceterum secundum anagogen, aurum pro sensu, argentum pro sermone, es pro uoce sepe inuenitur. Que a Domino data possidere debemus, et non suscipere disciplinam hereticorum. Pecunia in zonis clausa, est sapientia non erogata. Et scriptum est: Sapientia abscondita, et thesaurus absconditus, que  utilitas in utrisque?  Per peram onera seculi designantur; per panem, delicie temporales. [AUGUST.] Nullus ergo officium doctoris accipiens, debet opprimi secularium negotiorum oneribus, neque resolui desideriis carnalibus, neque sibi commissum talentum uerbi sub otio lenti corporis abscondere. Cum prohibentur indui due tunice, expresse monetur, non dupliciter, sed simpliciter ambulare. [BEDA.] Per calceamenta, mortuorum operum exempla signantur ne predicator exempla stultorum conspiciat, ut inde quasi ex mortiferis uinculis, pedes suos, id est, affectiones, tegat et muniat. In calceamentis non portandis, secundum Mattheum, prohibetur cura; in sandaliis uel soleis,  secundum Marcum, mystica significatio est, ut pes neque tectus sit, neque nudus ad terram, id est, nec occultetur Euangelium, nec terrenis commodis innitatur. Ad litteram tamen necessarium fuit apostolis ligare soleas sub plantis; quia Palestina terra arenosa est et nimis calida in estate. [HIERON.] Non debemus habere uirgam que in colubrum uertatur: nec inniti baculo carnalis presidii, qui pressus cito frangitur, et manum transforat incumbentis. Mattheus dicit, neque uirgam ; et Marcus, nisi uirgam tantum , quod ita soluitur: Sicut tentatio duobus modis accipitur, ut, Deus neminem tentat , et, tentat uos Dominus Deus uester . Illa enim seductionis, hec autem est probationis. Iudicium quoque damnationem et  discretionem significat; ita uirga duo significat, ut secundum Mattheum intelligatur pro minima re, quasi dicatur, nichil necessariorum uobiscum feratis, neque uirgam, id est, nec minimas res; secundum Marcum uero, per uirgam intelligatur potestas a Domino accepta. Ergo non fuit contraria.


M. 83[II] R. 54 L. 87. 112

In quamcunque ciuitatem aut castellum intraueritis, interrogate quis in ea dignus est; et ibi manete donec exeatis. L. edentes et bibentes que apponuntur uobis, et curate infirmos qui in illa sunt.

[HIERON.] Hospes fama eligendus est, ne predicatio suscipientis infamia deturpetur. Dignum est ut ibi maneant, et ab eis terrena consequantur, quibus  celestia offerunt. Dignus est enim operarius, ut Lucas ait, mercede sua. [BEDA.] Hic merces predicationis inchoat, et in celo perficitur, quia uni nostro operi due debentur mercedes, una in uia, altera in patria. Claret autem hec non ita precepisse Dominum tanquam euangeliste uiuere non debeant aliunde, quam eis prebentibus quibus euangelizant: alioquin contra hoc preceptum fecisset Apostolus, qui uictum de manibus suis transigebat, ne cuiquam grauis esset. Cum enim a Domino aliquid imperatur, nisi fiat, inobedientie culpa est; cum autem potestas datur, licet cuique de suo iure cedere. Donec exeatis, subaudis, de ciuitate aut de castello.


L. 113[X]

 Et nolite exire de domo in domum.

[BEDA.] Constantie mandatum dat, ut custodiant iura hospitalitatis. Alienum quippe est a predicatore, per domos cursitare, et hospitium mutare.


M. 84[u] L. 111

Intrantes autem in domum, salutate eam, dicentes: Pax huic domui. Et siquidem domus fuerit digna, ueniet pax uestra super eam. Si autem non fuerit digna, pax uestra ad uos reuertetur.

[HIERON.] Occulte salutationem Hebrei ac Syri sermonis expressit. Quod enim Grece dicitur chere, et Latine aue, hoc Hebraico Syroque sermone salomlach, siue samalach, id est, pax tecum. [BEDA.]  Pax que ab ore predicantis offertur, aut requiescit in domo, si in ea fuerit filius pacis, aut ad eumdem predicatorem reuertitur; quia aut erit quisquam predestinatus ad uitam, si uerbum sequitur quod audit; aut si nullus audire uoluerit, ipse predicator sine fructu non erit.


M. 85[II] R. 55 L. 114 et 82

Et quicunque non receperit uos, neque audierit sermones uestros, exeuntes foras de domo uel de ciuitate, excutite puluerem de pedibus uestris. L. in testimonium illis. M. Amen dico uobis, tolerabilius erit terre Sodomorum et Gomorrheorum in die iudicii, quam illi ciuitati.

[HIERON.] Ad testimonium dictum est, excutite  puluerem; quia predicatio ad illam ciuitatem peruenit. Siue puluis excutitur in signum, ut nec etiam necessaria accipiant a contemptoribus Euangelii. Tolerabilius, dicit, quia Sodoma et Gomorrha non habuerunt predicationem. Lucas: Etiam puluerem pedum uestrorum excutite in testimonium supra illos , id est, etiam minima itineris et laboris, quem pro illis sustinuistis, exponite et annuntiate, quia occasio erit eis maioris damnationis. Hoc est excutere puluerem supra illos, et est inter cetera testimonium, per quod inexcusabiles erunt. Tale est illud: Si non uenissem, et locutus eis non fuissem, peccatum non haberent .


M. 86[u] L. 109

 Ecce ego mitto uos sicut oues in medio luporum. Estote ergo prudentes sicut serpentes, et simplices sicut columbe.

Scribe et Pharisei, qui sunt clerici Iudeorum, lupi sunt. Per prudentiam serpentis, uitate insidias per columbam, sitis innocentes. [HIERON.] Serpens toto corpore occultat caput, in quo uita est; et uos toto corporis periculo caput uestrum, id est, me custodite. Serpens etiam per augustias se coarctans, ueteri tunica exutus, innouatus: sic intrantes per angustam portam que ducit ad uitam, ueterem exuunt hominem.


M. 87[u] R. 139 L. 250 A. 46

 Cauete autem ab hominibus. Tradent enim uos in conciliis, et in Synagogis suis flagellabunt uos, et ad presides et ad reges ducemini propter me in testimonium illis et gentibus.

[BEDA.] Hic aperit quos lupos dixerit. Hoc Iudaice genti causa fuit excidii, quia post Saluatoris occisionem precones eius impia crudelitate uexauit. In conciliis nomen Christi predicari prohibentes, in Synagogis sub specie correctionis predicatores flagellis cedebant, ut de Paulo legitur ; eosque presidibus et regibus in damnationem tradebant, sicut Iacobum Herodi. Hec in testimonium sunt illis et gentibus , de peruersitate scilicet Iudeorum, et de correctione gentium. Mors quippe iustorum, bonis in adiutorium est; malis in  testimonium, ut inde peruersi sine excusatione pereant, unde electi exemplum capiunt ut uiuant.


M. 88[II] R. 141 L. 148 A. 251

Cum autem tradent uos in Synagogas, et ad magistratus et potestates, nolite solliciti esse, qualiter aut quid respondeatis, aut quid dicatis. M. Dabitur enim uobis in illa hora quid loquamini. Non enim uos estis qui loquimini, sed spiritus Patris uestri qui loquitur in uobis.

Predictis futuris aduersis, ut preuisa minus ledant, contra terrores subiungit consolationem. [BEDA] Cum propter Iesum ducimur ad iudices, uoluntatem nostram pro Christo debemus offerre:  ceterum ipse Christus qui in nobis habitat, loquitur pro se, et Spiritus sancti gratia ministratur in respondendo.


M. R.

Tradet autem frater fratrem in mortem, et pater filium, et insurgent filii in parentes, et morte eos afficient, et eritis odio omnibus propter nomen meum.

[HIERON.] In persecutionibus crebro uidemus fieri, quia nullus est inter eos fidus affectus, quorum diuersa fides est. [GREGOR.] Plus quoque in nobis ea tormenta seuiunt, que ab illis patimur de quibus presumebamus; quia cum damno corporis mala nos cruciant amisse caritatis.

Qui autem perseuerauerit in finem, hic saluus  erit.

Finis, non pugna coronat, unde cauda hostie iubetur in sacrificio poni, quod docet bonum opus ad finem perduci.


M. 89[X]

Cum autem persequentur uos in ciuitate ista, fugite in aliam. Amen dico uobis, non consummabitis ciuitates Isrel, donec ueniat Filius hominis.

Hoc ad illud tempus referendum est, quod dictum est Apostolis: In uiam gentium ne abieritis. Sensus est: Si uos persequentur Iudei, in ciuitate ista, hoc est, in aliqua ciuitate Iudee, fugite in aliam, non tantummodo persecutiones, sed potius declinando, ut tribulationis occasio sit Euangelii seminarium. Paulus quidem sic de Damasco fugit . Donec  ueniat Filius hominis, per impensum uobis auxilium. [HIERON.] Spiritualiter autem per istam ciuitatem, possumus intelligere Nouum testimonium [Testamentum] Scripturarum; per ciuitates Isrel, uolumina multa.


M. 90[III] L. A. 118

Non est discipulus super magistrum, neque seruus super dominum suum. Sufficit discipulo ut sit sicut magister eius, et seruus sicut Dominus eius.

[BEDA.] Si magister suas non uult uindicare iniurias, qui Deus est, sed ipsos mauult insecutores patiendo reddere mitiores, eamdem necesse est discipuli, qui puri homines sunt, regulam sequantur.  Apostolos et eorum imitatores usque ad finem seculi, dicit discipulum et seruum, se autem magistrum et Dominum.


M, 81[X]

Si patrem familias Beelzebub uocauerunt, quanto magis domesticos eius? Ne ergo timueritis eos.

[HIERON.] Beelzebub idolum est Accaron, quod uocatur in Regum uolumine idolum musce. Zebub enim dicitur musca, que immunditiam significat. Beel idem est qui et Baal dicitur, Deus scilicet Accaron. Qui propterea dicitur Deus muscarum, quia quando ei sacrificabatur, importunitas muscarum polluebat sacrificium. Seipsum dicit patrem familias, id est, omnium iustorum.


 M. 92[II] R. 40 L. 80

Nihil enim opertum est quod non reuelabitur, et occultum quod non scietur.

[HIERON.] Sensus est. Nolite timere persecutorum seuitiam, neque emulemini simulatores, quia ueniet dies iudicii, in quo et uestra uirtus et eorum nequitia demonstrabitur. [BEDA.] Fixa igitur mente retinete illum retributionis diem, quo illuminabit Deus abscondita tenebrarum et manifestabit cogitationes cordium. Tunc enim et uos a Deo laus, et aduersarios ueritatis pena manet eterna. Apertum pertinet ad cogitationes, occultum, ad opera.


M 91[u] L. 145

Quod dico uobis in tenebris, dicite in lumine; et  quod in aure auditis, predicate super tecta.

In tenebris, id est, in mysterio, uel dum adhuc in timore estis. Predicate in lumine, id est, aperte cum fiducia ueritatis accepto Spiritu sancto. Quod auditis in aure, id est, in secreto, super tecta, hoc est, constanter et publice predicate, calcato carnis domicilio. Iuxta morem prouincie Palestine loquitur, ubi solent in textis residere. [BEDA.] Non enim tecta nostro more culminibus sublimata faciunt, sed plano schemate equalia. Unde lex precepit ut qui domum edificaret murum tecti poneret in gyro, ne funderetur ibi sanguis innoxius, labente aliquo et in preceps ruente.

L. Dico autem uobis amicis meis: M. Nolite timere  eos qui occidunt corpus, animam autem non possunt occidere; sed potius timete eum qui potest et animam et corpus perdere in gehennam.

Amici Dei uocantur, qui nil terrenum cupiunt. Duo sunt genera persecutorum, unum palam seuientium, alterum ficte blandientium, quod pertinet ad hypocrisin Phariseorum. Utrumque precepit Dominus non timeri, quia non habent potestatem in animas iustorum. Timore mundi expulso, seruite Domino timore gehenne, donec illum caritas foras mittat, permanente casto timore, id est, reuerentia sine fine Deo exhibenda. Duplicem autem esse gehennam ignis et frigoris, in Iob plenissime legimus .

Nonne duo passeres asse ueneunt, et unus ex illis  non cadet super terram sine Patre uestro?

Lucas: Si unus non est in obliuione coram Deo . Si non moritur passer sine Dei prouidentia, in qua sunt omnia; quanto magis uos ad imaginem Dei facti? Lucas: Quinque passeres dipondio ueneunt , id est, uenduntur. Dipondius, genus est ponderis leuissimi, ex duobus assibus compositi. Quod autem in numeris est unus, hoc in ponderibus as; et quod duo, hoc dipondius.

uestri autem et capilli capitis omnes numerati sunt.

Ut de massa corporis taceam, minime etiam particule Dei prouidentia conseruantur. Non actu computationis, sed facilitate cognitionis sunt omnia Deo numerata, id est, cognita: et bene numerata dicuntur que seruat, quia que uolumus seruare, numeramus.  Hic derident nos negantes resurrectionem, quasi nos materiam, que fit cadauer anima discedente, ita dicamus reparandam, ut ea que dilabuntur, et in alias species uertuntur, ad easdem corporis partes, [ubi] que fuerunt, redire necesse sit. Alioquin si capillis redit, quod crebra tonsura detraxit, et unguibus, indecens occurrit resurrectio. Sed quemadmodum si statua metalli contereretur in puluerem, et artifex eam uellet reparare, non quereret que particula cui membro statue redderetur, dum tamen totam reficeret ex eo unde constiterat; ita Deus mirabiliter de materia carnis nostre nos restituet. Nec attinebit ad integritatem, utrum capilli ad capillos, et ungues ad ungues redeant, dum solummodo Dei prouidentia decenter  restituamur.

Nolite ergo timere, multis passeribus meliores estis uos.

Lucas: Multis passeribus pluris estis , hoc est, maioris apud Deum dignitatis.

Omnis ergo qui confitebitur me coram hominibus, confitebor et ego eum coram Patre meo, qui in celis est, L. et coram angelis eius.

Quia non sunt timendi tortores carnis, ergo confitemini me. Omnis enim qui me confitetur coram hominibus, id est, non solum cordis fide, sed ore et opere, non recusans scilicet mori pro me; et ego confitebor eum in conspectu superne ciuitatis, eternique regis ac iudicis, dicens: uenite, benedicti  Patris mei, percipite regnum .


M. 94[II] R. 86 L. 87 et 146

Qui autem negauerit me coram hominibus, R. et confusus me fuerit in generatione ista adultera et peccatrice, M. negabo et ego eum coram Patre meo, qui est in celis, L. et coram angelis eius. R. et Filius hominis confundetur eum, cum uenerit in gloria Patris sui cum angelis sanctis.

Qui coram hominibus, ubi prodesse debet mei nominis confessio, negauerit me Deum uel hominem esse, et ego coram Patre meo et angelis negabo eum, id est, non manifestabo ei Patrem, neque me in maiestate Patris. Qui fuerit confusus propter me, quasi crucifixum, unde sum Iudeis scandulum, gentibus  autem stultitia, Filius hominis confundetur propter eum, hoc est, eiiciet eum in tenebras exteriores, ac sic confundetur propter ipsius presentiam. Qui fuerit me confusus, id est, habens me confusum; uel confusus, id est, confundens scilicet erubescens, Filius hominis, confundetur, id est habebitur confundens eum. uel passiuum accipitur pro adiectiuo. Confundetur, id est, confundet eum et quasi erubescens de illius presentia, excludet eum a gloria. Pater in celis est, hoc est, in consortio sanctorum. Sunt qui dicunt, nos non erubescimus Deum confiteri, sed ad probationem fidei non sufficit uox professionis Christiane, dum dedignantur iniurias tolerare, dum erubescunt, si iurgium contigerit, priores satisfacere.


 M. 95[u] L. 150

Nolite arbitrari quod uenerim pacem mittere, in terram. Non ueni pacem mittere, sed gladium.

[HIERON.] Tradet frater fratrem, ut supra dictum est. Non enim ad hoc ueni, ut carnales affectus confirmem, sed ut spirituali gladio uerbi Dei dissociem. Ostendit itaque quid post predicationem sequatur. Ad fidem Christi totus orbis contra se diuisus est, quia unaqueque domus et infideles habuit et credentes. Unde bellum bonum missum est, ut rumperetur pax mala. [BEDA.] Tale quid et in Genesi legitur de uolentibus edificare turrim, quia Deus linguas eorum diuiserit . Unde Dauid: Dissipa gentes que bella uolunt . Hinc  Isaias: Ecce Dominus ascendet super nubem, et ingredietur Aegyptum, et mouebuntur simulacra Aegypti a facie eius et concurrere faciet Aegyptios aduersus Aegyptios , his uidelicet pro fide dimicantibus, illis uero contra fidem.


L.

Erunt enim ex hoc quinque in domo una diuisi, tres in duo, et duo in tres diuidentur.


M.

ueni enim separare hominem aduersus patrem suum, et filiam aduersus matrem suam, et nurum aduersus socrum suam, inimici hominis domestici eius.

In duo et in tres, significat, contra duos et contra tres. Que mater est filii, socrus est uxoris eius, et  sic eadem contra filiam suam nurum est diuisa. Allegorice tria ad eos qui fidem Trinitatis seruant, pertinent: duo illis congruunt, qui ad fidei integritatem non perueniunt. Boni ergo contraria malis, et mali contraria bonis sentiendo atque agendo, ab inuicem diuiduntur. Pater noster erat diabolus, quia eum imitabamur; sed uenit gladius uerbi Dei, qui nos ab illo separauit, et ostendit alterum patrem, qui in celis est. Mater Synagoga est, cuius filia primitiua Ecclesia, inter quas magna contradictio fuit. Socrus eadem Synagoga fuit, et nurus Ecclesia de gentibus; quia sponsus Ecclesie Christus, secundum carnem Synagoge est filius. Synagoga ergo in nurum et filiam est diuisa, quia credentes de utroque populo  persequitur.


M. 96[u] L. 182

Qui amat patrem aut matrem plusquam me, non est me dignus, et qui amat filium aut filiam super me, non est me dignus. Et qui non accipit crucem suam et sequitur me, non est me dignus, L. nec potest meus esse discipulus.

[HIERON.] Nemo pietatem debet anteferre religioni. In cantico legitur: Ordinauit in me caritatem . Rectus ordo est, post Deum amare patrem et amicos. Si autem necessitas exigit ut utrumque seruari non possit, odium in suos, pietas est in Deum. Crucem  dicit ardorem fidei. Crux a cruciatu dicitur, et semper portanda est, ut amor Christi ostendatur. [BEDA.] Duobus modis crucem Domini baiulamus, cum aut per abstinentiam carnem affligimus, aut per compassionem proximi, illius necessitatem, nostram putamus. Sed quia Dominum non sequitur qui carnem macerat pro inani gloria, uel qui proximo carnaliter compatitur ut culpe faueat: ideo additum, est, et sequitur me.


M. 97[II] L. 211 A. 105

Qui inuenit animam suam, perdet illam, et qui perdiderit animam suam propter me, inueniet eam.

Qui inuenit animam suam, temporaliter saluare negando me, eternaliter perdet eam. Et qui omnia postponens  amori meo, paratus est animam hic perdere, ut pro me mortem subeat temporalem, in futuro inueniet eam saluam esse.


M. 99[I] R. 96 L. 116 A. 120

Et qui recipit uos, me recipit, et qui me recipit, recipit eum qui misit me.

[HILAR.] Quia Christus in apostolis, Deus autem in Christo: Ergo qui apostolos recipit, recipit Deum. Hoc dicit, ne apostolorum susceptio uilis habeatur his, a quibus supra dixit debere stipendia suscipere.


M. 99[X]

Qui recipit prophetam in nomine prophete, mercedem prophete accipiet. Et qui recipit iustum in nomine  iusti, mercedem iusti accipiet.

[HIERON.] Iudei carnaliter intelligentes prophetas, mercedem prophetarum non accipiunt. Aliter: In omni professione zizanium est mistum tritico. Ergo et pseudoprophetas et Iudam proditorem debemus recipere, et illis alimoniam ministrare. Quod hic procurans Dominus, dicit non personas suscipiendas, sed nomina: et mercedem non perdere suscipientes, licet indignus sit qui suscipitur. Iustum dicit quemlibet predicatorem dignum. Merito mercedem prophete et iusti recipiet, qui quasi operarios in prophetia et in operibus iustitie sibi constituit, dum sustentat aliquos, ne in illis propter inopiam deficiant.


 M. 100[uI] R. 98

Et quicunque potum dederit uni ex minimis istis calicem aque frigide tantum in nomine discipuli, R. quia Christi estis: M. R. Amen dico uobis, non perdet mercedem suam.

[HIERON.] Occasionem excludit de paupertate, ne quis causetur de inopia, ut qui non habet unde aquam calefaciat, saltem frigidam det pro Deo petenti. Sicut ergo periculum non suscipientium testimonio excussi pulueris denuntiauit, ita meritum bono affectu recipientium ultra speratum commendat.


 Finis libri primi.



LIBER SECUNDUS.



CAPUT XLu.


M. 101[X]

Et factum est, cum consummasset iehsu precipiens duodecim discipulis suis, transiit inde, ut doceret et predicaret in ciuitatibus eorum.

Ciuitates discipulorum dicit, in quibus erant uel nati uel eruditi. Predicans itaque Iudeis, non Samaritanis, non gentibus, fecit quod docuerat, ut secundum promissa prius offeratur Iudeis salutis occasio.


R. 56[uIII] L. 89

Exeuntes autem discipuli, predicabant ut penitentiam agerent: et demonia multa eiiciebant, et ungebant oleo multos egrotos, et sanabant.

 [BEDA.] Dicit Iacobus: Infirmatur quis in uobis? inducat presbyteros Ecclesie, et orent super ipsum, ungentes eum oleo in nomine Domini: et si in peccatis sit, dimittentur ei . Unde patet ab ipsis apostolis hunc sancte Ecclesie morem esse contraditum, ut pontificali benedictione consecrato oleo perungantur egroti. uisibilis itaque unctio, sacramentum est; res uero sacramenti, remissio, que spirituali unctione gratie confertur anime.


A. 81[X]

Et facte sunt nuptie in Cana Galilee, et erat mater Iesu ibi. uocatus est autem et iehsu et discipuli eius ad nuptias.

uoluit Dominus presentia sui nec non miraculo,  nuptias commendare ne eas heretici damnare presumerent.

[ALBINUS.] Mystice. Desiderio Patrum precedentium ante legem, sub legeuocatus est sponsus ad Ecclesiam sponsam uenire; et in gratia Euangelii uenit. uocati sunt et discipuli, ut ministri innuptiis.

[AUGUST.] Hanc sponsam coniunxit sibi sponsus in utero uirginis. uerbum enim sponsus, et sponsa caro humana est.

[ALBINUS.] In Cana Galilee, id est, in zelo transmigrationis fiunt nuptie. Quia hi sunt digni Christo, qui feruore deuotionis de uitiis ad uirtutes, de terra ad celos transmigrant.

Et deficiente uino, dicit mater Iesu ad eum: uinum  non habent.

Quasi dicat: uinum da eis. uinum defecit, quia spiritualis intelligentia legis, fallacem Phariseorum expositionem latere ceperat.

Et dicit ei iehsu: Quid mihi et tibi est mulier? Nondum uenit hora mea.

Quid commune est tibi matri secundum carnem, et mihi eterne Dei uirtuti ac Dei sapientie, ex qua futurum est miraculum quod petis? ueniet hora mea, id est, passionis opportunitas, in qua uidelicet cum  pendere in cruce infirmitas ceperit, cuius tu mater es, agnoscam te matrem ut filius, curam tui discipulo committens. Predicato autem Euangelio et uirtute diuina ostensa mundo, fuit hora passionis, non necessitatis scilicet hora, ut heretici calumniantur, sed uoluntatis. Unde illud: Potestatem habeo ponere animam meam, et iterum sumere eam . Non enim auctor temporum, fato temporis regitur.

Dicit mater eius ministris: Quodcunque dixerit uobis, facite. Erant autem ibi lapidee hydrie sex, posite secundum purificationem Iudeorum, capientes singule metretas binas uel ternas.

Confisa mater de filii pietate ad ipsam, ut fiat quod petit, fiducialiter imperat ministris. Hydor est aqua, unde dicitur hydria, uas aque. Purificationem Iudeorum dicit, quod crebro lauabant manus et  uasa. Metron Grece, mensura dicitur unde metreta nomen mensure.

Dicit eis iehsu: Implete hydrias aqua, et impleuerunt eas usque ad summum. Et dicit eis iehsu: Haurite nunc et ferte architriclino. Et tulerunt,

Architriclinus est princeps triclinii, id est, discumbentium in triclinio. Triclinium uero dicunt esse aulam tricameratam, uel tres domos siue tres cameras cum testudine factas, in quibus sedebant discumbentes, quasi sub tribus arcubus.

Ut autem gustauit architriclinus aquam uinum actam, et non sciebat unde esset; ministri autem sciebant qui hauserant aquam, uocat sponsum architriclinus, et dicit ei: Omnis homo primum bonum uinum  ponit: et cum inebriati fuerint, tunc id quod deterius est. Tu autem seruasti uinum bonum usque adhuc. Hoc fecit initium signorum iehsu in Cana Galilee, et manifestauit gloriam suam.

Inter multa signa que fecit iehsu in Cana Galilee, fuit hoc primum: et quodam dignitatis priuilegio elementorum conuersione manifestauit gloriam suam, id est, latentem Deitatem. [AUGUST.] Miraculum aque conuerse in uinum miramur, et non miramur quia omni anno hoc facit Deus in uitibus, et de uno grano multa facit, et quod maius est, celum et terram de nichilo creauit, eaque mirabiliter gubernat.

Ergo quia homines in aliud intenti, perdiderunt considerationem operum Domini, in quo eum  quotidie laudarent, seruauit sibi Deus quedam inusitata que faceret, ut tanquam dormientes homines ad se colendum mirabilibus excitaret. Aquam uertit iehsu, in uinum, cum insipidam mentem carnalium, sapore scientie celestis imbuit. Eramus enim aqua, id est, insipientes; et fecit nos uinum, id est, sapientes fidem ipsius. [ALBINUS.] uel aqua intelligitur scientia, mundans auditores a sordibus peccatorum. Que tunc conuertitur in uinum, quando aliquis ex toto obliuiscitur preteritorum malorum, ne in ea  incidat, et incipit calere in Dei amore, sicut uinum inebrians, obliuiosus facit potatores et calefacit. Conuertit aquam Christus in uinum, dum que carnalia uidebantur in lege, spiritualia ostendit, et superficiem littere plenam celesti uirtute uideri fecit. Christus enim in prophetiis nondum manifestatus, quasi uinum in aqua latuit; sed cum discipulis aperuit sensum ut intelligerent Scripturas, uinum inebrians fuit ipse Christus, in lege et prophetis manifestatus. Illa igitur Scriptura dum in ea sub uelamine, id est, adopertione littere latet Christus, sapit aquam insipidam. Cum uero aufertur uelamen, est uinum inebrians. Sex hydrie, sex etates sunt. Que inaniter currerent, nisi Christus in eis predicaretur. Prima etas est ab Adam usque ad Ne, secunda  usque ad Abraham, tertia usque ad Dauid, quarta ad transmigrationem, quinta usque ad Ioannem Baptistam, sexta inde usque ad finem seculi. Prophetia in singulis etatibus quasi in hydriis secundum litteram aqua insipida quomodo in uinum, mutetur cum ad Christum et ad omnes gentes referatur, uideamus. Quidquid figurabatur in Adam de Christo, ad omnes gentes pertinebat, ut illud in Genesi: Relinquet homo patrem et matrem, et adherebit uxori sue, et erunt duo in carne una . Christus adhesit Ecclesie, ut essent duo in carne una, et fuit relinquere Patrem, non in ea forma apparere hominibus, in qua equalis est Patri. Reliquit matrem, quando de Synagoga transiuit ad Ecclesiam. Poterat Dominus uigilanti Ade costam sine dolore  euellere, sed procul dubio dormitio Christi in cruce in eo significabatur, de cuius latere tanquam sponsa fluxerunt sacramenta Ecclesie. De uino aliarum hydriarum bibamus; Christus figuratus est in Ne. Nam ideo in arca omnia animalia sunt inclusa , ut omnes gentes significarentur saluande per Christum. Non enim deerat Deo rursus creare omne genus animalium: sed ideo per lignum saluata sunt, quia et nos per lignum saluandi eramus. In tertia hydria audiuit Abraham: In semine tuo benedicentur omnes gentes . Quis non uidet cuius figuram habuit unicus eius, ligna portans ad sacrificium, quo immolandus, ducebatur? Portauit enim Dominus crucem suam. In quarta hydria dicit Dauid: Surge Deus; iudica terram, quoniam tu hereditabis  in omnibus gentibus . Tanquam diceretur: Dormisti iudicatus a terra, surge ut iudices terram. In quinta etate uidit Daniel lapidem precisum de monte sine manibus, et fregisse omnia regna terrarum, et creuisse illum lapidem, et factum esse montem magnum ita ut impleret uniuersam faciem terre . De quo monte preciditur nisi de regno Iudeorum, unde Christus secundum carnem natus est sine opere humano, quia sine amplexu maritali? Ad sextam etatem pertinet Ioannes Baptista, dicens: Nolite dicere: Patrem habemus Abraham; potens est Deus de lapidibus istis suscitare filios Abrahe : lapides dicens gentes, non propter firmitatem, sed stoliditatis duritiam,  dum adorabant simulacra, similes facti illis. Unde illud: Similes illis fiant qui faciunt ea, et omnes qui confidunt in eis . [ALBINUS.] Item sex hydrie sunt perfecta corda sanctorum, in his etatibus receptui Scripturarum Dei parata, in exemplum uiuendi atque credendi proposita. Et sunt lapidea, id est fortia in Christo lapide. Secundum purificationem Iudeorum dictum est, quia illi tantum populo Iudeorum lex data est, sed gratia per Christum omnibus facta est . Ideo non dictum est, capientes metretas alie binas, alie ternas, sed binas uel ternas, ut ipsas diceret binas quas ternas. Sunt ergo que mensure in Scripturis, dum Pater et Filius nominatur sed ibi Spiritus, qui Patris est, et Filii intelligitur, ut ibi: Omnia in sapientia , fecisti . Tres metrete sunt,  dum nominato S. Spiritu Trinitas manifestius intelligitur, ut ibi: Baptizate eos in nomine Patris et Filii et Spiritus sancti . Aliter bine uel terne mensure, sunt omnes gentes, ad quas pertinent Scripture; bine, propter preputium et circumcisionem; terne, quia a tribus filiis Ne sunt disseminate. Quod iussu Domini implete sunt hydrie, significat quia uetus Scriptura ab eo est. [ALBINUS.] Potuit quidam uacuas implere, uino, qui cuncta creat ex nichilo; sed maluit de aqua uinum facere, ut doceret se non legem soluere, sed implere; et in Euangelio illa facere uel docere, que prophetia predixit. Usque ad summum implentur hydrie, quia nullum tempus fuit a salutari doctrina uacuum. Architriclinus intelligitur principes in peritia Scripture  continentis historias uel moralitates et allegorias. Dum ergo tali uelut Nicodemo, Gamalieli, discipuloque eius Saulo, uerbum Euangelii offertur, uinum de aqua factum architriclino propinatur. Nonnulli uero per aquam baptismum Ioannis, per uinum passionem Christi accipiunt. Unde et uinum prius fertur architriclino, id est, ipsi Ioanni, qui ante bibit passionem quam Christus. [ALBINUS.] Triclinium, id est tres ordines in nuptiis, discumbentium altitudine distantes inter se, designant tres ordines in Ecclesia fidelium, coniugatorum, continentium et doctorum. Et quia doctorum est, ueteribus institutis gratiam Euangelii preferre: uocato sponso, dixit architriclinus, bonum uinum fuisse seruatum. Quod autem dicitur, non sciebat unde  esset, intelligendum est quia multis in lege peritis secundum litteram nuntiauerunt Euangelium discipuli Christi, qui hauserant aquam, prudenter intelligendo, et fideliter aperiendo ueterem Scripturam: Omnis homo primum bonum uinum ponit, dictum est ad litteram, secundum multorum consuetudinem. Mystice homo  deterius uinum bibit post bonum, id est, a ueris ad falsa descendit, sed spiritualis quotidie inuisibili uino quod prius lauit in Scripturis, inebriatur et proficit. [MAXIM.] Maximus episcopus in sermone De epiphania, qui ita incipit: Complura nobis fratres: Sicut posteritati sue fidelis mandauit antiquitas, hodie Saluator a Chaldeis est adoratus; hodie fluentia Iordanis, bendictione  proprii baptismatis consecrauit; hodie inuitatus ad nuptias, aquas uertit in uinum



CAPUT XLuI.


M. 63[II] R. 18 L. 33

Cum autem descendisset de monte, secute sunt eum turbe multe. Et ecce leprosus ueniens genu flexo, adorabat eum, dicens: Domine, si uis, potes me mundare.

[HIERON.] Recte post doctrinam fiunt miracula, ut per uirtutem sermo firmaretur. [BEDA.] Leprosus secundum Marcum genu flectens, ut Lucas ait, in faciem procidit: quod humilitatis est et pudoris, ut unusquisque de sue uite maculis erubescat, confessionem uerecundia non reprimit, sed detecto uulnere  remedium querit. uoluntati Domini curationis potestatem leprosus tribuit, nec quasi incredulus dubitat, sed sue colluuionis conscius, non presumit dicere: Munda me, Domine, mundabor. Dum hic a lege exclusus, se Domini potestate curari postulat, supra regem esse gratiam indicat. Sicut enim potestatis auctoritas in Domino, ita in isto fidei constantia declaratur.

Et extendens manum, tetigit eum iehsu, dicens: uolo mundare. Et confestim mundata est lepra eius.

Extendens misericordie affectu manum, tetigit ex humilitate, docens nos nullum spernere pro aliqua corporis commaculatione. Lex tangi leprosos prohibet, sed de eo non erat prohibitum qui Dominus legis est. Tetigit igitur, non quia sine tactu sanare  non posset, sed ut indicet se non sub lege esse, imo Dominum legis, qui non timet contagium, cum potius alios liberet. Ex pietate ait: uolo, sanans eo genere quo fuerat postulatus: cum diceretur: Si uis, potes me mundare; imperando subiunxit: Mundare: in quo maiestatis aperitur potentia. Nihil enim medium est inter opus Dei et preceptum, quia inter precepta est opus. Dixit enim, et facta sunt .

Et ait illi iehsu: uide nemini dixeris; sed uade, et ostende te sacerdoti, et offer munus quod precepit Moyses in testimonium illis.

Non erat necesse ut sermone iactaret, quod corpore preferebat. Docebat Dominus non esse uulganda  nostra beneficia, sed premenda, ut non solum a mercede abstineamus pecunie, sed etiam gratie. Iactantia quippe uitata, facit ne lepra possit transire in medicum. [HILAR.] Ideo etiam imperatur silentium, quia melius est fide magis spontanea salutem querere, quam beneficiis inuitari. [BEDA.] Ostendere se sacerdoti iubetur leprosus, ut intelligeret sacerdos eum non legis ordine, sed gratia Dei curatum. Offerre sacrificium precipitur, ut ostenderet Dominus se non legem soluere, sed implere, secundum legem gradiens, et supra legem sanans. In lege enim preceptum erat, ut mundati a lepra munera offerrent sacerdotibus: quare humiliter ad illos mittit. BEDA.---AUGUST. De questionibus Euangelii.] Nec oportebat significantia auferri sacrificia, priusquam  uera et in illis figurata sacrificia, confirmata essent in Christo et Ecclesia, contestatione apostolorum et fide credentium. Offertur in testimonium illis qui uident leprosum mundatum, quod saluantur a lepra peccatorum, et offerunt se Deo si credunt; aut si non credunt, inexcusabiles erunt. [HILARIUS.] uel ita: Munus quod precepit Moyses illis, uidelicet sacerdotibus, offerri in testimonium, id est in signum spiritualis oblationis, sicut curatio lepre testatur curationem peccati, illud, inquam, munus offert non solum in signo, sed etiam in re, ut tu ipse a sordibus peccati emundatus, in sacrificium Dei transeas. Moyses enim precepit testimonium, cuius in te geris effectum. [BEDA.] Ubi leprosus mundatur, certus non exprimitur locus, ut ostendatur,  non unum populum specialis alicuius ciuitatis, sed multarum populos fuisse sanatos. Quia uero leprosus genus humanum peccatis languidum typice designat, recte in Luca plenus lepra describitur. Omnes enim peccauerunt, et egent gratia Dei . Extensio manus significat Saluatoris, incarnationem eius, extentam ad salutem [omnium] hominum. Unde illud alibi: Iam uos mundi estis propter sermonem, quem locutus sum uobis . Ipse Christus est sacerdos in eternum , cui omnes a prisci erroris uarietate mundati, debent se ostendere, confitendo quia templum eius sunt, et offerre ei sua corpora hostiam uiuentem .


 R. 19[X]

At ille egressus, cepit predicare et diffamare sermonem, ita ut iam non posset manifeste in ciuitatem introire, sed foris in desertis locis esse, et conueniebant ad eum undique.

[BEDA in Marcum.] iehsu ait: Nemini dixeris: at ille officio functus euangeliste, mox egressus, cepit predicare, et se interius exteriusque sanatum docere, ita quod ipsius saluatio multos ad Dominum cogit. Ad exemplum doctrine factum est, quod nec iussus tacere potest acceptum beneficium, ut electi in magnis que faciunt, latere quidem in uoluntate habeant, quod est humilitatis; et inuiti prodantur ut aliis prosint, quod magne est sublimitatis, cum etiamsi uelint, opera non possint taceri. [HIERON.  in Marc.] uitans Dominus ciuitates, tumultuosas carnalium mentes fugit, et secretos a mundanis curis uisitat. His igitur gloria Domini manifestabitur, qui conueniunt undique, id est, per plana et ardua, quos nichil potest separare a caritate Christi.



CAPUT XLuII.


M. 64[II] L. 65 A. 37

Cum autem introisset Capharnaum, accessit ad eum centurio, rogans eum et dicens: Domine, puer meus iacet in domo paralyticus, et male torquetur.

[AUGUST. de concordia euangelistarum.] Non est contrarium quod Lucas ait: Misit ad eum seniores Iudeorum rogans, cum per amicum soleamus peruenire ad aliquem. uerumtamen non negligenter  intuenda est etiam Matthei mystica locutio, secundum quam scriptum est in psalmo: Accedite ad eum, et illuminamini . Itaque fide uenit centurio. Dici tamen potest, quod etiam corpore uenerit; et senioribus Iudeis tanquam familiaribus Christi, quod Lucas explicat, uerbum suum commiserit, ut quotidie fieri solet ante potentes. [RABANUS.] Iacet paralyticus, torquetur acuta scilicet passione. Hec ita exprimit, ut et anime sue angustias indicet, et Christum ad misericordiam commoueat. Hinc discamus commisereri seruis. Ut Lucas ait, moriturus erat seruus, si non Domini sui fide et Christi pietate redderetur uite, sicut Iezechias rex, cui Dominus ter quinos addidit annos .

Ait illi iehsu: Ego ueniam, et curabo eum.

 Ad sanandum reguli filium ire noluit, ne diuitias honorasse uideretur, ad seruum ire consensit, ne seruilem conditionem spreuisse putaretur: sed in itinere uerbo eum sanauit, ne putaretur ire ob impotentiam, et non ob humilitatem.

Et respondens centurio, ait: Domine, non sum dignus ut intres sub tectum meum; sed tantum dic uerbo, et sanabitur puer meus. Nam et ego homo sum sub potestate, habens sub me milites; et dico huic uade, et uadit, et alii ueni, et uenit; et seruo meo fac hoc, et facit.

Propter uite gentilis conscientiam, metuebat grauari Dominum. uidit Dominus fidem, humilitatem, prudentiam centurionis. Fidem, quod ex gentibus credidit, humilitatem, quod se iudicauit indignum  cuius tectum Dominus intraret. Prudentiam, quod diuinitatem corpore tectam agnouit. Qua prudentia etiam dixit, homo sum, et mitto homines, sciens Dominum angelos mittere posse. Unde sequitur:

Audiens autem iehsu, miratus est, et sequentibus se dixit: Amen dico uobis, non inueni tantam fidem in Isrel.

[BEDA.] Quod iehsu miratus est, nobis mirandum esse significat: qua tales motus cum de Deo dicuntur, non perturbati animi signa sunt, sed docentis magistri. [HIERON.] De presentibus dicit: Non inueni tantam fidem in Isrel, non de patriarchis et prophetis, nisi forte in centurione fides gentium preponatur Isreli. [BEDA.] Presentibus ideo prefertur fides centurionis, quia illi legis prophetarumque  monitis edocti erant, ipse autem nemine docente sponte credidit.


M. 61[u] L. 172

Dico autem uobis, quod multi ab oriente et occidente uenient, et recumbent cum Abraham, Isaac et Iacob in regno celorum: filii autem regni eiicientur in tenebras exteriores: ibi erit fletus et stridor dentium.

Non solummodo iste centurio de gentibus recte credit in Deum, sed multi gentiles adhuc uenient ad rectam credulitatem. [HIERON.] De nationibus credituris dicit, multi uenient et requiescent feliciter epulaturi. Filios autem regni dicit Iudeos, in quibus ante regnauit Deus. Tenebre semper sunt interiores,  non exteriores; sed exteriores ideo dicte sunt, quoniam lumen reliquit, qui a Domino foras expellitur. Ubi dicit, fletus et stridor dentium, ueram ostendit resurrectionem, cum fletus sit oculorum, et dentes ossa.


M. 66[u] L. 66

Et dixit iehsu centurioni: uade, et sicut credidisti, fiat tibi; et sanatus est puer in illa hora. Et reuersus est centurio in domum suam, et inuenit seruum qui languerat, sanum.

Meritum Domini famulo suffragatur. Intelligamus centurionem corpore tandem peruenisse ad Dominum, et cum his qui missi fuerant, rediisse domum, cum Dominus dixerit ei, uade; uel sicut per nuntios accessisse, sic et per nuntios reuersus fuisse attendatur.  [BEDA.] Diuina prouidentia Iudei missi sunt, ut inexcusabiles fierent, si uiso miraculo et credente gentili uiro, non crederent. Seniores pro centurione, et sancti pro nobis intercedunt ad Dominum. Milites centurionis, possunt intelligi uirtutes naturales, quas multi secum deferunt ad Dominum uenientes. De quibus in laude Cornelii centurionis dicitur, quia erat uir iustus [religiosus] et timens Deum cum omni domo sua, faciens eleemosynas multas plebi, et deprecans Deum semper . Qui autem non bene utuntur illis, minime digni sunt uisitatione Dei. Centurio electos ex gentibus ostendit, qui quasi centenario milite stipati, uirtutum spiritualium sunt perfectione sublimes, et sola eterne salutis gaudia sibi,  suisque requirunt. Numerus enim centenarius, qui de leua transfertur ad dexteram, celestem significat uitam. Unde arca Ne centum annis fabricata est . Abraham centenarius filium promissionis accepit. Isaac seuit, et in ipso anno centuplum inuenit . Atrium tabernaculi centum cubitis longum fuit : In centesimo psalmo: Misericordia et iudicium cantatur Domino .



CAPUT XLuIII.


M. 67[II] R. 15 L. 26

Et cum uenisset iehsu in domum Petri uidit socrum eius iacentem et febricitantem; et tetigit manum eius, et dimisit eam febris, et surrexit, et ministrabat eis.

[HIERON.] Natura hominum est, ut post febres debiles  sint; uerum sanitas a Domino collata, fortitudinem dedit ministrandi socrui Petri. Lucas: Et rogauerunt illum pro ea . [BEDA.] Modo Saluator rogatus, modo ultro curat egrotos, ostendens se contra peccatorum passiones et precibus annuere fidelium, et ea que minime in se intelligunt, dimittere. Unde Psalmista ait: Delicta quis intelligit? Ab occultis munda me, Domine . A febribus curata femina, moraliter carnem a concupiscentie feruore per continentie precepta frenatam significat, ut membra que seruierant immunditie, seruiant iustitie. [RABAN.] Allegorice domus Petri, circumcisio est eius apostolatui commissa; socrus est synagoga, que quodammodo mater est Ecclesie  Petro commisse: hec febricitat, quia inuidie estibus laborat persequens Ecclesiam. Cuius manum Dominus tangit, quando carnalia eius opera in spiritualem usum conuertit; et ita erecta, ministrat in spiritu.



CAPUT XLIX.


L. 67[X]

Et factum est, deinceps ibat in ciuitatem que uocatur Naim. et ibant cum illo discipuli eius et turba copiosa. Cum autem appropinquaret porte ciuitatis, ecce defunctus efferebatur, filius unicus matris sue; et hec uidua erat; et turba ciuitatis multa cum illa.

[BEDA.] Naim ciuitas est Galilee. Defunctus, qui coram multis extra portam effertur, significat criminaliter  peccantem, et multorum notitie per uerba et opera quasi per ostia sue ciuitatis peccatum propalantem. Qui bene unicus matris sue perhibetur, quia licet mater Ecclesia multos habeat filios bonos et malos, pro una tamen persona mali accipiuntur, quantum ad malitiam pertinet; quemadmodum etiam boni una persona accipiuntur secundum bonitatem. Et electus quilibet quando imbuitur ad fidem, filius est; quando alios imbuit, mater est. Unde Paulus: Filioli mei, quos iterum parturio . Cum igitur boni unanimiter studeant reuocare malos, et boni mater et mali filius unicus nuncupantur. Porta ciuitatis qua defunctus effertur aliquis est de sensibus, quo aliquis in peccatum corruit, ut qui uidet ad concupiscendum; qui aurem otiosis uel turpibus  audiendis, qui linguam commodat litigiis, ceterosque qui non seruat sensus, mortis sibi reserat aditus. Omnis qui meminit Ecclesiam sponsi sui morte redemptam, agnoscit eam esse uiduam; huius miraculi multi fuerunt testes ut multi fierent Dei laudatores.

Quam cum uidisset Dominus misericordia motus super eam, dixit illi: Noli flere.

Pulchre euangelista Dominum prius misericordia motum esse super matrem, ac sic filium suscitare testatur, ut in uno nobis exemplum imitande pietatis ostenderet, in altero fidem mirande potestatis astrueret.

Et accessit et tetigit loculum; hi autem qui portabant, steterunt.

 Loculus in quo mortuus efferebatur male secura desperati peccatoris conscientia est. Qui uero sepeliendum portant, uel immunda desideria sunt, que hominem rapiunt in interitum, uel uenenata lenocinia blandientium, que peccantes quasi aggere terre obruunt. Domino loculum tangente, funeris baiuli steterunt quia conscientia attacta formidine superni iudicii, reuertitur ad seipsam, cercens carnales uoluptates et iniustos laudatores.

Et ait: Adolescens, tibi dico, surge et resedit qui erat mortuus, et cepit loqui, et dedit illum matri sue.

Resedit qui erat mortuus, cum interna compunctione reuiuiscit peccator. Incipit loqui, cum ostendit se redire ad ueram uitam. Redditur matri, cum  per sacerdotale iudicium communioni sociatur Ecclesie.

Accepit autem omnes timor, et magnificabant Deum, dicentes: Quia propheta magnus surrexit in nobis, et quia Deus uisitauit plebem suam.

Omnes magnificabant, id est, laudabant Deum; quia quanto grauior est casus, tanto pietas erigentis gratior, et spes salutis penitentibus est certior. uisitauit Deus plebem, et dum uerbum suum semel incarnari constituit, et quotidie Spiritum sanctum in corda nostra mittendo, ut suscitemur.



CAPUT L.


L. 68[X]

Et exiit hic sermo in uniuersam Iudeam de eo  et omnem circa regionem.

[AMBR.] Id est, in omnem regionem circa Iudeam. Allegorice fuit appropinquare Iesum porte ciuitatis, quod uerbum caro factum, gentilem populum per portas fidei ad celestem Ierusalem induxit. Ecce Iudaicus iunior populus per perfidiam defunctus effertur, quem mater Ecclesia nil in mundo quasi proprium possidens, multis populorum turbis circumsepta, pio affectu plorat, et ad uitam reuocare laborat: quod et interim in paucis Iudeorum conuersis, et tandem in plenitudine impetrat; loculus quo defertur, corpus est humanum; portitores, sunt mali mores, qui ad mortem trahunt; sed iehsu loculum tangit, cum fragilem naturam in cruce erigit. uel tangitur locus mortui hominis a  Deo, id est, lignum crucis; quia periit homo per lignum paradisi. Portitores mortui, sunt quatuor elementa, quorum intemperantia est irritamentum peccandi in homine. Stant portitores, quia non ualent sicut prius ad mortem trahere. Loqui Iesu, est monita salutis infundere: unde languidus ad uitam erigitur bonis actibus, et sic redditur matri Ecclesie. Timent omnes, quia unius exemplo multi corriguntur.


M. 67[II] R. 15 L. 26

[Hic quidam inchoant caput L.] uespere autem facto, obtulerunt ei multos demonia habentes, et eiiciebat spiritus uerbo, et omnes male habentes curauit, ut adimpleretur quod dictum est per Isaiam prophetam, dicentem: Ipse infirmitates nostras accepit et  egrotationes portauit .

[HIERON.] uespere autem facto, curantur infirmi quando scilicet granum tritici in terra moritur. Solis occubitus, quod Lucas ponit, mortem significat illius qui dixit: Quandiu in mundo sum, lux sunt mundi . Plures egroti sanantur post mortem Christi quam antea; quia calcato regno mortis, per totum orbem dona fidei transmisit per ministros suos. Unde Psalmista canit: Iter facite ei qui ascendit super occasum . Super occasum Dominus ascendit, quia unde in passione occubuit, inde maiorem suam gloriam resurgendo manifestabit. [RABAN.] Ad litteram secundum presentem locum infirmitates leuiores accepit, id est, sanando  abstulit; et egrotationes diuturnas portauit, quasi asportando remouit. Mystice infirmitates nostras in cruce accepit, et egrotationes portauit, quia passionem pro minoribus et maioribus peccatis nostris sustinuit.

uidens autem iehsu turbas multas circum se, iussit ire trans fretum.



CAPUT LI.


M. 68[u] L. 105

Et accedens unus Scriba, ait illi: Magister, sequar te quocunque ieris. Et dixit ei iehsu: uulpes foueas habent, et uolucres celi nidos. Filius autem hominis non habet ubi caput reclinet.

[HIERON.] Iste Scriba legis: qui tantum litteram  nouerat, non erat spiritualis auditor Domini, sed putabat eum esse unum de magistris litteratioribus et ideo non habuit locum ubi Dominus caput suum reclinaret. uersutus uidelicet erat, non simplex et humilis, quem diuinitas familiari mansione inhabitaret. Fuit autem ob hoc repudiatus, quod uisa magnitudine signorum, uoluit sequi Saluatorem, ut lucra ex miraculis quereret, sicut Simon magus.  Iuste ergo a Domino condemnatur quasi dicente: Quid me propter diuitias uis sequi, cum tam pauper sim, ut nec hospitiolum habeam? [BEDA.] uel miraculis motus: propter inanem iactantiam sequi uoluit, quam significant aues, et finxit obsequium discipuli se facturum, que fictio per uulpem figuratur [ALBINUS.] uulpes enim est animal fallax,  insidiis intentum, rapinas fraudis exercens, et inter ipsa hominum hospitia in foueis habitans, ita hereticus domum fidei non habens, alios in suam fraudem trahit, et a fide seducit.

Ait autem ad alterum: Sequere me. Ille autem dixit: Domine, permitte me primum ire, et sepelire patrem meum.

[BEDA.] Ille magistrum, hic Dominum uocat, non discipulatum respuens, sed pro pietate patrem sepelire cupiens, dignus in quo Christus reclinet caput, id est, in quo diuinitas maneat. uel reclinatio capitis, humilitatem Christi significat, que in hoc, non illo simulatore ac superbo locum habebat.

iehsu autem ait illi: Sequere me, et dimitte mortuos sepelire mortuos suos. Tu autem uade et annuntia  regnum Dei.

Docet nos Dominus minora bona pretermittenda esse pro utilitate maiorum. Maius enim bonum est, predicare, quam patrem sepelire. Nam qui patrem sepelit, carnem in terra abscondit; qui uero predicat, mortuos ad uitam resuscitat. [HIERON.] Mortuus est qui non credit. Cauendum est ergo ne dum solliciti sumus de mortuis, nos quoque moriamur. [ALBINUS.] Dominus repudiauit fraudulentum et elegit innocentem; sed eum, cui patrem sciebat mortuum, illum patrem de quo dicitur: Obliuiscere domum patris tui  Mystice, non reuocatus ab officio patris discipulus fuit, sed fidelis secernitur a communione perfidorum, quorum guttur  est sepulcrum patens : qualis etiam erat hereticus, uulpibus comparatus et auibus. Est propria iustorum sepultura, de qua dicitur: Hec enim mittens hoc unguentum in corpus meum, ad sepeliendum me fecit  Et ideo qui bona in se fide sepelit Christum, ut cum eo resurgat, diaboli perfidiam in se nequaquam sepeliat. [GREGOR.] Mortuos uero mortui sepeliunt, cum peccatores quique sui similes adulando demulcent, et congesta mole pessime adulationis eos opprimunt.


L. 106[X]

Et ait alter: Sequar te, Domine; sed primum permitte mihi renuntiare his qui domi sunt. Ait ad illum iehsu: Nemo mittens manum suam ad aratrum, et  aspiciens retro, aptus est regno Dei.

[BEDA.] Si discipulus Dominum secuturus arguitur de renuntiatione domus, quid fiet illis, qui nulla utilitate domum reuisere non timent, quam reliquerant? Manum cuilibet in aratrum mittere, est quasi quodam compunctionis instrumento, ligno et ferro Dominice passionis duritiam sui cordis atterere, atque ad proferendos operum bonorum fructus aperire. Quod si quis excolere incipiens, cum uxore Lot ad relicta uitia respicere delectetur , futuri regni munere priuatur.



CAPUT LII.


M. 69[II] R. 47 L. 83

Et ascendente eo in nauiculam, secuti sunt eum discipuli eius. Et ecce motus magnus factus est in  mari, ita ut nauicula operiretur fluctibus. Ipse uero erat in puppi super ceruical, dormiens.

Ceruical dicitur uel puluillus, uel quodlibet aliud substratum ceruici recumbentis ad dormiendum. Nauicula uidebatur operiri et impleri fluctibus, quare tanto magis timor conturbat discipulos.

Et accesserunt et suscitauerunt eum, dicentes: Domine, salua nos, quia perimus. Et dicit eis: Quid timidi estis, modice fidei? Tunc surgens imperauit uento et mari, et dixit: Tace et obmutesce, et facta est tranquillitas magna.

Licet diuersis uerbis euangeliste narrent, una tamen sententia est, et totum dici potuit. Comminatur uento et mari, de quo dicitur: Tu dominaris potestati  maris . Non errore hereticorum imperauit, qui omnia putant animantia, sed maiestate qua Deo sunt sensibilia [HIERON.] Huius signi typum in Iona legimus, quod Dominus ceteris periclitantibus securus est et dormit, et suscitatur, et imperio ac sacramento passionis sue liberat suscitantes. Itaque sue persone utramque naturam dignatus est ostendere, dormiens ut homo; mare cercens ut Deus.

Porro homines mirati sunt, dicentes ad inuicem: Quis aut qualis est hic, quia et uentis imperat et mari, et obediunt ei?

Recte appellantur homines, quicunque potentiam Saluatoris nondum nouerant, siue naute accipiantur, siue alii qui in naui erant, siue etiam ipsi discipuli.  Allegorice, mare accipitur estus huius seculi. Nauicula, passionis arbor, cuius beneficio fideles adiuti, mundi fluctus transcendunt, et ad littus patrie celestis perueniunt, de hoc quod discipuli cum Domino in nauiculam ascendunt, alibi significationem aperit, dicens: Si quis uult post me uenire, abneget semetipsum, et tollat crucem suam quotidie, et sequatur me  Discipulis nauigantibus, Christus dormit; quia fidelibus in spe quietis eterne seculum calcantibus, et post terga certatim mundi fastus iactantibus, tempus Dominice passionis aduenit. Unde Marcus hoc sero gestum fuisse perhibet, ut ueri solis occubitum non solum Domini dormitio, sed etiam ipsa hora significaret. Quo ascendente puppim crucis, ut somnum mortis caperet,  fluctus blasphemantium demoniacis excitati procellis, assurgunt. [HIER. in Marcum.] Quibus non eius patientia turbatur, sed discipulorum imbecillitas periclitatur. Puppis mortuis pellibus uiuos contegit, et fluctus arcet, et ligno solidatur: que innuunt, in cruce et morte Domini Ecclesiam saluari. Per ceruical intelligite corpus, cui diuinitas sicut caput inclinata recumbit. [BEDA.] Suscitant Dominum discipuli ne pereant, quia maximis uotis resurrectionem querebant. uentum resurgens Dominus increpauit, quia diaboli superbiam strauit, dum eius imperium destruxit. Tempestatem aque cessare fecit, quia rabiem clamantium: Si Filius Dei est, descendat de cruce , labefecit. Recte arguuntur qui presente Christo timebant: unde post  resurrectionem etiam audierunt quidam ex ipsis: O stulti et tardi corde ad credendum in omnibus, que locuti sunt prophete , Nobis etiam sepe nauigantibus quasi inter equoris fremitus obdormit Dominus, quando inter medios uirtutum nisus, crebrescente uel immundorum spirituum, uel hominum prauorum, uel cogitationum impetu, fidei splendor obtenebrescit, spei celsitudo contabescit, amoris flamma refrigescit. Sed tunc necesse est ut ad Deum recurramus, quatenus ad tranquillitatem nos reducat, et portum salutis indulgeat.



CAPUT LIII.

Et cum uenisset trans fretum in regionem Gerasenorum, que est contra Galileam, et cum egressus  esset ad terram, occurrerunt, ei duo habentes demonia, de monumentis exeuntes, seui nimis, ita ut nemo posset transire per uiam illam.

[AUGUST. De concordia euangelistarum.] Gerasa est urbs Arabie trans Iordanem, iuncta monti Galaad in tribu Manasse, non longe a stagno Tiberiadis, in quod porci precipitati sunt. Mattheus duos, Marcus et Lucas unum occurrisse memorant; quia unus eorum celebrioris persone et maioris insanie fuit, et ideo eius curatio famosior.

Unus enim habebat demonia iam temporibus multis, et uestimento non induebatur: neque in domo manebat, sed in monumentis, et neque catenis iam quisquam eum poterat ligare, quoniam sepe compedibus et catenis uinctus, dirupisset catenas, et compedes  comminuisset, et nemo poterat eum domare, et semper nocte ac die in montibus erat clamans, et concidens se lapidibus. uidens autem Iesum a longe, occurrit et adorauit eum, et clamans uoce magna dixit: Quid nobis et tibi, Iesu, Fili Dei altissimi? uenisti ante tempus torquere nos? Dicebat enim illi iehsu: Exi, spiritus immunde.

[BEDA.] Iudei dicunt, in principe demoniorum eiicere demones, quem demonia negant aliquid commune secum habere, quia pax aut societas nulla est illis cum eo. [HIERON.] Arius contendit esse creaturam, quem demon confitetur Filium Dei. Non tamen uoluntatis ista confessio est, quam premium sequitur confitendi, sed necessitatis extorsio cogens inuitos. Presentia Saluatoris, tormentum  est demonum, magnumque tormentum est eis, a lesione hominis cessare: et tanto grauius dimittunt, quanto diutius possident. Ridicule putant quidam demonia nosse Filium Dei et diabolum ignorare, eo quod minoris malitie sint satellites, quam ille cuius satellites sunt; sed tam demones quam diabolus magis suspicantur Filium Dei esse, quam noscant.

Dic, quod tibi nomen est? At ille dixit: Legio, quia intrauerunt demonia multa in eum.

Non uelut inscius nomen inquirit, sed ut confessione uirtus curantis gratior appareret. Etiam nostri temporis sacerdotes, qui per exorcismi gratiam demones eiicere norunt, solent dicere, patientes non aliter ualere curari, nisi quantum sapere  possunt, omne quod ab immundis spiritibus uigilantes dormientesue pertulerunt, confitendo exponant.

Et rogabant eum ne expelleret eos extra regionem, et ne imperaret illis ut in abyssum irent.

Nouerant demones se aliquando mittendos in abyssum, recolentes dicta prophetarum.

Erat autem non longe ab illis grex porcorum multorum pascens. Demones autem rogabant eum, dicentes: Si eiicis nos, mitte nos in gregem porcorum. Et ait illis: Ite. At illi exeuntes, abierunt in porcos, et magno impetu grex precipitatus est in mare ad duo millia, et suffocati sunt in mari.

Permisit fieri quod petebant, ut porcorum perditio  hominibus esset salutis occasio. Notandum quod spiritus immundi et in porcos non possent introire absque concessu Saluatoris, ut nouerimus eos multo minus posse sua potestate nocere hominibus. [AUGUST.] Non repugnat quod Marcus circa montem fuisse porcos narrat, Lucas autem in monte. Grex enim tam magnus fuit, ut aliquid eius esset in monte, aliquid circa montem. Demones ante tempus debita sibi tormenta formidantes, petunt in porcos mitti, et mittuntur. Sic peccator unusquisque ipse sibi actor est pene. Unde in Isaia: Intrate in flammam quam accendistis uobis .

Qui autem pascebant eos, fugerunt, et nuntiauerunt in ciuitatem et in agros omnia. Et ecce tota ciuitas exiit obuiam Iesu: et uiso eo, inuenerunt hominem sedentem  a quo demonia exierant, uestitum ac sana mente ad pedes eius, et timuerunt, et rogabant eum ut transiret a finibus eorum.

[HIERON.] Quod rogant ut fines eorum transeat, non de superbia faciunt, sed de humilitate, qua se presentia Domini iudicabant indignos.


R. 48[uIII] L. 84

Cumque ascenderet nauem, rogabat eum uir a quo demonia exierant, ut cum eo esset, et non admisit eum, sed ait illi: uade in domum tuam ad tuos, et narra quanta tibi fecerit Dominus, et misertus est tui, et abiit predicans in Decapolim, quanta illi fecisset iehsu, et omnes mirabantur.

[BEDA.] Mystice Gerasa siue Gergesi, ut quidam  legunt, interpretatur colonum eiiciens, uel aduena propinquans. Dominus itaque post passionis somnum resurrectionisque gloriam, per predicatores uenit in regionem Gerasenorum, cum predicaret Iudeis et gentibus. Utrique enim sunt Geraseni, eiicientes colonum, id est, diabolum, qui alios per idololatriam, alios per transgressionem legis incolebat, et ita qui erant longe, facti sunt prope in sanguine Christi, et per liberum arbitrium occurrerunt credendo. In monumentis, non in domo manebant; quia in conscientia sua non requiescebant, sed in mortuis operibus  delectabantur. Corpora enim perfidorum, quedam sunt sepulcra defunctorum, in quibus anima peccatis mortua recluditur. Seui nimis erant quia contra diuinas et humanas  leges in furore concupiscentie persistebant, impugnantes uiam fidei, ne quis per illam transiret. Unus ille maioris insanie figuram populi gentilis accipit, qui multis temporibus  uexabatur a demonio, et uestimento non induebatur, quia tegumentum uirtutis amiserat, quo primi parentes post culpam nudati leguntur Hec stola redeunti filio offertur. Catene et compedes dure et graues, sunt gentilium leges, quibus et in eorum republica cohibebantur peccata. Ruptis catenis, ut Lucas scribit, agebatur a demonio in deserta, quia, trangressis legibus illis, ad ea scelera cupidine raptabantur, que iam uulgarem consuetudinem excederent. Semper in nocte ac die furebat demoniosus; quia gentilitas siue aduersis casibus  laboraret, seu prosperitas ei arrideret, nequaquam collum mentis a seruitio demonum excutere nouerat. Per operum feditatem quasi in monumentis iacebat, et per superbiam quasi in montibus errabat, et per uerba durissime infidelitatis quasi cautibus se concidebat. Quod uero demonia multa intrauerant in hominem, significat populum gentilem multis idololatrie cultibus fuisse mancipatum. In porcorum interitu, homines immundi et rationis expertes indicantur, in monte superbie lutulentis actibus delectati. Talibus dominantur demonia: nam, nisi porcorum more uiuerent, diabolus in eis potestatem non acciperet ad perdendum, sed nonnunquam ad probandum. Pastores fugiunt, quia  nec philosophi gentium, nec principes Synagoge pereuntibus possunt offerre medicinam, et licet Christianam fugiant legem, potentiam tamen eius stupendo miracula predicant. Sedens ad pedes Iesu uestitus ac sane mentis, significat fidelem populum a pristina conuersatione sanatum, et ratione congrua uestitum, ac studio uirtutum sequentem uestigia Christi et Christianorum. Hec autem uidentes mirantur et timent, quod Christianam legem implere non ualeant. Homo sanatus mittitur in domum suam: et predicat in Decapoli. Sic quisque post remissionem peccatorum in conscientiam bonam redeat, et propter aliorum salutem Euangelio seruiat, ut post cum Christo quiescat, ne, dum prepropere iam uult esse cum Christo, negligat predicationis  ministerium fraterne redemptioni accommodatum.


M. 70[I] R. 20 R. 37 A. 38

Et ascendens in nauiculam, transfretauit et uenit in ciuitatem suam.

Christus Ecclesie nauem semper mitigaturus fluctum seculi, transcendit, ut credentes in se, ad celestem patriam tranquilla nauigatione perducat. Marcus in Carpharnaum, Mattheus in ciuitate sua Dominum curasse paralyticum narrant. Que questio difficilius solueretur, si Mattheus nominaret Nazareth. Nunc ergo quis dubitat Capharnaum fuisse ciuitatem Domini, quam non nascendo, sed miraculis illustrando suam fecerat? Denique in  comparatione exterarum [ceterarum] regionum, recte diceretur quodcunque oppidum Galilee ciuitas Domini, nedum Capharnaum, que ita excellebat in Galilea, ut tanquam metropolis haberetur.



CAPUT LIu.

Et ecce quatuor uiri portantes in lecto hominem, qui erat paralyticus, et querebant eum inferre et ponere ante Iesum. Et non inuenientes qua parte eum inferrent pre turba, ascenderunt supra tectum, et per tegulas submiserunt illum cum lecto in medium ante Iesum. Quorum fidem ut uidit, dixit: Confide, fili, remittuntur tibi peccata tua.

Paralyticum, quem sanauit non pro sua fide, cum sensu careret, sed pro fide offerentium uocauit filium ideo, quia dimissa sunt ei peccata sua. Intuendum  quantum ualet fides propria, si tantum ualuit aliena. Qui ergo peccato grauatur, adhibeat Ecclesiam que pro eo precetur. Hic datur intelligi, plerasque corporum debilitates euenire propter peccata. Et ideo forsitan prius dimittuntur peccata, ut causis debilitatis ablatis, sanitas restituatur. Hinc est quod hic paralyticus in Luca uocatur homo, quasi peccator, et alii paralytico ad piscinam dicitur: Ecce sanus factus es: iam noli peccare, ne deterius tibi aliquid contingat . Quinque autem sunt differentie causarum, pro quibus in hac uita molestiis corporalibus affligimur. Aut enim ad merita augenda per patientiam, iusti infirmitate corporis grauantur, ut Iob et Thobias et martyres; aut ad  custodiam uirtutum, ne superbiant, ut Paulus ait: Ne magnitudo reuelationum extollat me, datus est mihi stimulus carnis mee angelus Satane, qui me colaphizet ; aut ad corrigenda peccata, sicut Maria soror Aaron, in eremo ob uerba temeritatis percussa est lepra , et paralyticus iste; aut ad gloriam Dei saluantis siue per ipsum, siue per famulos suos, sicut cecus natus, qui nec peccauit, nec parentes eius, sed ut manifestarentur opera Dei in illo , et Lazarus, cuius infirmitas non fuit ad mortem, sed ut glorificaretur Filius Dei per eum ; aut ad inchoationem damnationis eterne, quod reproborum est proprium, sicut Antiochus et Herodes, qui afflictionum miseria ostenderunt, quod passuri essent perpetuo in gehenna  . Quibus congruit illud prophete: Duplici contritione contere eos .

Et ceperunt cogitare Scribe et Pharisei, dicentes: Quis est hic qui loquitur blasphemias? Quis potest dimittere peccata, nisi solus Deus?

uerum dicunt Scribe, quia ipse solus potest dimittere, qui per eos quoque dimittit, quibus potestatem dimittendi tribuit. Putabant Dominum blasphemare arrogando sibi quod Dei est; sed eorum cogitationes reuelando, et signo uisibili; per quod constat [uisibili quod constat eque] eum diuine potentie esse, sicut peccata dimittere, Deum se esse indicat.

Et cum cognouisset iehsu cogitationes eorum,  respondens, dixit ad illos: Quid cogitatis mala in cordibus uestris? Quid est facilius dicere: Dimittuntur tibi peccata, an dicere surge et ambula? Ut autem sciatis quod Filius hominis potestatem habet in terra dimittendi peccata, ait paralytico: Tibi dico, surge; tolle lectum tuum, et uade in domum tuam.

Utrum sint paralytico peccata dimissa, solus nouerat qui dimittebat. Surgere autem et ambulare, manifestum erat omnibus qui uidebant. Fit igitur uisibile signum, ut probetur inuisibile. Lectum tolle, ut quod fuit testimonium infirmitatis, sit probatio sanitatis. Ut autem sciatis, etc., usque illuc, ait paralytico, uerba sunt euangeliste, quasi dicat lectoribus Euangelii: Illi murmurabant de hoc quod dixerat, dimittuntur tibi peccata, sed ego dico uobis  eum dixisse paralytico, surge, ut per sanationem eius sciatis, quia Filius hominis et tunc habuit et nunc habet potestatem dimittendi peccata. uel uerba Christi possunt esse ita: uos cogitatis quod non possim dimittere peccata, sed ut sciatis quia Filius hominis  hoc potest, ait  ipse Filius hominis paralytico: Surge.

Et confestim surgens coram illis, tulit lectum in quo iacebat, et abiit in domum suam, magnificans Deum. Et stupor apprehendit omnes, et magnificabant Deum, et, repleti sunt timore, dicentes, quia uidimus mirabilia hodie. Et glorificauerunt Deum, qui dedit talem potestatem hominibus.

Magna Dei uirtus ostenditur, ubi sine mora salus in iussu eius completur. Unde merito qui aderant,  relictis blasphemiis, stupentes ad laudem conuertuntur tante maiestatis, nec timerent, si crederent sane et diligerent perfecte. Curatio paralytici, indicat anime saluationem suspirantis ad Christum post illecebre carnis inertiam. Que primo indiget ministris qui eam Christo offerant, id est, doctoribus qui spem intercessionis suggerant. Marco narrante, quatuor portitores fuerunt: siue quia quatuor Euangelistis predicantium uirtus firmatur, siue quatuor uirtutibus fiducia mentis ad promerendam sospitateam erigitur, de quibus in eterne sapientie laude dicitur: Sobrietatem et sapientiam docet, et iustitiam et uirtutem . Has nonnulli prudentiam, fortitudinem, temperantiam, iustitiam, appellant. Desiderantibus paralyticum offerre Christo,  turba obsistit; quia sepe anima post corporis desidiam superna gratia renouari cupiens, prisca consuetudine peccatorum retardatur; sepe inter orationes et suaue colloquium cum Domino, turba cogitationum aciem mentis, ne Christus uideatur, intercludit. Tunc ergo tectum domus in qua Christus docet, est ascendendum, id est, sacre Scripture sublimitas appetenda, lexque Domini die nocteque meditanda . Patefacto tecto, eger ante Iesum submittitur; quia reseratis Scripture mysteriis, ad notitiam Christi peruenitur. Domus Iesu tegulis contecta describitur, quia sub uili litterarum uelamine, si sit qui reseret, diuina spiritualis gratie uirtus inuenitur. Quod autem cum lecto deponitur, significat ab homine adhuc in ista carne constituto,  Christum debere cognosci. De lecto surgere, est animam se a carnalibus abstrahere. Dicit ergo: Surge de torpore negligentie, et corpus in cuius desideriis iacuisti, in exercitia bonorum operum attolle, et sic domum habitationis eterne ingredere. uel ire in domum, est redire ad internam sui custodiam, ne iterum peccet.



CAPUT Lu.


A. 36[X]

uenit ergo iterum in Cana Galilee ubi fecit aquam uinum.


A. 36[III] M. 64 L. 65

Et erat quidam regulus, cuius filius infirmabatur  Capharnaum. Hic cum audisset quia iehsu adueniret a Iudea in Galileam, abiit ad eum et rogabat eum, ut descenderet et sanaret filium eius. Incipiebat enim mori. Dixit ergo iehsu ad eum: Nisi signa et prodigia uideritis, non creditis.

Credebat regulus illum esse Saluatorem, a quo salutem querebat; sed in fide dubitauit in hoc, quod presentiam eius petiuit. Agnoscens itaque Dominus cor diffidentis, arguit illius diffidentiam, dicens: Nisi signa et prodigia uideritis, non creditis. [AUGUST.] Prodigia sunt, que aliquid portendunt. Et dicitur prodigium quasi porrodicium, quod porro dicat  aliquid futurum. Illa igitur que tunc fiebant, ea que nunc aguntur, portendebant. Omne prodigium est signum, sed non conuertitur;  quia signum est tam de preterito et presenti quam de futuro; prodigium autem tantum est de futuro. Signum fuit de presenti, quando Dominus aquam uertit in uinum, designans gloriam suam, sicut circulus significat impresentiarum uinum uenale. Signum de preterito est, uestigium pedum in niue apparens.

Dicit ad eum regulus: Domine, descende priusquam moriatur filius meus. Dicit ei iehsu: uade, filius tuus uiuit.

[GREGOR.] Indicans se non deesse ubi inuitatur, solo iussu sanat. In hoc ergo quod seruo centurionis non dedignatur occurrere, cum ad filium reguli dedignaretur ire, nostra retunditur superbia; quia in hominibus non naturam qua ad imaginem Dei facti  sunt, sed honores et diuitias ueneramur. uidete distinctionem. [ALBINUS.] Regulus iste Dominum ad domum suam descendere cupiebat, centurio indignum se esse dicebat. Hic cessum est elationi, illic concessum est humilitati, tanquam huic diceretur: Noli mihi tedium facere, presentiam meam uis in domo tua, cum uerbo possim filium tuum sanare, centurio alienigena credidit me uerbo hoc posse facere, uos nisi signa et prodigia uideritis, non creditis.

Credidit homo sermoni quem dixit iehsu, et ibat. Iam autem eo descendente, serui occurrerunt ei et nuntiauerunt, dicentes, quia filius eius uiueret. Interrogabat ergo ab eis horam, in qua melius habuerit, et dixerunt ei, quia heri hora septima reliquit eum febris.  Cognouit ergo pater quod illa hora erat, in qua dixit iehsu ei: Filius tuus uiuit. Et credidit ipse, et domus eius tota.

Cepit homo credere, quia Dominus eque absens corpore ut presens sanaret: et sic meruit salutem filio suo. Non ergo diffidit de misericordia, seruos interrogando de hora; sed desiderat, ut uirtus diuina seruorum confessione plurimis innotescat. uel, ne casu sanitas contigisset, interrogabat, quia forsitan nondum perfecte credebat. In figura sancti Spiritus septiformis, in quo omnis salus consistit, reliquit illum febris hora septima. Tarde credens regulus iste, figurat Iudeos, ad fidem difficile uenientes: qualis erat Thomas, cum audiret: ueni,  mitte huc manum tuam; et noli esse incredulus, sed fidelis .



CAPUT LuI.


L. 39[II] M. 72 R. 22

Et fecit ei conuiuium magnum Leui in domo sua.

[BEDA.] Qui in domicilio Christum recipit interno, maximis delectationibus pascitur. Itaque libenter Dominus ingreditur, et in eius recumbit affectu.

Et factum est, discumbente eo in domo, ecce multi publicani et peccatores uenientes discumbebant cum Iesu et discipulis eius. Erant enim multi qui et sequebantur eum.

Ad conuiuia peccatorum sepe ibat Dominus, ut spirituales cibos preberet. Discumbentes uiderunt  publicanum a peccatis ad meliora conuersum, locum inuenisse penitentie, et ob id non desperant de salute, presertim illi qui iam penitentes sequebantur Dominum.

Et uidentes Scribe et Pharisei quia manducaret cum peccatoribus et publicanis, dicebant discipulis eius: Quare cum publicanis et peccatoribus manducat et bibit magister uester?

[BEDA.] Pharisei et Scribe de ieiunio gloriantes, dupliciter errant; quia et se iustos putant, cum sint superbi, et conuiuas Domini reos, cum iam peniteant. Ubi primo legis et gratie distantia declaratur; quia legem sequentes, famem patiuntur eternam: recipientes uero uerbum uite, alimento celesti recreantur, et non possunt esurire. Deinde  retributio futura prefiguratur, quando epulantibus cum Christo electis, super torquebuntur ieiuni: quibus dicitur: Meretrices et publicani precedent uos in regnum Dei . Pharisei dedignantur peccatores; quia uera iustitia compassionem habet, falsa iustitia dedignationem. Solent etiam iusti recte peccatoribus indignari; sed aliud est quod agitur typo superbie, aliud quod zelo discipline.


M. 73[II] R. 23 L. 40

Hoc audito, iehsu ait illis: Non necesse habent sani medico, sed qui male habent. Euntes autem discite quid est, misericordiam uolo et non sacrificium . Non enim ueni uocare iustos, sed peccatores in penitentiam.

 Magister pro discipulis respondit, seipsum medicum dicens, quia eius liuore sanati sumus . Sanos et iustos appellat, ignorantes Dei iustitiam et suam constituentes; male uero habentes et peccatores, uocat eos qui sue fragilitatis conscii, et uidentes non per legem se posse iustificari, gratie Christi se penitendo submittunt. Tale est ergo quod dicit in sugillationem Scribarum et Phariseorum. Ideo non super uos declino, quia non putatis egere medico, hos autem humiles iuuo, quia penitendo dant locum gratie. Sed et si uos sanari uultis, euntes a temeritate uituperationis, discite diligentius dicta prophetarum, ut per opera misericordie misericordiam queratis; et dum negligitis prodesse  proximo, non confidatis per sacrificia legis placare Deum. Unde illud: Holocaustum etiam pro peccato delendo non postulasti; tunc dixi: Ecce uenio , ad faciendam scilicet misericordiam. Et alibi: Utique holocaustis non delectaberis . Et illud: Nunquid manducabo carnes taurorum, aut sanguinem hircorum potabo ? Erant autem sacrificia legis instituta, ut essent significatio et accessus ad uerum sacrificium crucis, in quo salus mundi; et ut populum Dei reuocarent ab idololatria, demoniis namque, si non Deo, uictimas immolarent. uel ita potest intelligi: Misericordiam uolo, peccata condonando, et non sacrificium, id est, peremptionem peccatorum. Unde alibi: Nolo mortem peccatoris, sed ut magis conuertatur et uiuat  . Et hoc quoque sic legi potest: Non ueni uocare iustos in penitentiam, sed peccatores. uocat enim peccatores, ut per penitentiam corrigantur; uocat iustos, sicut Nathanelem et Ioannem Baptistam, ut magis iustificentur.

At illi dixerunt ad eum: Quare discipuli Ioannis ieiunant frequenter et obsecrationes faciunt, similiter et phariseorum, tui autem edunt et bibunt, et non ieiunant.

Mattheus refert discipulos Ioannis dixisse Saluatori hec, que Pharisei secundum Lucam dixerunt ad eum, unde patet utrosque dixisse. Sed discipuli Ioannis in hoc maxime reprehendendi sunt, quia de ieiunio se iactant: qui illi mouent calumniam, quem sciunt a magistro predicatum; et iunguntur  Phariseis, quos ab eo nouerant condemnatos. Spiritualiter, discipuli Ioannis et Phariseorum ieiunant, Christi autem edunt et bibunt; quia respuentes Christi preconia, cibis spiritualibus non reficiuntur, quia uero fideliter adheret Christo, non ieiunat, sed carne ipsius et sanguine reficitur. Aliter Ioannes uinum et siceram non bibit , quia meritum auget, nec potest condonare delicta; Dominus autem cum publicanis et peccatoribus manducat et bibit . Quia potest eos purificare. Ieiunauit tamen Christus, ne preceptum ieiunii declinares, manducauit cum peccatoribus, ut potestatem purificandi cognosceres.

Quibus ipse ait: Nunquid possunt filii nuptiarum,  quandiu sponsus cum illis est, ieiunare? uenient autem dies cum auferetur ab eis sponsus, et tunc ieiunabunt in illis diebus.

Sponsus est Christus, sponsa Ecclesia. De hoc spirituali connubio apostoli sunt creati per lauacrum regenerationis, qui lugere non possunt, quandiu sponsum in thalamo uident, cuius presentia longe plus proficit, quam corporalis abstinentia. Quando uero transierint nuptie, et passionis ac resurrectionis tempus aduenerit, tunc sponsi filii ieiunabunt in humilitate tribulationis. Unde nonnulli putant Quadragesimam celebrandam post dies quadraginta a passione, licet instet dies Pentecostes; alii post Pentecosten, ut Maximilla. Ecclesie autem  consuetudo per humilitatem carnis ad resurrectionem uenit. Quod autem Lucas ait: Nunquid potestis filios sponsi, dum cum illis sponsus est, facere ieiunare? eleganter intimauit, ipsos qui loquebantur, fuisse futuros ut lugentes ieiunarent, quia ipsi essent sponsum occisuri. Postea uero, dato Spiritu sancto, ieiunauerunt in gaudio mentis ad spiritualia suspense, atque ob hoc alienate quodammodo a corporalibus cibis: ad quod sequentes similitudines spectant. Iuxta tropologiam, quandiu sponsus nobiscum est, in letitia sumus, nec ieiunare possumus nec lugere; cum autem propter peccata a nobis recesserit, tunc ieiunandum est et lugendum.

Dicebat autem et similitudinem ad illos, quia nemo assumentum panni rudis assuit uestimento ueteri Alioquin  aufert supplementum nouum a ueteri, et maior scissura fit.

Alioquin, uidelicet si pannum rudem  assuat ueteri, aufertur nouus de ueteri; et fit scissura maior, id est, damnabilior; quia et particula panni rudis damnose a reliqua massa scinditur, et in ueteri panno fit maius foramen quam prius esset, ex dissimilitudine noui et ueteris. Assumentum, dicit illud quod assuitur, sicut indumentum, quod induitur. Mattheus uero et Lucas talem particulam uocant commissuram, que si fuerit de nouo panno, et iungatur ueteri uestimento, secundum Mattheum tollit plenitudinem eius, id est, lato disrumpit illud, et ita peior scissura fit. Discipulos itaque Dominus dicit adhuc esse tanquam uetera  uestimenta, id est carnales necdum fide passionis et resurrectionis solidatos; et ideo non posse seuera ieiunia et continentie precepta sustinere, ne per austeritatem nimiam, etiam credulitatem quam habebant amitterent. Donec enim quis ueterem hominem deponat, et nouum induat per passionem Christi, non poterit nouam doctrinam sustinere, que non per partes, sed integra seruanda est. Est autem noua doctrina non solum ieiunare a concupiscentia ciborum, sed etiam ab omni letitia temporalium tentationum. Ergo pannum huius doctrine, id est, partem que ad cibos pertinet, dicit non oportere impartiri hominibus adhuc ueteri consuetudini deditis: quia et illic uidetur quasi scissio fieri, et ipsi uetustati, ut Lucas ait, non conuenit.  Nam misceri non debent actus ueteris et noui hominis. Non enim placet sponso discolor uestis. Unde Apostolus: Exuite ueterem hominem eum actibus suis, et induite nouum cum actibus suis .

Et nemo mittit uinum nouum in utres ueteres. Alioquin rumpet uinum nouum utres, et ipsum effundetur, et utres peribunt. Sed uinum nouum in utres nouos mittendum est, et utraque conseruantur.

Hic discipulos ueteribus comparat utribus, et dicit eos cito posse disrumpi, si spiritualibus preceptis implerentur; quia rudes mentes noue uite mysteria pati non possunt: et ita doctrina effunditur, id est, nichil prodest; et mentes pondere peccatorum suffocantur, quod est utres perire. [BEDA.]  Post ascensum Domini facti sunt utres noui, et tunc acceperunt Spiritum sanctum quasi uinum nouum. Unde Iudeis dicebatur, quia musto pleni erant . Cum igitur doctrina memorie traditur, et mens non est sine fructu, tunc utraque conseruantur. Aliter. Cauendum est doctori, ne anime adhuc in uetustate malitie perduranti, nouorum mysteriorum secreta committat. [HIERON.] uel ita; uestimentum uetus et utres ueteres, sunt Scribe et Pharisei; nouum uestimentum et nouum uinum, Euangelii precepta, que Iudei sustinere non possunt, ne maior scissura fiat. [BEDA.] Distat autem inter nouum uinum et nouum pannum, quia uino reficimur, uestimento induimur. Spiritualiter ergo uestimentum insinuat opera bona, quibus coram hominibus  lucemus; in uino autem exprimitur ardor fidei, spei et caritatis, quo intus reformamur.

Et nemo bibens uetus, statim uult nouum, dicit enim: uetus melius est.

Iudeos significat, quibus uite ueteris saliua imbutis, noue gratie precepta sordebant; quia maiorum traditionibus commaculati, dulcedinem spiritualium uerborum percipere nequaquam ualebant.



CAPUT LuII.


M. 127[X] L. 128

Tunc responderunt ei quidam de Scribis et Phariseis, dicentes: Magister, uolumus a te signum uidere.

Tunc, id est in illo tempore, responderunt ei, hoc  est, subiunxerunt post uerba eius. Tentantes, de celo, ut Lucas scribit, signum querunt, quasi que uiderant, signa non fuerint. uel ignem de sublimi uenire cupiebant sicut tempore Elie duo quinquagenarii in igne de celo sunt perempti , uel contra consuetudinem terre illius, estiuo tempore mugire tonitrua, coruscare fulgura, imbres ruere, sicut sub Samuele actum est , quasi non possent et illa calumniari, et dicere ex occultis et uariis eris passionibus accidisse. At tu qui calumniaris ea que oculis uides, manu tenes, utilitate sentis, quid facies de his que de celo uenerint? Utique respondebis, et magos in Aegypto multa signa fecisse de celo .


 M. 198[u] L. 132

Qui respondens, ait illis: Generatio mala et adultera signum querit, et signum non dabitur ei, nisi signum Ione prophete . Sicut enim fuit Ionas in uentre ceti tribus diebus et tribus noctibus, sic erit Filius hominis in corde terre tribus diebus et tribus noctibus.

Egregie dixit, adultera: Quia dimisso uiro iuxta Ezechielem, multis amatoribus se copulauerat. [HIERON.] Ut a toto partem intelligas, tribus diebus et tribus noctibus, id est infra tria spatia, que constant ex tribus diebus et tribus noctibus fuit Filius hominis in sepulcro, quasi in corde terre. [BEDA.] Non erant isti Iudei digni uidere signum de  celo, sed de profundo inferni: quod significauit Ionas in hoc, quia naufragus fuit, cetoque sorbente uoratus. In eo uero quod de maris abysso ac mortis fauce liberatus fuit, dedit signum incarnationis Christi a morte resuscitandi. Discipulis autem suis dedit Dominus signum de celo, quando in monte transfiguratus est . Ex hac quippe similitudine ostendit, Iudeos ad instar Niniuitarum peccatis grauibus inuolutos, et subuersioni  esse proximos. Quod si penituerint, indulgentiam consecuturos. Ionas quidem signum fuit Niniuitis, quod sicut ipse liberatus fuit a morte corporis de ceto, ipsi liberarentur de morte anime penitendo. Filius quoque hominis signum fuit generationi Iudeorum; quia, sicut ipse  resurrexit a morte carnis, ita ipsi resurgerent a morte anime, si peniterent.

uiri Niniuite surgent in iudicio cum generatione ista, et condemnabunt eam, quia penitentiam egerunt in predicatione Ione. Et ecce plusquam Ionas hic.

[HIERON.] Bene dicit, plus; quia Ionas triduo predicauit, Christus multo tempore. uiri Niniuite qui sunt Assyrii, ideo condemnabunt  illam generationem, que dicitur populus Dei, quia penitentiam egerunt ad predicationem Ione . Ionas nil signorum faciens, acceptus fuit genti peregrine. Christus tot signa faciens, reprobatus fuit nationi sue. In ueteribus libris inuenitur Niniuite,  non Niniuite, ut quidam legunt.

Regina austri surget in iudicio cum generatione ista, et condemnabit eam, quia uenit a finibus terre audire sapientiam Salomonis. Et ecce plus quam Salomon hic.

[BEDA.] Hic, est in hoc loco et superius aduerbium. Regina austri surgit in iudicio cum reprobis: in quo, quia ipsa electa esse non dubitatur, resurrectio bonorum et malorum ostenditur. Refert Scriptura, per quantas difficultates regina Saba uenit audire sapientiam Salomonis , et ei multa munera deferens, ab eo plura recipit. Que ideo Iudeos in comparatione sui condemnabit, quoniam ab ultimis terre finibus in sapientia famosum esse cognouit  et quesiuit; illi uero inter se habentes Dei sapientiam et uirtutem, non modo non audiebant, sed blasphemabant, et insidias ei tendebant. Multi siquidem uenerunt a finibus terre audire sapientiam Salomonis , ut liber Regum tertius refert: et deferebant ei munera. In Niniuitis, per penitentiam que peccatum abolet; in regina Saba, per studium percipiende sapientie, que peccatum cauet, prefertur Ecclesia Synagoge. Ex duobus enim constat Ecclesia, ut aut peccare desistas, aut peccare nescias. Alii per sapientiam seu per penitentiam conciliantur Deo, sed diabolus ad Iudeos reuersus, dominabitur in eis. Et hoc est quod sequens similitudo dicit.


 M. 129[u] L. 130

Cum autem immundus spiritus exierit ab homine, ambulat per loca arida querens requiem, et non inuenit.

[BEDA.] Possunt hec non inconuenienter accipi de quolibet heretico uel schismatico, uel etiam malo catholico: de quo cum tempore baptismatis spiritus immundus exierit, perambulat per loca inaquosa, id est, circuit corda fidelium, expurgata a mollitie fluxe cogitationis. Requiem querit et non inuenit, quia castas mentes inhabitare non potest, nec quiescere nisi in prauo corde. Unde Dominus de illo inquit: Sub umbra dormit, in secreto calami, in locis humentibus . In umbra, insinuat tenebrosas conscientias; in calamo; qui foris est nitidus  et intus uacuus, mentes simulatrices; in locis humentibus, lasciuas et molles.

Tunc dicit: Reuertar in domum meam unde exiui.

Reuertar ad illius conscientiam, unde in baptismo eiectus fueram, et pristinam possessionem consueto modo mihi subiiciam.

Et ueniens, inuenit uacantem, scopis mundatam et ornatam.

uacantem, scilicet a bonis actibus per negligentiam; mundatam, a pristinis uitiis per baptismi gratiam? ornatam, simulatis uirtutibus per hypocrisin.

Tunc uadit et assumit septem alios spiritus secum, nequiores se: et intrantes, habitant ibi.

Per septem spiritus uniuersa uitia designat, que merito dicuntur nequiora diabolo, comparatione  prioris inhabitationis [habitaris]. Cum enim diabolus malus sit, et malos faciat ante baptismum, quemcunque post baptisma sine prauitate heretica seu mundana cupiditate arripuerit, mox eum in omnium uitiorum imo prosternit. Et non solum habebit septem uitia, septem spiritualibus uirtutibus contraria, sed per hypocrisin ipsas se uirtutes habere simulabat.

Et fiunt nouissima hominis illius peiora prioribus.

Melius quippe erat ei, uiam ueritatis non cognoscere, quam post agnitionem retrorsum conuerti . Hoc in Iuda traditore  et Simone mago  specialiter legimus impletum. Quo hec parabola tendat, finis eius insinuat

Sic erit et generationi huic pessime.

  Id est, quod de uno specialiter narraui, hoc eueniet in gente huius populi. Immundus spiritus a Iudeis exiuit, quando legem acceperunt, et transiuit ad gentes. Sed cum postea in credentibus gentibus locum non inueniret, reuersus est ad Iudeos uacantes a Christo, et superfluis obseruationibus legis mundatos, prout putabant, atque ornatos. Ut autem firmius deinceps possideat, assumit uniuersitatem demonum. Peius ergo faciunt modo Iudei, maiori numero demonum possessi, quam prius; quia minus erat Christum uenturum non credere, quam postquam uenit, non suscipere.



CAPUT LuIII.


 L. 131[X]

Factum est autem, cum hec diceret, extollens uocem quedam mulier de turba, dixit illi: Beatus uenter qui te portauit, et ubera que suxisti.

[BEDA.] Magne deuotionis et fidei ostenditur hec mulier, que Phariseis blasphemantibus Dominum, tanta sinceritate eius incarnationem confitetur, ut et presentium et futurorum confundat perfidiam. Si enim caro uerbi Dei a carne uirginis matris esset extranea, ut multi heretici dixerunt, sine causa uenter, qui eum portauit, et ubera que eum lactauerunt beatificarentur. Unde dicit Apostolus contra hereticos, quia misit Deus Filium suum factum ex muliere factum sub lege . Nec audiendi sunt qui legendum putant, natum ex muliere, non  factum. Alioquin uerus filius hominis non esset, nis ex matre carnem traxisset. Secundum physicos quoque, ex eodem fonte et lac nutriendis, et semen procreandis pueris emanat. Ergo de semine uirginis potuit concipi, qui eius lacte potuit nutriri. Hec mulier typum gessit Ecclesie, credentis Christum uerum Deum et uerum hominem natum fuisse. uere beata parens Christi, que sicut quidam ait, est enixa puerpera regem.

Qui celum terramque regit [tenet Sedulius] per secula, cuius
Nomen et eterno complectens omnia gyro,
Imperium sine fine manet; que uentre beato
Gaudia matris habens cum uirginitatis honore,
Nec primam similem uisa est nec habere sequentem.

 At ille dixit: Quinimo, beati qui audiunt uerbum Dei et custodiunt illud.

Pulchre Saluator attestationi mulieris annuit, non matrem suam tantummodo asseuerans esse beatam, sed etiam omnes qui se uerbum Dei, auditu fidei concipiunt, et boni operi custodia eum in corde proximorum pariunt et nutriunt. Qua sententia Iudeos clam percutit, qui Filium Dei Christum esse negant. Tota profecto uite celestis perfectio duobus his comprehenditur, ut uerbum Dei audiamus et faciamus.



CAPUT LIX.


M. 130[II] R. 35 L. 82

Adhuc eo loquente ad turbas, ecce mater eius et fratres  stabant foris querentes loqui ei. Dixit autem ei quidam: Ecce mater tua et fratres tui foris stant, querentes te.

Dominus, dum erat occupatus in officio predicandi, suggessit ei quidam de matre et fratribus, qui insidias ei tendebant, utrum spirituali operi carnem et sanguinem preferret.

At ille respondens dicenti, ait: Que est mater mea? et qui sunt fratres mei? Et extendens manum in discipulos suos, dixit: Ecce mater mea et fratres mei. Quicunque enim fecerit uoluntatem patris mei qui in celis est, ipse meus frater et soror et mater est.

Non recusat obsequi matri, qui dicit: Honora patrem et matrem ; sed ostendit se plus debere  paternis mysteriis, quam affectibus maternis. Nec fratres comtemnit, sed opus spirituale prefert cognationi, docens meliorem esse copulam mentium quam corporum, ut et nos carni spiritum preferamus. Non negauit matrem, quasi de phantasmate natus, ut uoluit Marcion et Manicheus, sed insidianti respondit. Ac si diceret: Mater mea est, qui per predicationem me generat in credentibus; fratres mei sunt, qui opera Patris mei faciunt. Soror et frater dicitur, propter utrumque sexum, quamuis Dominus in factis potius quam in sexibus discernat. Qui autem Christi frater uel soror est credendo, mater eius fit predicando, dum per predicationem quasi parit eum in cordibus auditorum, si fides ibi uel amor Christi generatur. Quidam sequentes deliramenta  apocryphorum, suspicantur fratres Domini foris stantes, esse filios Ioseph de quadam muliercula. Sed consobrinos Saluatori, fratres eius hic intelligere debemus, scilicet liberos matertere eius, id est, matris Iacobi minoris et Ioseph et Iude. [GREGOR.] Dominus colligens ex gentibus credentes, Iudeam carnalem non cognoscit sibi matrem. Unde et foris stat; quia perdens intellectum spiritualem, littere foris heret. [BEDA.] Per turbas igitur possumus intelligere gentilitatem, que confluxit ad Christum; et quanto fide uicinior, tanto mente capacior uite mysteria hausit, iuxta Psalmistam: Accedite ad eum, et illuminamini . Mater autem Christi secundum carnem , et fratres  foris stantes, uolunt  Dominum uidere; sed spiritualem in lege sensum non querentes, sese ad custodiam littere foris figunt; et quasi cogunt eum exire potius ad carnalia docenda, quam se consentiant intrare ad discenda spiritualia.



CAPUT LX.


M. 74[II] R. 49 L. 85

Hec illo ad eos loquente, ecce princeps Synagoge unus, cui nomen Iairus, accessit et adorabat eum, dicens: Filia mea modo defuncta est; sed ueni, impone manum super eam, et uiuet.

Hec, uidelicet predicta que prescripta sunt hic prope non omnia, sed aliqua Domino loquente, ecce archisynagogus nuntiat filiam suam morti esse proximam,  ut Marcus et Lucas referunt. Quia igitur desperabat filiam posse inuenire uiuam, de ea, ut iam defuncta loquitur, secundum Mattheum, petens a Domino uel morientem sanari, uel mortuam suscitari.

Et surgens iehsu, sequabatur eum et discipuli eius. Et ecce mulier que sanguinis fluxum patiebatur duodecim annis, et multa fuerat perpessa a compluribus medicis, et erogauerat omnia sua, nec ab ullo potuit curari, sed magis deterius habebat: uenit in turba retro, et tetigit fimbriam uestimenti eius. Dicebat enim intra se, quod si uel uestimentum eius tetigero salua ero. Et confestim stetit fluxus sanguinis eius, et sensit corpore quod sanata esset a plaga. Et statim iehsu cognoscens in semetipso, ait; Quis me tetigit? Dixit  Petrus et qui cum illo erant: Preceptor, turbe te comprimunt et affligunt: et dicis: Quis me tetigit? et dixit iehsu: Tetigit me aliquis. Nam et ego noui uirtutem de me exisse. Et circumspiciebat uidere eam que hoc fecerat. uidens autem mulier quia non latuit, tremens uenit, et procidit ante pedes eius; et ob quam causam tetigerit eum, indicauit coram omni populo, et quemadmodum confestim sanata sit. At ipse dixit: Fides tua te saluam fecit. uade in pace, et esto sana a plaga tua. Adhuc eo loquente, uenit quidam ad archisynagogum, dicens ei: Quia mortua est filia tua, quid ultra uexas magistrum? iehsu autem, audito hoc uerbo, ait archisynagogo: Noli timere. Crede tantum, et salua erit; et non admisit quemquam sequi se, nisi Petrum, et Iacobum, et Ioannem fratrem Iacobi. Et cum uenisset  in domum archisynagogi, uidit tibicines et turbam tumultuantem et flentes et eiulantes multum; et ingressus, dicebat: Recedite. Non est enim mortua puella, sed dormit; et deridebant eum, scientes quod mortua esset. Ipse uero eiectis omnibus, assumpsit patrem et matrem puelle, et qui secum erant, ingreditur ubi erat puella iacens; et tenens manum eius, ait illi: Talitha cumi, quod est interpretatum, puella, tibi dico surge, et reuersus est spiritus eius et surrexit continuo puella, et ambulabat. Erat autem annorum duodecim; et obstupuerunt omnes timore maximo. Et precepit eis uehementer, ut nemo id sciret. Et iussit dari illi manducare. Et exiuit fama hec in uniuersam terram illam.

[BEDA.] Princeps Synagoge nullus melius quam  Moyses intelligitur: unde bene Iairus illuminans dicitur, aut illuminatus. Accipiens enim uerba uite ad illuminandum ceteros, a Spiritu sancto illuminatur Archisynagogus cecidit ad pedes Iesu, quod Marcus et Lucas memorant; quia legislator cognouit Christum sibi preferendum, protestans illud Apostoli: Quod infirmum est Dei, fortius est hominibus . Pedes Christi, incarnatio eius accipiuntur; quia caput eius est Deus. Rogat eum uenire in carnem, et imponere manum misericordie potentieque super filiam, id est, plebem Iudaicam. Moyses enim continuis uotis desiderabat aduentum Christi in synagogam. Unde illud: Anima autem mea exultabit in Domino, et delectabitur super Iesu eius . Etenim qui sibi uiuit, alios uiuere facit.  Abraham et Moyses atque Samuel rogant pro plebe mortua, et sequitur iehsu preces eorum Synagoga sola legali institutione composita, quasi amica Moysi nata erat: que nobiliter a prophetis educata, postquam ad intelligibiles annos peruenit, et spiritualem Deo gignere sobolem debuit, erroribus languens, in peccatis moriebatur. Pergente Domino ad puellam, mulier sanguinaria in itinere occurrit; quia iuxta legem ab urbibus excludebantur menstruate et fluentes sanguine. Mulier hemorrhoissa, est Ecclesia de gentibus, que polluta fluxu delectationum, a cetu fidelium segregata fuerat; sed dum uerbum Dei suscepit salutem anime Iudeis preripuit. Iuxta Psalmistam: Aethiopia preueniet manus eius Deo . Et iuxta illud: Cum intrauerit plenitudo gentium, tunc omnis Isrel saluus fiet . Notandum quia mulier duodecim annis sanguine fluxerat, et archisynagogi filia duodennis erat, id est, quando hec nata fuit, illa infirmare cepit. Una enim bene eademque seculi etate et Synagoga in patriarchis nasci, et gentes ceperunt idololatrie prostitutione et carnis oblectatione late per orbem fedari. In medicos expenderat omnem substantiam, id est, naturalis industrie uires. Medicos dicit siue falsos theologos, siue philosophos, legumque secularium dotores, qui multa de uirtutibus promittebant, sed nullum remedium animabus conferebant. Spiritus etiam immundos significat, qui ingerebant se colendos pro diis, quasi consulendo hominibus. Accessit retro  Ecclesia, id est, per fidem appropinquauit ad Christum. Retro dicitur, siue iuxta id quod ipse ait: Si quis mihi ministrat, me sequatur . Et alibi precipitur: Post Dominum Deum tuum ambulabis ; siue quia presentem in carne Dominum non uidens, per fidem cepit eius uestigia subsequi; et tactu, id est, participatione sacramentorum eius, meruit sanari a peccatis. Fimbriam uestimenti eius tetigit, quia primo particulam doctrine eius per suos ministros suscepit. Fimbrie namque uestimenti, sunt uerba dependentia de incarnatione Christi, qua diuinitas est uestita. Qui ergo incarnationis mysteria perfecte amat et credit, donec ad maiora capienda perueniat, fimbriam tangit. [HIERON.] Hinc est quod cymbala que pendent  de extremis oris tunice summi sacerdotis, confessionem; et mala punica uoluntatem martyrii significant et uirtutum candorem. [BEDA.] Fluxus sanguinis, sterilitatem facit. Unde ad Ecclesiam gentium: Letare sterilis que non paris . Fons sanguinis, est origo peccati, id est, primordium immunde cogitationis, ex quo omne peccatum nascitur. Et Dominus non solum mala opera exstirpat, sed etiam cogitationum nequam radicem. Non in terrogat Dominus qui eum tetigerit, ut doceatur que nesciat; sed ut uirtus fidei mulieris appareat, et multis proficiat. Ad puellam pergens, a turba comprimitur; quia Iudeam uisitans, a noxia carnalium consuetudine grauatur. Quem turbe comprimunt, una credula tangit; quia Dominus diuersis heresibus  comprimitur, solo fideli corde queritatur. Nam multi tangentes non tangunt, sicut uidentes non uident, et audientes non audiunt. Unde dicitur Marie Magdalene, nondum plene credenti: Noli me tangere: nondum enim ascendi ad Patrem meum . ueraciter eum tangit, qui equalem Patri credit. Noui uirtutem de me exisse. Pelagius dicit se suo conamine posse saluari, si placet; nos autem dicamus, quia uana salus hominis; in Deo faciemus uirtutem, qui propitiatur omnibus iniquitatibus nostris, et sanat omnes infirmitates nostras . Et circumspiciebat uidere eam. Omnes qui merentur saluari, dignatur Dominus intueri. Oculi enim Domini super iustos, et aures eius in preces eoram. Iste pauper  clamauit, et Dominus exaudiuit eum . Procidit ante eum. Ecce quo interrogatio Domini tendebat, ut uidelicet palam mulier ueritatem confiteretur, in fide confortaretur, et pluribus exemplum salutis daretur. Muliere sanata, mox puella nuntiatur mortua; quia Ecclesia gentium a uitiorum labe mundata, mox Synagoga letho perfidie simul et inuidie soluta est: perfidie, quia non credidit; inuidie, quia Ecclesiam credidisse doluit. Unde in Actibus apostolorum: uidentes autem turbas Iudei, repleti sunt zelo, et contradicebant his que a Paulo dicebantur . Nuntius iste est, quicunque uidens Synagogam destitutam, credit eam non posse restaurari, ideoque pro ea non esse supplicandum. Sed que impossibilia sunt apud homines, possibilia  sunt apud Deum. Unde sequitur quod iehsu respondit patri puelle: Noli timere. Pater puelle, est cetus doctorum legis, de quo Dominus ait: Super cathedram Moysi sederunt Scribe et Pharisei . Qui si credidissent, Synagoga eis subiecta salua fuisset. Non admittuntur cum Domino nisi fideles, ut eis mysteria reuelentur qui honorant. Unde alibi: Iustificata est sapientia a filiis suis . Quia Synagoga letitiam Dominice inhabitationis merito infidelitatis amisit, quasi mortua usque hodie iacet inter flentes et eiulantes, hoc est, dolentes. Nec tamen superna pietas eam funditus interire patietur, sed circa finem seculi reliquias eius saluabit. Unde sequitur: Et ingressus dicebat: Recedite. Qui uidentur magistri, sunt tibicines,  id est, carmen lugubre canentes, dum subditos in errore demulcent. Turba Iudeorum, est turba tumultuantium, qui aduersus doctrinam Christi murmurant et recalcitrant. Puella non est mortua Deo, cui omnia uiuunt. Que igitur mortua est hominibus qui suscitare non possunt, dormit Deo, in cuius dispositione et anima recepta uiuit, et caro suscitanda quiescit. Mos utique Christianus obtinuit, ut mortui dormientes uocentur propterea quia resurgent. Unde Apostolus: Nolumus uos ignorare fratres de dormientibus, ut non contristemini, sicut et ceteri, qui spem non habent . Allegorice etiam cum anima que peccauerit, moriatur: dici potest Deo dormire, si dignatus fuerit resuscitare eam. Turba est eiecta; quia non erant digni uidere miraculum, qui  eum deridebant. Turba eiicitur, ut puella suscitetur; quia anima mortua non resurgit, nisi prius expellatur importuna multitudo secularium curarum. Petrus, Iacobus, Ioannes, intelliguntur fides, spes, caritas. Pater, episcopus, mater, Ecclesia. Dominus tenuit manum puelle, et surrexit; quia nisi mundentur manus Iudeorum sanguinolente, Synagoga mortua non resurget. In hoc Syro sermone, Talitha cumi, non plus est quam puella surge; sed Euangelista exponens, interposuit ex parte sua, tibi dico, forsitan ad uim Dominice iussionis exprimendam. Familiare enim est assumentibus de ueteri Testamento testimonia, magis sensum curare quam uerba. Bene surrexit puella et ambulabat, quia  quemcunque peccatis mortuum superna miseratio resuscitat, non solum a sordibus scelerum debet exsurgere, sed etiam mox in bonis operibus proficere, iuxta Psalmistam: Qui ingreditur sine macula, et operatur iustitiam . Et iussit illi dare manducare ad testimonium uite, ut non phantasma, sed ueritas crederetur. Si quis etiam a spirituali morte resuscitatur, celesti necesse est mox pane satietur, particeps effectus et diuini uerbi et altaris sacrosancti. Iuxta moralem intellectum, tres illi mortui quos Saluator in corporibus suscitauit, tria genera resurrectionis animarum significant. Puellam suscitauit adhuc in domo clausam, id est, animam consensum tantum, non actum male delectationi prebentem. Iuuenem resuscitat iam extra portam  elatum, id est, peccatorem qui consensum iam perduxit ad actum. Suscitat Lazarum iam fetentem, id est, longa consuetudine peccandi animam male olentem, et alios fama corrumpentem. Puellam paucis alloquitur, quia eam facile resuscitat, quam et mortuam negat, et animam similem cito resuscitari demonstrat. Iuuenem pluribus corroborat, cum dicit, tibi dico surge: quia tales anime aliquanto difficilius reuiuiscunt. Ad monumentum quatriduani Lazari fremuit spiritu, turbauit semetipsum, lacrymas fudit, uoce magna clamauit: Lazare, ueni foras . [BEDA.] Similiter longa consuetudine pressus uix et quasi cum labore suscitatur. Notandum quoque, quod publica noxa publico eget remedio. Leuia autem peccata, leuiori et secreta delentur penitentia.  Puella in domo iacens, paucis arbitris surgit; eisdemque, ne miraculum uulgent, indicitur. Iuuenis extra portam turba comitante suscitatur; Lazarus uero in tantum populis innotuit, ut propter illum multi ex Iudeis crederent in Iesum.



CAPUT LXI.


M. 75[X]

Et transeunte inde Iesu, secuti sunt eum duo ceci, clamantes et dicentes: Miserere nostri, fili Dauid. Cum autem uenisset domum, accesserunt ad eum ceci; et dicit eis iehsu: Creditis quia hoc possum facere uobis? Dicunt ei: Utique, Domine. Tunc tetigit oculos eorum, dicens: Secundum fidem uestram fiat uobis: et aperti sunt oculi eorum.

 [HIERON.] Pergente Iesu ad domum suam in Nazareth, clamabant duo ceci: qui non curantur transitorie, sed domi fides eorum discutitur. Uterque populus cecus erat, Domino per hoc seculum transeunte; et nisi uterque credat, non recipiet lumen. Quid est autem clamare ad Dominum, nisi gratie eius congruere bonis operibus? [AUG., De uerbis Domini.] Clamat ad Christum, qui spernit seculi uoluptates. Bene clamat: Miserere, fili Dauid, qui uerbum carnem sumpsisse de semine Dauid uere credit. Transit Dominus, cum dispensat nobis temporalia sacramenta, quibus admoneamur ad eterna. Transit de domo principis, que est Synagoga, in domum suam, id est, celestem Ierusalem, in qua  postquam collocauit carnem suam, accesserunt ad eum per fidem quidam ceci ex utroque populo. Et dicit eis per predicatores, creditis, etc. Tangere oculos eorum, est per predicatores imbuere mentes eorum diuinis uerbis. Interrogat quidem Dominus, an credamus, ut fides orando impetret, quod ipse dare paratus est.

Et comminatus est illis iehsu, dicens: uidete ne quis sciat. Illi autem exeuntes, diffamauerunt eum in tota terra illa.

[HIERON.] Fugiendo iactantie gloriam hoc precepit, quod illi propter memoriam gratie tacere non possunt. Nota ergo in aliquo iustum esse contrarium iusto.

Egressis autem illis, ecce obtulerunt ei hominem  mutum demonium habentem. Et eiecto demone, locutus est mutus. Et mirate sunt turbe, dicentes: Nunquam sic apparuit in Isrel.


M. 120 L. 82

Nunquid iste est filius Dauid?

Ac si dicant turbe fideles: Non tantum est filius Dauid iste, sed etiam Filius Dei [HIEROM.] In Greco melius sonat, surdum quam mutum; sed Scriptura alterum accipit indifferenter pro altero. Egressis autem illis, subaudis de hoc seculo, obtulerunt, Domino predicatores mutum, scilicet populum mutum qui nichil adhuc erat locutus de gloria Dei, quia non habuerat predicatores. Hic populus intelligitur fuisse de gentibus, unde et sequitur admiratio turbarum  de ipsis dicentibus, nunquam sic apparuisse in Isrel, scilicet ut tot inde simul conuerterentur ad Christianismum.



CAPUT LXII.


M. 121 [II] R. 32 L. 127

Pharisei autem dicebant: In Beelzebub principe demoniorum hic eiicit demones.

[BEDA.] Turbis minus eruditis facta Domini mirantibus, Scribe et Pharisei sinistra interpretatione de factis Domini laborant, attribuentes miracula eius Beelzebub, qui Deus erat Accaron . Beel ipse est Baal; Zebud autem musca uocatur. Nec iuxta quedam mendosa exemplaria, l. littera uel d. in fine est nominis legenda, sed b. Beelzebub autem uir muscarum, siue habens muscas interpretatur, ob  sordes uidelicet immolatitii cruoris, ex cuius spurcissimo ritu uel nomine, principem demoniorum cognominabant. Nota quia Ninus rex, conditor Niniue, Belo patri statuam consecrauit, eique diuinos honores constituit. Cuius simulacri similitudinem Chaldei suscipientes, Bel uocabant. Unde Palestini suscipientes, Baal dicebant; Moabite, Beelphegor; Iudei autem unius Dei cultores, propter derisionem gentium Beelzebub appellabant, asserentes in hoc simulacro principem demoniorum habitare.


L. 129[II] M. 122 R. 33

Ipse autem, ut uidit cogitationes eorum, dicit eis: Omne regnum in se ipsum diuisum, desolabitur, et  domus diuisa aduersus se non stabit.

[HIERON.] Ad cogitationes Phariseorum respondit, ut uel sic compellerentur credere. Iuxta litteram patet, quod omne regnum solidum et firmum, si per partes diuiditur, cum alii ab aliis uel perimuntur uel opprimuntur, in solitudinem redigitur, uacuatum ab habitatoribus. [SALUSTIUS in Iug.] Eadem quoque ratio est domus siue ciuitatis, quod Mattheus ponit. Concordia namque parue res crescunt, discordia maxime dilabuntur. Quo autem hec spiritualiter tendant, exponit:

Si autem et Satanas in seipsum diuisus est, quomodo stabit regnum ipsius? Non potest stare, sed finem habet; quia dicitis in Beelzebub eiicere me demonia.

 Eligant quod uelint. Si Satanas Satanam non potest eiicere, nichil contra Dominum dicant. Si autem potest, recedant a regno eius, quod diuisum stare non potest, ne in ruina eius pariter inuoluantur.

Si autem ego in Beelzebub eiicio demonia, filii uestri in quo eiiciunt? Ideo ipsi iudices uestri erunt.

Filios Iudeorum, uel exorcistas gentis illius significat, uel apostolos ex eorum stirpe generatos. Quasi dicat: Si in filiis uestris expulsionem demonum Deo attribuitis, quare in me non idem facitis? Apostoli, qui sunt ignobilia et contemptibilia huius mundi, in quibus non malignitas, sed mee uirtutis simplicitas apparet, testes mei erunt, quod in Spiritu sancto eiicio demonia. Et erunt uestri iudices de hoc, quod mihi imponitis per Beelzebub  operari. uel exorciste qui filii uestri sunt et demones fugant ab obsessis, iudices uestri erunt, non potestate ut mei discipuli, sed comparatione, dum illi expulsionem demonum, Deo assignant, uos principi demoniorum Beelzebub.

Porro si in digito Dei eiicio demonia, profecto peruenit in uos regnum Dei.

[AUGUST.] Si ego in Spiritu Dei eiicio demones, nec aliter possunt filii uestri eiicere, procul dubio peruenit in uos regnum Dei, quo subuertitur regnum diaboli, cum quo et uos subuertimini. Regnum Dei est potestas qua damnantur impii, et a fidelibus secernuntur. uel ita: Regnum Dei uel seipsum significat, de quo alibi dicit: Regnum Dei intra uos est ; et: Medius stat intra uos quem uos nescitis   uel regnum Scripture ablatum Iudeis, et traditum nobis, uel regnum celorum. Quasi dicat: Si in Spiritu Dei eiicio demonia, sine dubio sciatis aditum regni celestis patefactum credentibus. Digitus Dei est, quem confessi sunt magi, qui contra Moysen et Aaron signa faciebant, dicentes: Digitus Dei est iste , quo et tabule lapidee scripte sunt in monte Sina. Ipse enim scripsit, qui scribenda dictauit. Manus Dei, et brachium Dei, Filius eius est: et digitus eius, Spiritus sanctus. Qui digitus dicitur, propter participationem donorum que in eo dantur unicuique propria, siue hominum, siue angelorum. In nullis enim membris magis apparet participatio [partitio] quam in digitis. Sicut  autem digitus cum manu uel brachio, manus uero brachium cum corpore, unum sunt in natura, ita uel Pater et Filius et Spiritus sanctus tres quidem sunt persone, una autem substantia diuinitatis. Digiti uero Dei pluraliter, sancti intelliguntur prophete, per quos Spiritus sanctus libros legis ac prophetarum sua inspiratione describit. De quibus in psalmo scriptum est: uidebo celos tuos, opera digitorum tuorum . Per celos enim, libros legis ac prophetarum; per digitos uero, sanctos, ut dictum est, prophetas mystice insinuauit.

Aut quomodo potest quisquam intrare in domum fortis, et uasa eius diripere in quibus confidebat, nisi prius illigauerit fortem, et tunc domum illius diripiat?

 [BEDA.] Ostendit Dominus per manifestam parabolam, quia uirtute diuinitatis homines a demonio liberat. Fortis, est diabolus; domus illius, mundus in maligno positus, in quo usque ad aduentum Saluatoris, quasi pacato imperio sine contradictione quiescebat. Unde Dominus: uenit princeps mundi, et in me non habet quidquam . Et iterum: Nunc princeps huius mundi eiicietur foras . Fortior illo fuit ipse Dominus, qui arma eius abstulit, id est, astutias et dolos nequitie spiritualis: et sic adimendo potestatem, a seductione electorum compescere cegit: quod fuit alligari fortem. Spolia seu uasa, sunt homines ab eo decepti, que uictor Christus distribuit, quod est insigne triumphantis, quia captiuam ducens captiuitatem, dedit dona  hominibus, quosdam apostolos, alios euangelistas, alios prophetas, alios pastores ordinans et doctores . Fuit ergo domum fortis diripere, ereptos a diabolo Ecclesie adunare, et per distinctas graduum dignitates promouere.

Qui non est mecum, contra me est; et qui non congregat mecum, spargit.

Hoc consequenter non ad hereticos, sed ad diabolum refertur, cuius opera Saluatoris operibus comparari nequeunt. Ille enim cupit animas hominum tenere captiuas, quas Dominus liberat; ille trahit ad uitia, dominus reuocat ad uirtutes. Quomodo ergo concordant, quorum opera diuisa sunt? Qui non colligit, hoc est, qui non congregat oues meas mecum, dispergit, hoc est dissipat eas a cetu fidelium.  Hic insinuat quia non est habens Spiritum sanctum, qui non cum illo congregat, quomodocunque sub eius nomine congreget. Hic omnino nos compulit intelligere, non alibi posse fieri remissionem peccatorum, nisi in Christi congregatione que non spargit.


M. 123 R. 134 L. 147

Ideo dico uobis: Omne peccatum et blasphemia remittetur hominibus, spiritus autem blasphemia non remittetur. Et quicunque dixerit uerbum contra Filium hominis, remittetur ei. Qui autem dixerit contra Spiritum sanctum, non remittetur ei, neque in hoc seculo, neque in futuro.

 Quia dicitis me non eiicere demones nisi in Beelzebub, ideo dico uobis: Omne peccatum, etc. [BEDA in Marcum.] Non tamen omnia passim dimittuntur omnibus peccata, sed digne penitentibus in hac uita. Refutatur hic Nouatianus, negans ueniam penitentibus martyrium incurrentibus. [AUG. ad Consentianum.] Blasphemia est, per quam de ipso Deo falsa dicuntur, et ideo peius est blasphemare quam peierare; quoniam peierando, falsarie adhibetur testis Deus; blasphemando, de ipso Deo falsa dicuntur. [HIERON.---BEDA.] Sensus ergo est: Qui scandalizatur infirmitate carnis mee, quia uocauerit me filium fabri, uoratorem, uini potatorem, ueniam habere poterit. Qui autem manifeste intelligens opera Dei, propter inuidiam opera Spiritus sancti Beelzebub  attribuit, huic nunquam remittetur, non quod ei negetur remissio, si peniteat; sed quia hic blasphemus, exigentibus malis meritis [multis], sicut nunquam ad remissionem, ita nec ad penitentiam peruenturus est. In contemptu namque boni aliquis lapsus adeo profundus est, quod nemo inde resurgit. Unde illud: Peccator cum uenerit in profundum peccatorum, contemnit . Econtra uero in amore boni aliquis supremus gradus est, a quo nullus labitur. In illo Paulus dicebat: Quis me separabit a caritate Christi?  [BEDA.] Illa igitur blasphemia in Spiritum sanctum, quia quisque in similitudinem diaboli et angelorum eius, contra conscientiam suam maiestatem deitatis oppugnare non trepidat, non habet remissionem in eternum, sed  reus erit eterni delicti, sicut Marcus exponit, subiungens testimonio Domini: Quoniam dicebant: Spiritum immundum habet . Qui uero Spiritum sanctum non esse, uel minorem Patre, humana ignorantia credunt et dicunt, irremissibili crimine non tenentur. Inquit Dominus: Qui manducat meam carnem et bibit meum sanguinem, in me manet, et ego in illo . [AUGUST., in homilia super hoc cap.] Nunquid sumens indigne sacramentum carnis et sanguinis eius, qui iudicium sibi manducat et bibit, et Paulus ait, manet in Christo et Christus in eo?  Profecto est quidam modus manducandi carnem illam, et bibendi sanguinem illum ad salutem, et quidam modus ad iudicium. Sic igitur  quidam modus est in blasphemia Spiritus sancti, qui meretur ueniam; quidam, qui non meretur. In Spiritu enim sancto spiritus immundus eiicitur, contra quam gratiam si quis loquitur impenitens, impenitentia ipsa est blasphemia Spiritus, que nunquam remittetur. Penitentia enim remissionem impetrat. De hac impenitentia tamen non potest iudicari, quamdiu impenitens uiuit. Paganus est hodie uel Iudeus uel hereticus? quid scis utrum cras fuerit fidelis? Non rapit Deus de hac uita impium, qui uult ut conuertatur et uiuat . [GREG., lib. XuII in Iob.] Sed si quis usque ad finem uite maneat impenitens, et ita moriatur, ei non remittetur hic uel in futuro. Est enim peccatum ad mortem, ait Ioannes, non pro illo dico ut roget quis . Ad  mortem, id est, usque ad mortem, quia peccatum quod hic non corrigitur, eius uenia frustra postulatur. [AUGUST. in homilia predicta.] Nec te moueat quod euangelista ait singulariter, uerbum, cum prolixa impenitentia pluribus uerbis blasphemiam contexat. Solet enim Scriptura multa uerba uerbum appellare, et illud uerbum quod factum est ad illum uel illum prophetam. Neque enim tantum uerbum unum locutus est aliquis propheta. Et Iacobus non ait uerborum, sed estote factores uerbi, et non auditores tantum . Quecunque igitur uerba uel ore uel sola cogitatione quis locutus fuerit corde impenitenti contra remissionem peccatorum, que fit in Ecclesia, uerbum dicit contra Spiritum sanctum. Quomodo autem remittetur illud, quod etiam remissionem impedit  aliorum. Dicitur ergo uerbum contra Spiritum sanctum, cum ex dispersione ad congregationem nunquam uenitur, que ad remittenda peccata accepit Spiritum sanctum. Quicunque autem in schismaticis uel hereticis congregationibus uel potius segregationibus baptizantur, quamuis non sint renati Spiritu tanquam Ismeli similes, qui secundum carnem natus est Abrahe , non secundum Isaac, qui secundum Spiritum, quia per promissionem ; tamen cum ad Ecclesiam catholicam ueniunt et societati Spiritus aggregantur, qua [quem.] foris procul dubio non habebant, non eis repetitur lauacrum carnis. Non defuit etiam foris positis ista forma pietatis, sed nisi intus non potest eis dari unitas Spiritus in uinculo pacis, de talibus  dicit Apostolus: Habentes formam pietatis, uirtutem autem eius abnegantes . Potest enim esse uisibilis forma palmitis etiam preter uitem, sed inuisibilem uitam radicis habere non potest nisi in uite. Proinde corporalia sacramenta que portant et celebrant etiam segregati ab unitate corporis Christi, formam possunt exhibere pietatis, uirtus uero pietatis inuisibilis et spiritualis ita in eis non potest esse, quemadmodum sensus non sequitur hominis membrum quando amputatur a corpore. Que cum ita sint, remissio peccatorum, quoniam non datur nisi in Spiritu sancto, in illa tantummodo Ecclesia dari potest, que habet Spiritum sanctum. [AUGUST., in Ench.] Qui ergo in Ecclesia remittit peccata non  credens, contemnit tantam diuini muneris largitatem, et in hac obstinatione mentis diem claudit extremum, reus est illo irremissibili peccato in Spiritum sanctum, in quo Christus peccata dimittit. Quod dicit Augustinus de baptizatis apud schismaticos uel hereticos, intellige de adultis, qui errore illorum imbuti sunt, uel etiam de paruulis, qui neque recta intentione offeruntur ad baptismum, neque recta intentione baptizantur, etsi exterius integram baptismi formam suscipiant. [BEDA, in Marcum.] Quomodo autem desiderium fornicandi dicitur spiritus fornicationis, et amor sectandi ebrietatem spiritus ebrietatis, ita uoluntas scienter impugnandi ueritatem, nuncupatur spiritus blasphemie, cuius remissio multis nulla fiet in eternum. Hic redarguitur  Origenes, asserens post iudicium uniuersale transactis seculorum uoluminibus innumeris, cunctos peccatores ueniam consecuturos, et ad celum ituros. Quod uero dicitur, neque in hoc seculo, neque in futuro, datur intelligi, quasdam culpas in hoc seculo, quasdam uero laxari in futuro. Quod enim de uno negatur, consequens est de quibusdam concedi, sed tamen de minimis peccatis credendum est, ut est otiosus sermo, immoderatus risus.


M. 124[X]

Aut facite arborem bonam, et fructum eius bonum, aut facite arborem malam, et fructum eius malum. Siquidem ex fructu arbor cognoscitur.

Me uidetis opera bona facere, et me uituperatis:  in quo magna dissonantia apparet. Igitur aut facite, id est, dicite me bonum sicut opus meum, aut utrumque malum, si potestis, et me et opus meum. [HIERON.] Nihil enim medium est, quin boni actoris bona tantum sint opera, et mali mala. Si ergo facta que cernitis bona sunt, non est diabolus qui ea facit. Seipsum dicit arborem; suum opus, fructum.

Progenies uiperarum, quomodo potestis bona loqui, cum sitis mali? Ex abundantia enim cordis os loquitur.

Hic ostendit illos esse malam arborem, et malos fructus dare, cum in intentione cordis eorum malitia abundet.


M. 125[u] L. 62

 Bonus homo de bono thesauro profert bona, et malus homo de malo thesauro profert mala.

Sic nec Christus mala, nec diabolus potest bona opera facere. [REMIG.] Thesaurus, cordis intentio est, ex qua Deus iudicat opera, ut aliquando minora maior, aliquando maiora minor merces sequatur.


M. 126[X]

Dico autem uobis, quoniam omne uerbum otiosum quod locuti fuerint homines, reddent rationem de eo in die iudicii.

[HIERON.] uos non potestis bona loqui cum sitis mali, et ideo  dico uobis, quoniam omne uerbum otiosum, quod locuti fuerint homines,  subaudis: tale est, quod de eo reddent rationem in die iudicii. Si otiosum uerbum non est absque periculo loquentis, quid erit de uobis qui calumniamini opera Spiritus sancti? Otiosum uerbum est, quod sine utilitate et loquentis dicitur et audientis, ut si fabule narrentur. Ceterum qui cachinnis ora dissoluit, et aliquid profert turpitudinis, et scurrilia replicat, non otiosi uerbi, sed criminosi tenebitur reus.

Ex uerbis enim tuis iustificaberis, et ex uerbis tuis condemnaberis.

Hinc est illud: Mors et uita in manibus lingue . uerba hic dicit non solum oris, sed etiam cordis. Coram hominibus etiam sepe fit, ut homo ex uerbis sui oris uel iustus iudicetur uel  eus.



CAPUT LXIII.


L. 122[X]

Factum est autem, dum irent, et ipse intrauit in quoddam castellum, et mulier quedam Martha nomine excepit illum in domum suam, et huic erat soror nomine Maria. Que etiam sedens secus pedes Domini, audiebat uerbum illius; Martha autem satagebat circa frequens ministerium.

[AUGUST.] Sedebat Maria ad pedes capitis nostri; et quanto humilius sedebat, tanto amplius capiebat. Confluit enim aqua ad humilitatem conuallis de tumoribus collis. Intenta erat Maria quomodo pasceretur a Domino; intenta erat Martha quomodo  pasceret Dominum. Ista conuiuium parat Domino, in conuiuio Domini iam illa iucundatur. Sciendum est, in his duabus esse figuratas presentem uitam et futuram, laboriosam et quietam, erumnosam et beatam. In Martha erat imago presentium, in Maria futurorum. uel ita: Iste due sorores duas demonstrant spirituales uitas, quibus presens exercetur Ecclesia. Martha actualem, qua proximo in caritate sociamur; Maria contemplatiuam, qua in Dei amore suspiramus. Actiua enim uita est, panem esurienti tribuere, uerbo sapientie nescientem docere, errantem corrigere, ad humilitatis uiam superbientem proximum reuocare, infirmantis curam gerere, singulis quibusque que expediant dispensare, commissis nobis qualiter subsistant preuidere. Contemplatiua  uero uita est, caritatem Dei et proximi tota mente retinere, ab exteriori actione quiescere, soli desiderio Conditoris inherere, ad uidendam faciem Creatoris inardescere, choris celestibus admisceri optare. Magister gentium de actiua uita commemorat sua pericula: in quibus etiam uisiones et reuelationes Domini commendans, significat se in speculatiua uita fuisse consummatum. Unde dixit: Siue enim mente excedimus, Deo; siue sobrii sumus, uobis .

Que stetit et ait: Domine, non est tibi cure quod soror mea reliquit me solam ministrare? Dic ergo illi ut me adiuuet.

Ex illorum persona loquitur qui, adhuc diuine contemplationis ignari, solum fraterne dilectionis  opus quod didicere, Deo placitum ducunt. Et bene Martha stetisse, Maria secus pedes Domini sedisse describitur; quia uita actiua laborioso desudat certamine, contemplatiua uero iam in Christo perfruitur mentis quiete. Non parat Maria respondendi sermonem, ne remitteret audiendi intentionem. Factus est autem eius aduocatus, qui iudex fuerat interpellatus. Unde sequitur:

Et respondens, dixit illi Dominus: Martha, Martha, sollicita es et turbaris erga plurima. Porro unum est necessarium.

uerba Domini nos admonent unum aliquid esse quo tendamus, quando in huius seculi multitudine laboramus. Inde Dauid: Mihi adherere Deo bonum  est , ut inhabitem in domo Domini omnibus diebus uite mee . Una ergo est theorica, id est, contemplatiua Dei cui merito uniuersa uirtutum studia postponantur. Repetitio autem nominis Marthe, indicium est dilectionis, aut admonitio intentionis, ut attentius audiret.

Maria optimam partem elegit, que non auferetur ab ea.

Pars Marthe bona est, sed Marie optima, que non auferetur, sicut actiua uita cum corpore deficit. uult homo, quando ministrat, aliquando facere quod non potest. Queritur quod deest, paratur quod adest, distenditur animus. Si Marthe sufficeret quod uolebat, adiutorium sororis non posceret. Onus necessitatis aufertur, dulcedo eterne ueritatis nunquam  quam. Transit labor multitudinis, et remanet caritas unitatis. Ignis enim amoris qui hic ardere inchoat, cum ipsum quem amat uiderit, in amore amplius inardescit. Tunc autem pietatis opera nullis sanctis necessaria erunt, ut uidelicet tribuatur esurienti cibus, sitienti potus, etc.



CAPUT LXIu.


M. 102[u] L. 69

Ioannes autem cum audisset in uinculis opera Christi, conuocans duos de discipulis suis, misit ad Dominum, dicens: Tu es qui uenturus es, in alium exspectamus?

Sensus est: Manda mihi utrum te debeam nuntiare inferis, quo descensurus sum: an non conueniat  te gustare mortem, cum Dei sis Filius. Gregorius super Ezechielem: Spiritus prophetie prophetantis animum tangit aliquando ex presenti, et non futuro, ut Ioannes ait: Ecce Agnus Dei . Moriturus tamen requisiuit per discipulos suos: Tu es qui uenturus es, an alium exspectamus? In quo ostenditur, quia uenisse Redemptorem nouerat; sed an per seipsum in infernum descenderet, dubitabat. Tali quippe lapsu pietatis et amoris, non infidelitatis, nec sancti crediderunt Christum moriturum. Unde princeps fidei Petrus ait: Absit a te, Domine, non erit tibi hoc . Mittit quoque Ioannes discipulos ad Christum eorum ignorantie consulendo, ut uidentes signa, credant. Scandalum enim patiebantur, quia audierant Iesum preponi  magistro suo. Hoc autem innotuit, ubi dixerunt: Rabbi, cui testimonium perhibuisti, ecce hic baptizat, et omnes ueniunt ad eum .

In ipsa autem hora curauit multos a languoribus et plagis et spiritibus malis, et cecis multis donauit uisum. Et respondens, dixit illis: Euntes, renuntiate Ioanni que uidistis et audistis, quia ceci uident, claudi ambulant, leprosi mundantur, surdi audiunt, mortui resurgunt, pauperes euangelizantur.

Ad scandalum nuntiorum referuntur hec, non ad interrogata. Pauperes dicit uel spiritu uel operibus, ut in predicatione nulla distantia sit inter nobiles et ignobiles, inter diuites et egenos. Pauperes euangelizantur, id est, Euangelio attrahuntur et  ad fidem conuertuntur.

Et beatus est qui non fuerit scandalizatus in me.

Hic respondit Dominus de humilitate mortis sue. Beati uidelicet sunt, quorum fidei nichil tentamenti afferet crux, mors, sepultura. [GREGOR.] Nuntios Ioannis, qui eum esse Christum non credebant, a perfidie scandalo castigat, et eidem Ioanni quod querebat, exponit; quia Deus est saluos faciendi, et Domini Domini exitus mortis . uisis tot signis, non scandalizari, sed admirari quisque potuit. Mens tamen infidelium grauiter tulit, cum Dominum post tot miracula mori uidit. Unde Paulus: Nos autem predicamus Christum crucifixum, Iudeis quidem scandalum, gentibus autem stultitiam . Mira faciebat Dominus, sed tamen mori  non dedignatus est. [HIERON.] At uero quia multis uidetur Ioannem saltem per scripturas prophetarum nouisse Christum moriturum, legamus et ita: Quomodo Dominus de Lazaro: Ubi est positus , dixit; sic Ioannes interrogat Christum nullo modo sibi, sed discipulis. Interrogatio quoque sic intelligi potest: Tu es quem lex uenturum predixit, an alius Christus exspectabitur? Respondet autem Dominus factis potius quam dictis. [AMBROS.] Utique uisa miracula testimonium plenum dant quod sit Filius Dei. Hec enim ante Euangelium uel rara, uel nulla fuere. Unus Tobias oculos recepit , et hec fuit angeli, non hominis medicina. Elias mortuum suscitauit ; ipse tamen rogauit et fleuit, hic iussit. Eliseus leprosum mundari  fecit , non tamen ibi ualuit precepti auctoritas, sed mysterii figura. Addit post supradicta de cruce et obitu et sepultura, quod est plenitudo fidei. Nullum enim maius est Domini testimonium, quam toto se unum obtulisse pro mundo. Hoc solo Dominus plene declaratur. Sic etiam a Ioanne declaratus est: Ecce agnus Dei, ecce qui tollit peccatum mundi .

Illis autem abeuntibus, cepit dicere de Ioanne ad turbas: Quid existis in desertum uidere? Arundinem uento moueri [agitatam]?

[HIERON.] Quia turba circumstans interrogationis mysterium nesciebat, et putabat Ioannem dubitare de Christo, ut intelligerent Ioannem non sibi, sed discipulis suis interrogasse, inquit istud ad laudem  Ioannis. Per arundinem, designat animam cognitione Dei uacuam, et ad immundorum spirituum flatum uagantem, quem non habebat Ioannes, quia nec prosperis erigebatur, nec aduersis inclinari nouerat.

Sed quid existis uidere? hominem mollibus uestimentis indutum? Ecce qui in ueste pretiosa sunt et deliciis, in domibus regum sunt.

An uana gloria ductus, lucra querit pro dapibus uel uestibus, qui locustis uiuit, et pilis camelorum induitur? Hic notandum, quia rigida uita et predicatio declinare debet mollium palatia, que frequentant mollibus induti, adulantes, qui ponunt puluinaria sub cubito , qui uitam peccantium  palpant, non pungunt, ut uel sic aliquid uenentur. Nemo existimet in studio pretiosarum uestium peccatum deesse. Unde Petrus in Epistola sua ad feminas: Non in ueste pretiosa .

Sed quid existis uidere? prophetam? Utique, dico uobis, et plus quam prophetam.

In hoc est Ioannes plus quam propheta, quia digito demonstrauit quem ceteri uenturum predixerant. [HILAR.] Illa duo sed: sed quid existis uidere, leguntur pro et mystice. Lex peccatis populi uincta, et pectoribus peccatorum quasi carceribus luce uacuatis inclusa tenebatur, ne per eam Christus intelligi posset. [AMBROS.] Mittit ergo discipulos ad Euangelium contuendum, ut supplementum consequatur, quia plenitudo legis est  Christus.  Cum igitur plerumque nutaret ueritas sine factis, fides plenissima gestorum testificationibus exhibetur. Ioannes non fuit mollibus uestitus, quia uitam peccantium non blandimentis fouit, sed aspere increpauit. Unde Salomon: uerba sapientium quasi stimuli, et sicut claui in altum defixi .


M. 103[II] R. 1 L. 70

Hic enim est de quo scriptum est: Ecce mitto angelum meum ante faciem tuam, qui preparabit uiam tuam ante te.

Utique plusquam propheta Ioannes; quia dicitur angelus non natura, sed officii dignitate, de quo Pater sic ad Filium ait in Malachia: Ante faciem  tuam preparabit uiam  , hoc est peruia reddet tibi corda auditorum penitentiam predicando et baptizando. [GREGOR.] Omnes etiam qui sacerdotii nomine censentur, angeli uoantur, propheta attestante, qui ait: Labia sacerdotis custodient scientiam, et legem requirent ex ore eius, quia angelus Domini exercituum est . Nec non fidelis, si a prauitate proximum reuocat, et ad bonum exhortatur; si eternum regnum uel supplicium erranti denuntiat, profecto angelus  existit Domini cum hoc facit.


M. 104[u] L. 72

Amen dico uobis, maior inter natos mulierum propheta Ioanne Baptista nemo est.

 Ut summam uirtutum eius comprehendam, inter natos mulierum  nemo maior eo fuit. Nulla enim Ioanni cum Filio Dei collatio. Non ceteris prophetis et patriarchis prefertur Ioannes, sed equatur. Utrum uero postea sanctior eo fuerat aliquis uel adhuc futurus sit, indiscussum relinquitur.

Qui autem minor est in regno celorum, maior est illo.

[BEDA.] Ioannes maior est inter homines, et angelus est; sed qui in terra est angelus, ipse est minor minimo angelorum qui in celis Domino ministrant. Omnis quoque sanctus qui iam cum Deo est, maior eo illo qui adhuc consistit in prelio.  Nonnulli de Saluatore hoc intelligi uolunt, ut qui Ioanne minor est nascendi tempore, ac multorum opinione maior sit dignitate in Ecclesia sanctorum, que a primo iusto incipiens, usque ad nouissimum electum perdurat.


L. 72[X]

Et omnis populus audiens, et publicani, iustificauerunt Deum, baptizati baptismo Ioannis.

In baptismate iustificabitur Deus, in quo est confessio et uenia peccatorum. In hoc iustificatur Deus, id est, apparet hominibus iustus; quia non contumacibus, sed remissionem peccatorum querentibus ignoscit, sicut scriptum est: Dic tu iniquitates tuas, ut iustificeris . Iustificatur  ergo, qui iniustitias accusando repellit, humiliter a Deo gratiam postulans: et iustus Dominus iustitias dilexit .

Pharisei autem et legisperiti consilium Dei spreuerunt in semetipsos non baptizati ab eo.

In semetipsos, id est, contra semetipsos; quia qui gratiam Dei respuit, contra seipsum facit; uel consilium Dei missum ad semetipsos noluerunt recipere, ut stulti. Consilium enim Dei fuit, ut per mortem Iesu mundum saluaret: quod pharisei et legisperiti spreuerunt


M. 105[u] L. 193

A diebus autem Ioannis Baptiste usque nunc, regnum celorum uim patitur, et uiolenti rapiunt illud.

 [AUGUST.] Ideo dictum est regnum celorum uim pati, quia reatus quem littera sine spiritu iubendo faciebat, credendo soluitur: et uiolentia fidei Spiritus sanctus impetratur. Grandis namque uiolentia est, generatos in terra celum querere, et possidere per uirtutem, quod non tenuimus per naturam. Omnis plus diligens regnum Dei quam terrena bona, uim facit in illud, hoc est, laborat et uiribus et uirtute, ut illuc tandem perueniat. A diebus Ioannis, hoc est, postquam Ioannes cepit predicare. Non dicit usque nunc Christus, quod tunc cessasset uis in regnum celorum; quia usque ad finem mundi durabit. uiolenti, id est uiolentiam facientes, rapiunt illud: cum uim nature faciunt, ut non ad terrena demergat, sed ad superna se subrigat.  Quasi rapere est, ubi nullum ius habemus, et quod angelorum est possessio, acquirere [HILAR.]. uel dicitur regnum celorum uim pati, quia gloria Domini Isrel patribus debita, a prophetis nuntiata, Christo oblata, fide gentium occupatur et rapitur, dum per penitentiam quam Ioannes predicauit, reuiuiscunt ad celestem patriam, quasi in alienum locum penetrantes.


M. 106[X]

Omnes enim prophete et lex usque ad Ioannem prophetauerunt. Si uultis recipere, ipse est Elias qui uenturus est. Qui habet aures audiendi, audiat.

[HIERON.] Non hoc ideo dicit, quod post Ioannem excludit prophetas. Legimus enim in Actibus apostolorum  Agabum prophetasse : sed quia tempus Christi aduenerat, quem predixerunt prophete uenturum usque ad Ioannem, qui eum demonstrauit, dicens: Ecce Agnus Dei . Elias autem dicitur Ioannes, quia uenit in spiritu et uirtute Elie ; par enim fuit in rigore mentis, et ambo in eremo uixerunt [REMIG]. Quidam putant Ioannem ideo uocari Eliam quia, sicut ille nuntiaturus est secundum aduentum Domini, ita Ioannes nuntiauit primum. Dicendo aures, requirit aures cordis, ut Ioannes mystice intelligatur Elias.


M. 107[u] R. 73

Cui autem similem estimabo generationem istam? Similis est pueris sedentibus in foro, qui clamantes  cequalibus dicunt: Cecinimus uobis, et non saltastis; lamentauimus et non planxistis.

[BEDA.] Generatio Iudeorum qui tempore Christi erant comparatur antiquis Iudeis, inter quos magna diuisio fuerat; pueri sunt prophete et doctores, qui fuerunt ante aduentum Christi, de quibus dicitur: Declaratio sermonum tuorum illuminat, et intellectum dat paruulis . Paruulis, id est, humilibus spiritu. Forum uel Synagoga est, uel Ierusalem, in qua iura preceptorum Dei condebantur. Ibi prophete, tanquam in publico fori conuentu, sui cequalibus, id est generis sui populis patria uoce exprobrabant, quod nec psalmis allecti ad laudem Dei assurrexerint corde deuoto, membrorum agilitate, quod notat saltus, nec threnis, id est lamentationibus  propheticis pro excidiis iam factis uel faciendis, ad penitentiam sint conuersi. Cecinimus uobis, nuptiale scilicet carmen, ubi et Dei uerbo anima et spiritui caro nubit. Psalmista autem, quasi in ipso actu nuptiarum positus, quadam letitia saltans, monuit nos ludere, dicens: Exsultate Deo adiutori nostro, iubilate Deo Iacob , et cetera. Sed quid sequitur? Et non audiuit populus meus uocem meam, et Isrel non intendit mihi . Clamat propheta: Hec dicit Dominus: Conuertimini ad me in toto corde uestro, in ieiunio et fletu et planctu, et scindite corda uestra et non uestimenta uestra . Et iterum: uentrem meum doleo, sensus cordis mei conturbati sunt in me . Et paulo post: Stultus populus meus me non cognouit,  filii insipientes sunt et uecordes . [HILAR.] Quoniam ad cantantium modum, saltantium modus officio corporis aptatur, dictum est: Cecinimus uobis, et non saltastis, hoc est, ad confessionem psallendi Deo prouocauimus, et non obedistis coaptando et confirmando uos doctrine.

uenit enim Ioannes, neque manducans, neque bibens; et dicunt, Demonium habet. uenit Filius hominis, manducans et bibens, et dicunt: Ecce homo uorax, et potator uini, et publicanorum et peccatorum amicus.

[BEDA.] Sicut, inquit, tunc, sic et nunc utramque uiam salutis respuistis. Quod dicitur: Lamentauimus, ad Ioannem pertinet, cuius abstinentia luctum penitentie significabat. Quod autem Lucas ait, cantauimus  tibiis , ad Dominum spectat, cuius cibus et potus cum ceteris letitiam regni figurabat.

Et iustificata est sapientia a filiis suis.

[HIERON. et BEDA.] Quidquid me putetis, ego tamen Dei uirtus et Dei sapientia intelligor iuste facere ab apostolis. Hic ostendit Dominus filios sapientie intelligere, iustitiam non esse in abstinendo uel in manducando, sed in temperantia non sumendi ea que merito reprehendi queant, et in equanimitate tolerandi inopiam. Non est enim regnum Dei esca et potus , quorum non usus, sed concupiscentia reprehenditur; imo iustitia et pax et gaudium . Iustificata sapientia est Dei dispensatio  atque doctrina a fidelibus comprobata, que superbis resistit, humilibus autem dat gratiam . In quibusdam codicibus legitur: Iustificata est sapientia ab operibus suis , quia sapientia non querit uocis testimonium, sed operum.



CAPUT LXu


M. 108[u] L. 115

Tunc cepit exprobrare ciuitatibus, in quibus facte sunt plurime uirtutes eius, quia non egissent penitentiam.

[CASSIOD.] Exprobrare est in faciem maledicere; obloqui uero, est absentem dolose mordere. Exprobrat itaque Dominus ad correctionem, predicendo uentura, non optando mala.

 ue tibi, Corozaim! ue tibi, Bethsaida! quia, si in Tyro et Sidone facte fuissent uirtutes que facte sunt in uobis, olim in cilicio et cinere penitentiam egissent. uerumtamen, dico uobis, Tyro et Sidoni remissius erit in die iudicii quam uobis.

[HIERON.] ue tibi, id est damnatio erit tibi. Corozaim et Bethsaida urbes sunt Galilee, in quibus Dominus signa fecit, quando circuibat uicos et ciuitates, curando infirmos, ut supra dictum est. [BEDA.] His preferuntur Tyrus et Sidon, que tantummodo naturalem legem habuerunt. Tyrus ac Sidon quondam amice Dauid et Salomoni erant, euangelizantibus Christi discipulis credidere, tantaque fidem deuotione susceperunt, ut Paulum apostolum a Tyro abeuntem, cuncti ciues cum uxoribus et filiis prosequerentur  usque ad naues . Cilicium quod de pilis camelorum et caprarum contexitur, memoriam peccati aspere pungentis significat; in cinere autem considerationem mortis, per quam tota humani generis massa in puluerem est redigenda, Dominus demonstrat. Porro in sessione apud Lucam, humiliationem designat, de qua Psalmista ait: Surgite postquam sederitis , quod est dicere: Humiliamini sub potenti manu Dei, ut uos exaltet in tempore uisitationis .

Et tu, Capharnaum, nunquid usque in celum exaltaberis? Usque in infernum descendes,

uel ideo demergeris, quia exaltata es superbe resistendo mee predicationi; uel ideo quia, exaltata mei hospitii fama, uirtutibus quas uidisti credere  noluisti. Exaltata fuit, ut Lucas ait, usque ad celum , secundum reputationem uidelicet illorum, qui existimabant quod ideo saluari posset, quia multas uirtutes Christi uidit. Sed quanto pluribus signis insignita est, tanto magis plectetur cum non crediderit.


M. 109[X]

Quia, si in Sodomis facte fuissent uirtutes que facte sunt in te, forte mansissent usque in hunc diem.

Utique non contigisset eis subuersio, si interuenisset correctio. Quod autem Dominus dicit, forte mansissent, nichil dubitat, sed humanum morem sequitur, qui sepius quod certissime scit, dubitatiue promit.

 uerumtamen, dico uobis, quia terre Sodomorum remissius erit in die iudicii quam tibi.

Cui multum donatum est, multum ab eo queritur ; et: Potentes potenter tormenta patientur . Sodomite etsi in uitiis exardebant, et, teste Ezechiele, inhospitales erant , facile tamen consensissent, si eis, licet indignis, gratia offerretur. Equidem Lot inter eos, etsi iustus, neque docuit, neque signa fecit . Quare autem sit predicatum non credituris, et non predicatum credituris? Nouit ille, cuius uniuerse uie sunt misericordia et ueritas . Cuius uult miseretur, non in iustitia, sed gratia; quem uult obdurat , non iniquitate, sed ueritate uindicte [AUGUST.] Sic tamen misericordia et ueritas obuiant  sibi , ut nec misericordia impediat ueritatem, qua plectitur dignus; nec ueritas misericordiam, qua liberatur indignus. Deus ab eterno sciens conuersationem hominum malam futuram, et quia nec sola seueritate possent saluari, nec sola misericordia peruenire ad profectum meritorum, decreuit quod in unoquoque tempore predicandum esset, unumquemque permittens suo iudicio, id est, naturali legi. Sed quia naturalis lex obtorpuit consuetudine peccandi, predicata est lex que refrenaret peccantes. Et quia iterum homo non se per legis seueritatem cohibebat, imo per interdictum reus tenebatur: predicata est misericordia, que saluaret confugientes ad eam, et excecaret refutantes, mittens gentes ad promissiones Iudeorum, ut ipsi  Iudei saltem emulatione gentium conuerterentur. Et hec est altitudo consilii Dei , quo mira prouidentia Iudeos et gentes reduxit ad uitam, quam perdiderant in Adam.



CAPUT LXuI.


R. 61[uIII] L. 91

Et cum uenissent apostoli ad Iesum, nuntiauerunt illi omnia que fecerant et docuerant.

ueniunt apostoli ad Iesum, riui ad fontem. Ad locum unde exeunt, flumina reuertuntur . Nuntiant illi que fecerant et quomodo docuerant, semper gratias referentes super his que acceperunt.


 R. 62[X]

Et ait illis: uenite seorsum in desertum locum, et requiescite pusillum. Erant enim multi qui ueniebant et redibant, nec manducandi spatium habebant.

Que autem necessitas fuerit requiei, ostenditur cum dicitur: Erant enim qui ueniebant, etc. Seorsum ducit quos eligit, ut inter male uiuentes mala non attendant, ut Lot in Sodomis , et Iob in terra Hus , et Abdias in domo Achab . Requiescite, inquit, pusillum, ut aues in ramis sinapis: pusilla requies est hic sanctis et longus labor; sed postea dicetur illis, ut requiescant a laboribus suis . ueniebant et redibant multi. In arca Ne animalia que intus  erant, foras mittebantur , et que foris erant, intus erumpebant: sic in Ecclesia, Iudas discessit , latro accessit. Quandiu a fide receditur, nec Ecclesie requies est sine merore, Rachel plorans filios suos noluit consolari . Erit autem manducandi spatium sanctis in conuiuio, in quo libabitur nouum uinum, cum cantabitur canticum nouum in celo nouo et terra noua, ab hominibus nouis .



CAPUT LXuII.


L. 107

Post hec autem designauit Dominus et alios septuaginta duos, et misit illos binos ante faciem suam, in omnem ciuitatem et locum quo ipse erat uenturus.

 Sicut duodecim apostoli forma sunt episcoporum, sic septuaginta duo figura presbyterorum, id est, secundi ordinis sacerdotum: tametsi in primis Ecclesie temporibus utrique presbyteri, utrique uocabantur episcopi. Bene septuaginta duo mittuntur, siue quia totidem gentibus Euangelium predicandum erat, ut quomodo duodecim, primo propter duodecim tribus Isrel missi sunt, isti propter exteras gentes mitterentur, seu quod predicantium numeros totus orbis per Euangelium sancte Trinitatis illustrandus intimabatur, sicut sol triduano ambitu sue lucis septuaginta duas horas explicat. Nam ipse Dominus se diem dicit, suos uero apostolos horas; ita: Nonne duodecim hore sunt diei?  Per tres dies  uero mysterium Trinitatis ostenditur, unde tertia die resurrexit Dominus, et populus antiquus ad montem Sinai perueniens , die tertia legem accepit, et idem fluuium Iordanem , quo baptismi gratia commendata est, tertia die qua uenerat, transiuit. Bini mittuntur, in quo nobis innuit quia qui caritatem erga alterum non habet, predicationis officium suscipere nullatenus debet. Minus autem quam inter duos caritas haberi non potest. Nemo enim proprie ad se ipsum caritatem habere dicitur. Ante faciem suam eos mittit, quia uerba exhortationis precurrunt, per que ueritas in mente suscipitur. Sepe pro sua nequitia predicantium lingua restringitur, sepe ex subiectorum culpa. De sua nequitia ait Psalmista: Peccatori autem  dixit Deus: Quare tu enarras iustitias meas, et assumis testimonium meum per os tuum ? De uitio subiectorum ait Dominus ad Ezechielem: Linguam tuam adherere faciam palato tuo, et eris mutus, nec quasi uir obiurgans, quia domus exasperans est . Ac si dicat: Plebs non est digna cui exhortatio fiat.

Et dicebat illis.


L. 116[I] M. 98 R. 96 A. 120

Qui uos audit, me audit; et qui uos spernit, me spernit. Qui autem me spernit, spernit eum qui me misit.

[BEDA.] In audiendo uel spernendo Euangelium, discant auditores non uiles personas quaslibet audire  uel spernere, sed ipsum Saluatorem et suum Patrem. In discipulo enim magister auditur, et in Filio Pater honoratur. uel ita: Qui non facit misericordiam uni de fratribus meis, nec mihi facit, qui pro illis formam serui et pauperis habitum suscepi. Qui me spernit, spernit eum qui me misit, quia ego et Pater unum sumus .


L. 117[X]

Reuersi sunt autem septuaginta duo cum gaudio, dicentes: Domine, etiam demonia subiiciuntur nobis in nomine tuo. Et ait illis: uidebam Satanam sicut fulgur de celo cadentem.

Tunc uidi, quando corruit. Quod ait, sicut fulgur cadentem, de supernis lapsum significat: et quia  deiectus, adhuc transfigurat se in angelum lucis.  Differunt discipuli honorem nomini Christi, sed quia infirma adhuc fide gaudent in uirtutibus, et de signorum operatione efferuntur, exemplo terrentur, et ad humilitatem reuocantur, ut agnoscant se terrenos, si superbierint, humiliandos, recordando diabolum eiectum ob superbiam de celo .

Ecce dedi uobis potestatem calcandi super serpentes et scorpiones, et super omnem uirtutem inimici, et nichil uobis nocebit.

Per serpentes et scorpiones omne genus spirituum immundorum, eiiciendorum de obsessis, significat, quamuis ad litteram possit accipi. Paulus etenim a uipera inuasus, nil passus est aduersi , et Ioannes, hausto ueneno, illesus mansit. Serpentes quidem, nocentes dente, seuientes aperte, sunt uel homines uel demones, qui inchoandis uirtutibus uenena praue persuasionis obiiciunt. Scorpiones uero, cauda nocentes, clam insidiantes, sunt illi qui consummatas uirtutes uitiare contendunt.

uerumtamen in hoc nolite gaudere, quia spiritus uobis subiiciuntur. Gaudete autem, quod nomina uestra scripta sunt in celis.

Spiritus eiicere et uirtutes alias facere, interdum non eius est meriti qui operatur; sed inuocatione nominis Christi conceditur, uel ad condemnationem eorum qui inuocant, uel ob utilitatem eorum qui uident et audiunt. In quo semper honoratur  Deus, per cuius nomen miracula fiunt, licet facientes signa, despiciantur. In Actibus apostolorum filii Sceue eiiciebant demones , et Iudas proditor multa signa fecisse narratur. Gaudeant ergo discipuli Christi non de humiliatione demonum, sed de sua sublimatione, ut unde illi ceciderunt subleuati, isti ascendant humiliati. Eorum namque nomina scripta esse in celis, est illos esse predestinatos. Quamuis enim singula sint in Dei memoria eternaliter affixa, quadam tamen prerogatiua dicitur: Nouit Dominus qui sunt eius .


M. 110[X] L. 118

In ipsa hora exsultauit Spiritu sancto, et dixit: Confiteor tibi, Pater, Domine celi et terre, quia abscondidisti  hec a sapientibus et prudentibus, et reuelasti ea paruulis.

Exsultans in spiritu sancto de salute humilium quibus loquebatur, gratias agit et exsultat in Patre, quod apostolis aduentus sui aperuit sacramenta, que ignorauerunt Scribe et Pharisei qui sibi sapientes uidebantur Unde supra: Iustificata est sapientia a filiis suis . Confessio non semper penitentiam, sed aliquando gratiarum actionem significat. In hoc quod ait, Pater, ostendit se esse genitum a Deo, non creatum, ut heretici dicunt in hoc quod dicit, Domine, Creatorem celi et terre. [BEDA.] Pulchre sapientibus et prudentibus, non insipientes et hebetes, sed paruulos  opposuit, ut probaret se tumorem damnare, non acumen  scientie. Humilitas enim clauis est scientie, de qua alibi dicit: Tulistis clauem scientie , id est, humilitatem fidei Christi, qua ad diuinitatis eius agnitionem peruenire poteratis.

Etiam, Pater, quoniam sic fuit placitum ante te.

Sensus est: Certe, Pater, hec fecisti, quia sic placuit ante te, id est, tibi in conspectu tuo. His uerbis exempla humilitatis accipimus, ne temere discutere superna consilia de aliorum uocatione aliorumque repulsione presumamus. Non enim rationem reddidit, sed sic Deo placitum dixit, ostendens quia iniustum esse non potest, quod placuit iusto. Unde et in uinea laborantibus mercedem reddens, ait: uolo et huic nouissimo dare sicut et tibi . In cunctis ergo a Deo dispositis, aperta  ratio est occulte iustitia uoluntatis.


M. 111[III] L. 119 A. 148, 30

Omnia mihi tradita sunt a Patre meo.

[HIERON.] Ideo confiteor Patri, quia omnia mihi tradidit Pater. Non dicit omnia de elementis, sed de his qui per Filium accedunt ad Patrem, et ante erant rebelles. De his omnibus alias dicit: Omne quod dat mihi Pater ad me ueniet . [AMBROS.] uel ita: Cum audis omnia, agnoscis Omnipotentem; non decolorem, non degenerem Patri. Cum audis tradita, confiteris Filium, cui per naturam unius substantie omnia iure sint propria, non dono collata per gratiam. Nota quia Christus in eo quod  homo est confitetur, id est gratias agit Patri, imo indiuidue Trinitati. In hoc uero quod ipse est splendor, qui de Patre splenduit supra intellectum, nullas refert gratias, licet omnia a Patre habeat, quia per naturam habet.


M. 112[III] L. 119 A. 3 et 44 et 61 et 67 et 87 et 90 et 142 et 154

Et nemo nouit Filium nisi Pater, neque Patrem quis nouit nisi Filius, et cui Filius uoluerit reuelare.

[HIERON.---BEDA.] Erubescat Eunomius, dicens se plenam notitiam habere de Patre et Filio. Non ita intelligendum est hoc, quasi Filius a nullo possit sciri nisi a Patre solo, Pater autem non solum a Filio, sed ab eis etiam quibus reuelauerit Filius, sed ad utrumque referendum est quod ait: Et cui uoluerit  Filius reuelare, ut intelligas utrumque per Filium reuelari. uerbo enim suo Pater se declarat, et uerbum seipsum declarat, quia mentis nostre lumen est. [HILAR.] Tradita autem Filio non alia sunt, quam que in eo soli Patri nota sunt. Nota uero Filio soli sunt que Patris sunt. Atque ita in hoc mutue cognitionis secreto, intelligitur non aliud in Filio ignorabile exstitisse, quam quod in Patre ignorabile sit. Attende ubi solus Pater Filium, solusue Filius Patrem nosse dicitur, nonnisi creaturarum fieri exclusionem. Neque enim Filius a notitia sui ipsius excipitur, neque Pater, quin seipsum cognoscat excluditur; et Spiritus sanctus utrique consubstantialis, ab utriusque plena agnitione nequaquam separatur. Unde Paulus: Spiritus scrutatur omnia etiam profunda Dei  .

Et conuersus ad discipulos suos, dixit:


M. 113[X]

uenite ad me, omnes qui laboratis et onerati estis, et ego reficiam uos.

[HIERON.] De onere peccati dicit, uel pressos iugo legis inuitat ad Euangelium. Qua ratione est Euangelii gratia leuior lege, cum in lege adulterium, in Euangelio concupiscentia: ibi homicidium, hic ira puniatur? In lege opera requiruntur, in Euangelio uoluntas: que, licet effectum non habeat, premium tamen non amittit, ut si uirgo non uoluntate corrumpatur, apud Euangelium uirgo suscipitur, apud  legem quasi corrupta repudiatur. Laboratis dicit, uel in legis difficultatibus, uel in diuitiis acquirendis. Reficiam uos, id est recreabo uos exoneratos per Euangelium, promittens regnum eternum.

Tollite iugum meum super uos, et discite a me quia mitis sum et humilis corde; et inuenietis requiem animabus uestris.

Iugum dicitur Euangelium Christi, Iudeos et gentes in una fide coniungens, ut terram cordis sui excolant per uomerem sacri eloquii. Tollite iugum super uos, in superiori scilicet mentis uestre, in honore habentes. Exemplo quoque meo discite mites esse corde et humiles corde, ne lateat serpens in specie columbe. Humiles quippe neminem contemnunt;  mites quoque in lenitate animi iugiter perseuerantes, nullum ledunt; et sic per quietem mentis inueniunt tandem sempiternam requiem animabus suis.

Iugum enim meum suaue est, et onus meum leue.

[HILAR.] Quid iugo Christi suauius? quid onere leuius? Probabilem fieri, ab scelere abstinere, bonum uelle, malum nolle, amare omnes, odisse malum, eternam uitam sequi, presentibus non capi, nolle inferri alteri quod sibi ipsi perpeti sit molestum. Licet angusto initio sit arcta uia, ut alibi dicit, que ducit ad uitam , processu tamen temporis ineffabili dilectionis dulcedine dilatatur. Iugum fidei suaue est, comparatione legis, quia ibi uulnerantur pueri, hic lauantur saluandi. Onus Euangelii leue est, quantum  ad legem; quia ibi adulterium punitur per lapidationem, hic purgatur per penitentiam.


L. 182[u] M. 96

Si quis uenit ad me, et non odit patrem suum et matrem, et uxorem et filios, et fratres et sorores, adhuc autem et animam suam, non potest meus esse discipulus. Et qui non baiulat crucem suam et uenit post me, non potest meus esse discipulus.

[GREGOR.] Percontari libet, quomodo parentes precipimur odisse, qui iubemur et inimicos diligere  Et de uxore ueritas dicit: quod Deus coniunxit, homo non separet . Et Paulus ait: uiri, diligite uxores uestras, sicut et Christus Ecclesiam . Si uim perpendimus precepti, utrumque  agere ualemus, ut et proximos diligamus, et aduersarios in uia Dei obediendo nesciamus. Sic nimirum proximis odium adhibere debemus, ut in eis et diligamus quod sunt, et habeamus odio quod in Dei itinere obsistunt nobis. Et ut hoc demonstraret agendum Dominus, mox addidit, dicens: Adhuc autem et animam suam. Tunc etenim animam nostram bene odimus, cum eius carnalibus desideriis non acquiescimus, sed baiulando crucem, Dominum sequimur. Que ergo contempta ad melius ducitur, quasi per odium amatur. Huic doctrine de contemptu mundi et de abiectione corporis annectitur sub comparatione turris edificande de perseuerantia, ad quam necessaria est cum humilitate patientia. Ac si dicat: Ita debetis odisse, crucem  baiulare, uenire post me; quia sic consummabitur fidei edificium, sic uenitur ad regnum. Et hoc est quod sequitur.


L. 183[X]

Quis enim ex uobis uolens turrim edificare, non prius sedens computat sumptus qui necessarii sunt, si habet ad perficiendum: ne posteaquam posuerit fondamentum, et non potuerit perficere, omnes qui uident, incipiant illudere ei, dicentes: Quia hic homo cepit edificare, et non potuit consummare?

Omne quod agimus, preuenire per considerationem debemus. Si igitur in fundamento fidei perfecte uite sublimitatem per assumptam patientiam [penitentiam]  consummare cupimus, prius nos ad aduersa seculi preparemus. Hoc enim inter terrenum et celeste edificium distat, quod terrenum edificium construitur expensas colligendo, celeste autem dispergendo. Sedentes igitur computemus, id est, a tumultibus mundi quiescentes, diligenter discernamus erogandam esse temporalem substantiam et cor auertendum a cupiditatibus et animam preparandam contra seculi aduersa. Alioquin deficientes in edificio bone operationis, irrisionem patiemur ab inimicis ex nostro defectu gratulantibus; quia iuxta Pauli uocem, spectaculum facti sumus mundo, angelis et hominibus .

Aut quis rex, iturus committere bellum aduersus alium regem, non sedens prius cogitat, si possit cum  decem millibus occurrere ei, qui cum uigenti millibus uenit ad se? Alioquin adhuc illo longe agente, legationem mittens, rogat ea que pacis sunt.

Si rex a rege pacem querit, multo magis nos infirmi cum Deo pacem habere debemus. Quasi committere bellum cum Deo est, aliquem intelligere ex meritis saluari ab eo iuste. uerum hac similitudine ostenditur, nullum ad gloriam pertingere posse, nisi seueri iudicis sententia temperetur per misericordiam. In conspectu enim eius omnis homo imperfectus. Sicut ergo premeditatio necessaria est ad cauendam inimici irrisionem, ita necessaria est ad impetrandam iudicis misericordiam, fortasse malum opus a nobis abscidimus; sed numquid rationem cogitationis nostre reddere sufficimus? Quasi  cum decem millibus occurrit Deo, qui offert opera decem mandatorum, que exterius gessit; sed Deus quasi cum duplicato numero contra uenit, cum uix preparatum in solo opere, discutit simul de opere et cogitatione. Longe adhuc esse dicitur, quia nondum presens in iudicio uidetur. Mittamus ergo legationem ad eum nobis placandum, lacrymas scilicet et misericordie opera ex puro affectu.


L. 184[u] M. 96

Sic ergo omnis ex uobis, qui non renuntiat omnibus que possidet, non potest meus esse discipulus.

Quandoquidem non potest bene edificare qui non computat sumptus, nec secure potest occurrere qui non premittit legationem: ergo nec meus potest esse  discipulus qui non renuntiat omnibus. Hic docetur quod edificare turrim, facere pacem cum fortiore, nichil est aliud quam esse discipulum Christi; preparare uero sumptus, uel mittere legationem ad faciendam pacem, nichil aliud est, quam renuntiare omnibus que possidemus. Inter que et amor proximorum et anima nostra, quam quidam accipiunt pro temporali uita, intelliguntur, et quam sic possidere debemus, ut non nos impediat ad eterna. Distat tamen inter renuntiare omnibus, et relinquere omnia; quia paucorum perfectorum est relinquere omnia et solis eternis inhiare, cunctorum autem fidelium, renuntiare omnibus, hoc est, sic terrena gerere, ut tamen tota mente ad celestia tendant.



CAPUT LXuIII.


L. 41[II] M. 114 R. 24

Et factum in Sabbato secundo primo, cum transiret iehsu per sata, uellebant esurientes discipuli eius spicas et manducabant contricantes manibus.

[HIERON.---BEDA.] Ideo discipuli Domini spicas confricabant, quia  manducandi spatium non habebant, propter nimiam importunitatem eorum qui ueniebant ut curarentur . Unde quasi homines esuriebant. Confricatio illa uitam austeriorem significat, non uitam querentium preparatas epulas, sed cibos simplices. Nota primos apostolos litteram Sabbati destruere, contra Ebionitas, qui cum alios apostolos recipiant,  Paulum quasi transgressorem legis repudiant. [BEDA.] Bene Lucas Sabbatum quod apostoli soluebant, deuteroproton, hoc est, secundo primum nuncupat. uolebat enim intimare obseruantiam legis Sabbati ultra cessare debere, et naturalis Sabbati libertatem, que fuit usque ad tempora Moysi, ceteris diebus similis, oportere restitui. Huius itaque temporis Sabbatum, quo sicut in ceteris diebus utilia licet operari, secundo primum ad distinctionem Iudaici Sabbati appellat, primum uidelicet, hoc est, prelatum; secundum, uel temporis ordine, uel gratie munere, ut nil aliud secundo primum Sabbatum intelligas esse, quam inferiori superius. Unde si quis Iesum Christum secundo primum Adam uelit appellare, non errat: qui merito scilicet et gratia,  non humane natiuitatis ordine primum precessit Adam. Potest et ita intelligi, ut Sabbatum Noui Testamenti secundum et primum sit: secundum, quia post legale est; primum, quia ante decreta legis a iustis obseruabatum antiquis. Mystice autem discipuli per sata transcunt id est, per gentes, eorum salutem esurientes. Unde illud: Surge, Petre, macta et manduca . Mira sacramenti concordia est, mactari animalia et confricari spicas, sicut Paulus dicit: Mortificate membra uestra que sunt super terram, et exuite uos ueterem hominem cum actibus suis . uellere spicas, est homines a terrena intentione eruere; fricare autem manibus, ab ipsa etiam carnis concupiscentia, quasi ab integumentis aristarum, puritatem mentis exuere. Grana uero  manducare, est emundatum quemque ab omni inquinamento carnis et spiritu per ora predicantium Ecclesie membris incorporari. Apud Marcum discipuli pregredientes Dominum, hec egisse referuntur ; quia precedit sermo doctoris, et subsequitur gratia superne uisitationis. [BEDA.] Bene hoc fit Sabbatis, quia predicatores pro spe quietis eterne laborant, ad quam et alios inuitant. uel ita: Ager est mundus; agri seges, humani generis fecunditas; spice, fructus Ecclesie, quibus saturantur apostoli, nostro se alentes profectu. Aliter: Per sata ambulant cum Domino, qui, obtemperantes diuinis imperiis, delectantur in sacris eloquiis. Esuriunt in satis, cum in sacris eloquiis, que legendo  transeunt, illa inuenire desiderant: quibus amplius accensi, amore Dei quasi pane pascantur. Et hoc in Sabbatis, dum a turbidis cogitationibus uacare et uidere quam suauis est Dominus, gaudent. uellunt spicas et terunt, cum testimonia Scripturarum assumunt et discutiunt, donec medullam dilectionis extrahant, que sub uilitate littere, quasi sub aristarum horrore uelatur; sed qui solam littere superficiem sequuntur, stulti defensores Sabbati, neque mentis refectionem norunt, neque animarum requiem querunt. Unde sequitur:

Quidam autem Phariseorum dicebant illis: Quid facitis quod non licet in sabbatis?

Hec alii euangeliste narrant Domino obiecta fuisse. Sed siue illi, siue discipulis eius, siue utrisque  dicta sint, ad eum quasi ad magistrum pertinebat responsio, in qua noue gratie munere designat, otium legis esse gratie opus, arguens doctores legis nescire legem De frugum quidem uastatione nulla fit questio, quia licet per legem de uinea uel fruge uicini edere, sed non falcem mittere uel foras eiicere.

Et respondens iehsu, dixit ad eos: Nec hoc legistis quod fecit Dauid cum esurisset ipse et qui cum eo erant, quomodo intrauit in domum Dei, et panes propositionis sumpsit et manducauit, et dedit his qui cum eo erant, quos non licebat manducare nisi solis sacerdotibus?

Dauid, fugiens Saulem, uenit in Nobam, et ab  Achimelech sacerdote postulauit cibos . [BEDA.---AMBR.] Qui cum panes laicos non haberet, dedit ei consecratos, quibus soli sacerdotes et leuite uesci debebant: hoc tamen interrogans, si pueri sui a mulieribus mundi essent ab heri et nudiustertius . Non enim dubitauit, salutem hominum esse hostiam Deo placabilem, secundum prophetam dicentem: Misericordiam uolo et non sacrificium?  Quod est dicere: Magis uolo de famis periculo hominem liberare, quam Deo sacrificium offerre. Sensus est: Si et Dauid sanctus est, et Achimelech pontifex a uobis non reprehenditur, sed legis uterque mandatum probabili excusatione transgressi sunt, et fames in causa est: cur idem non probatis in apostolis quod in ceteris? Panes propositionis  ante Sabbatum cocti, mane Sabbati offerebantur, et super sacram mensam ponebantur, sex hinc, et sex inde, ad alterutros conuersi, duabus pateris aureis superpositis thure plenis, que permanebant usque ad aliud Sabbatum. Et tunc pro illis alii ponebantur, et illi sacerdotibus exhibebantur, et thure accenso in igne sacro, in quo holocausta fiebant, aliud thus super duodecim alios panes adiiciebatur. Qua hora superueniens Dauid, panesque consecratos accipiens, ostendit figurate sacerdotalem cibum ad usum transiturum esse populorum, siue quod omnes uitam sacerdotalem debemus imitari, siue quod omne filii Ecclesie sacerdotes sunt. Ungimur enim in sacerdotium sanctum, offerentes nosmetipsos Deo hostias spirituales. Abiathar autem  filius Achimelech, uel, ut quidam codices habent, Abimelech, aderat cum patre, ubi Dauid panes petiit et accepit. Occiso autem Abimelech a Saule cum uiris domus sue, qui erant de genere sacerdotali, octoginta quinque, fugit Abiathar ad Dauid, comes factus exsilii eius. Postea uero, regnante Dauid, summi sacerdotii gradum accepit, maioris excellentie factus, quam pater suus, et ideo dignus cuius Dominus mentionem faceret, ut Marcus refert, quasi summi sacerdotis, etiam patre uiuente.

Et dicebat illis.


M. 115[X]

Aut non legistis in lege, quia Sabbatis sacerdotes  in templo Sabbatum uiolant, et sine crimine sunt? Dico autem uobis, quia templo maior est hic.

[HIERON.] Sabbatum uiolabant sacerdotes, occidendo tauros, circumcidendo pueros; hic non pro nomen, sed aduerbium loci legendum est, quasi dicat: Ego Dominus templi qui sum hic, sum maior templo, id est melior, et ideo si figurale templum potuit defendere sacerdotes sibi seruientes, cur spirituale non potest defendere discipulos sibi credentes?


R. 25 M. 116 L. 42

Sabbatum propter hominem factum est, et non homo propter Sabbatum.

Ideo maior cura est abhibenda saluti hominum,  quam custodie Sabbati. Sic enim mandatum est Sabbatum custodiri, ut si necessitas esset, non fieret reus qui solueret. Sabbato circumcidi non est prohibitum, cum fuerit necessarium. Iosue muros Iericho, septem diebus cum exercitu circuiuit , et Macchabei necessitate pugnauerunt Sabbato. Unde discipulis esurientibus, quod licitum non erat in lege, necessitate famis factum est licitum. Hodie etiamsi quis eger ieiunium corruperit, non tenetur reus.



CAPUT LXIX.

Factum est autem in alio Sabbato, ut intraret in Synagogam et doceret. Et erat ibi homo, et manus eius dextera arida.

[BEDA.] Sabbatis precipue Dominus docet et operatur  uirtutes, non solum ut insinuet spirituale Sabbatum, sed etiam propter celebriorem populi conuentum. Homo manum habens aridam, humanum genus indicat in bono opere arefactum, pro manu in primo parente extensa ad uetitum pomum; sed Domini miseratione restitutum est saluti, per manus innocentes extensas in cruce. Bene in Synagoga manus erat arida; quia ubi maius donum scientie, ibi transgressor maiori subiacet culpe [HIERON.] Aeger iste dicitur fuisse cementarius, queritans uictum manibus, et Iudeorum manus, cui spiritalis edificii cura commissa fuit, arida erat usque ad aduentum Saluatoris, postea autem reddita est dextra in apostolis credentibus.

 Obseruabant autem Scribe et Pharisei, si in Sabbato curaret, ut inuenirent accusare illum.

Quia discipulos probabiliter excusauerat, ipsum obseruabant, ut si in Sabbato curaret, trangressionis, si non curaret, crudelitatis aut imbecillitatis eum arguant.

Ipse uero sciebat cogitationes eorum. Et ait homini qui habebat manum aridam: Surge, et sta in medium. Et surgens stetit.

Hinc est illud: Dominus scit cogitationes hominum, quoniam uane sunt  In medio stetit eger, ut ab omnibus uideretur.

Ait autem ad illos iehsu: Interrogo uos si licet Sabbato benefacere, an male? Animam saluam facere, an perdere?

 [BEDA.] Id est, hominem curare, an a perditione non liberare? Preueniens calumniam que sibi parabatur, arguit Iudeos, existimantes in Sabbato etiam a bonis operibus feriandum, cum lex dicat: Omne opus seruile non facietis in eo . Sed de peccato dictum est opus seruile: omnis enim qui facit peccatum, seruus est peccati . More autem Scripturarum, animam pro homine posuit, ut illud: He sunt anime que exierunt de femore Iacob . uel ideo curaturus corpus de anime saluatione interrogat; quia ipsa manus sanatio salutem anime significabat, que a bonis operibus cessans, aridam quodammodo dextram habere uidebatur. Nullum siquidem summe pius perdit, sed quando non saluat, dicitur perdere Scripture consuetudine,  sicut indurauit cor Pharaonis , id est non emolliuit, sed indurari permisit.

At illi tacebant. Et circumspectis omnibus, dixit homini: Extende manum tuam. Et extendit, et restituta est sanitati manus eius sicut et altera.

Non habentes quid respondeant, tacent; et Dominus circumspicit omnes, quasi incredulitati eorum irascens. Manus iubetur extendi; quia debilitas infructuose anime nullo melius ordine quam eleemosynarum largitate curatur. Unde Ecclesiasticus: Fili, non sit manus tua ad capiendum porrecta, et ad dandum collecta . [HIERON.] Homo etenim iste significat auaros, qui nolentes dare, uolunt accipere; predari, et non largiri. Quibus dicitur ut extendant manus suas, id est, qui furabatur, iam  non furetur; magis autem laboret operando manibus suis quod bonum est, ut habeat unde tribuat indigentibus . Homo quippe aduentum Christi dextram habuit languidam, quia ab eleemosynis torpebat; sinistram sanam, quia sue utilitati intendebat. At uero, ueniente Christo, dextra sanatur ut sinistra, quia, quod congregauerat auide, modo distribuit ex caritate.

Et dixit ad eos: Quis erit ex uobis homo, qui habebit ouem unam, et si ceciderit hec Sabbatis in foueam, nonne tenebit et leuabit eam? Quanto magis melior est homo oue?

Ideoque licet Sabbato benefacere. Competenti exemplo ostendit illos Sabbatum uiolare in opere  cupiditatis, qui eum uiolare arguunt in opere caritatis. Pro eodem ponit, in Sabbato benefacere, et animam saluam facere. Obseruantia quidem Sabbati figurabatur, quia per sex seculi etates bona fecerint, in septima quiete a malis tantum feriabant. Non enim otiosus erit boni operis fructus, in laude Dei quiescere. [AUGUST] Ubi Mattheus dicit Dominum interrogatum, si licet Sabbatis curare: nichil repugnat Marco et Luce, narrantibus illos interrogatos a Domino: Si licet Sabbatis benefacere an male. Intelligendum namque est, quod prius ipsi interrogauerunt Dominum, deinde Dominus eos, et illis tacentibus, proposuit similitudinem de oue.

Ipsi autem repleti sunt insipientia, et colloquebantur ad inuicem quidnam facerent de Iesu.

 [HIERON.] Liuor est in causa. Non enim culpa fuit uel hominem manum extendere, uel Iesum sanare; sed magna insipientia est de nece eius tractare, cuius beneficiis plurimum indigebant.


M. 118[X]

iehsu autem sciens, secessit inde, et secuti sunt eum multi, et curauit eos omnes.

Noluit iehsu dare Phariseis occasionem impietatis contra se: fugit itaque odientes, et accedit ubi inuenit per amorem sequentes, unde curari merentur.

Et precepit eis, ne manifestum eum facerent, ut adimpleretur quod dictum est per Isaiam prophetam, dicentem: Ecce puer meus quem elegi, dilectus meus  in quo bene complacuit anime mee; ponam Spiritum meum super eum, et iudicium gentibus nuntiabit. Non contendet, neque clamabit, neque audiet aliquis in plateis uocem eius .

Non curationis taciturnitas iubebatur, nam salus unicuique reddita, ipsa sibi testis erat. [HILARIUS.] Iubendo ergo secretum, Dominus gloriandi de se iactantiam declinat, et nichilominus cognitionem sui prestat in eo ipso, quod admonet de se taceri; quia obseruantia silentii ex re que sit silenda, proficiscitur. Quin etiam per hanc tacendi de se uoluntatatem, dictorum per Isaiam effectus impletur. Ex persona Patris dicit Isaias: Ecce puer meus. [REMIG.] In forma uidelicet serui, puer malitia, non sensu, electus est ad restaurandum genus humanum, ad  quod non erat alius idoneus. Unde probatur specialiter dilectus a Deo, et in eo paterne uoluntati beneplacitum fuisse. Ipse enim solus est Agnus sine macula. Anima quippe Dei affectus uoluntatis eius intelligitur. Spiritum dicit Spiritum sanctum, de quo alibi: Requiescet Spiritus Domini super eum . Iudicium futurum, et modo iusta fieri iudicia, licet occulta, nuntiabit gentibus per predicationem Noui Testamenti. Platee sunt spatiosa uita, in qua morantes et conuerti nolentes, uocem Domini non audiunt, quocirca non sua uoce, sed per parabolas eis interdum loquebatur. Contra tales non contendit, neque clamauit: Qui cum malediceretur, non maledixit : sed sicut ouis  ad occisionem ductus est, non aperiens os suum .

Arundinem quassatam non confringet, et linum fumigans non exstinguet, donec eiiciat ad uictoriam iudicium, et in nomine eius gentes sperabunt.

[HIERON.] Qui peccanti non porrigit manum, nec portat onus fratris, quassatum calamum confringit: et qui modicam fidei scintillam contemnit in paruulis, linum fumigans exstinguit. Hec autem Christus non fecit, potius uenit querere quod perierat . Patientiam namque seruauit, donec iudicium quod in eo agebatur, ad uictoriam perueniret, et expulso mundi principe, in regnum rediret ad dexteram Patris sedens, donec ponat inimicos sub pedibus . [HILAR.] uel ita: Dicit  arundinem, que quassata sit, non esse confractam, id est, gentes uento uanitatis agitatas, et in peccatis quassatas, in salutem per Christum reseruatas. Linum fumigans ait non esse exstinctum, hoc est, exiguum spiritum ex reliquiis ueteris gratie, Isrel non esse ablatum, quia totius resumendi luminis in tempore penitentie sit facultas. Per arundinem quoque intelligi possunt Iudei, omni uento cedentes, qui ab inuicem discrepando dissipati sunt. [REMIG.] Linum uero fumigans sunt gentes, quas, naturalis legis ardore fere exstincto, erroris fumus amarissimus inuoluit, quousque de parua scintilla in magnum ardorem caritatis Christus illas suscitauit. Equidem predicatio eius nullis insidiis superata, tandiu mundo lucebit, donec eiiciat, id est,  ostendat ultimum iudicium, ad uictoriam de omnibus inimicis suis plenariam et non retractandam. Nomen Christi, est ipsius notitia in fide Christiana. in quo gentes Christiane sperabunt.



CAPUT LXX.


L. 43[II] M. 149 R. 60

Factum est autem in illis diebus, exiit in montem orare: et erat pernoctans in oratione Dei.

[BEDA.] Sanat ut Deus, orat ut homo. Quando orat, theoricam uitam; quando sanat, actiuam uitam insinuat: ne quis pro cura proximi a contemplationis studio torpescat, uel pro studio diuine contemplationis, quamuis superior sit, proximi curam negligat. Quia Pater omnia posuit in manus  Filii, iudex est: quod est insigne prouide potestatis. Filius tamen ut formam hominis impleret, obsecrat Patrem pro nobis, quia aduocatus est nobis, in quo consistit officium pietatis. Inde Ioannes: Aduocatum habemus apud Patrem Iesum Christum . Si aduocatus est, debet pro nostris interuenire peccatis. Non ergo quasi infirmus obsecrat, sed quis impetrat, orandi formam prescribens, quam debemus imitari. Exiit autem orare in montem qui Deum orando querit, exsurgentem uitiorum strepitum premens, ad uerticem sublimioris curie progrediens, ut exteriore cessante tumultu in quodam mentis secreto per interna desideria silenter cum Domino loquatur. Qui uero de diuitiis aut honore seculi, aut de morte inimici orat, in  imo iacet, et oratio ei fit in peccatum .


M. 131[II] R. 36 L. 76

Et exiens de domo, sedebat secus mare, et congregate sunt ad eum turbe multe, ita ut, in nauiculam ascendens, sederet. Et omnis turba stabat in littore.

Utrum Dominus eadem die, qua post orationem uocauit discipulos, an alio tempore, exiens de domo, fecerit ea que sequuntur, minime conturbat illum, qui nouit in preoccupando et recapitulando modum narrandi euangelistarum. Mattheus quidem, post illud quod narrat de matre et fratribus Domini, hec continuo subiunxit, dicens: In illo die, exiens iehsu de domo sedebat secus mare, etc. . uerum more Scripture diem ponendo pro tempore  uisus est preoccupare. Lucas uero apostolorum electionem procul dubio ante sermonem in monte habitum factam, illo modo quo pretermissa recapitulari solent, commemorat, dicens: Et cum dies factus esset, uocauit discipulos suos, et elegit duodecim ex ipsis, quos apostolos nominauit . [HIERON.] Probabile est itaque, quod historie proprius ordo hic habeatur. Nil tamen prohiberet in hoc loco, ut sepe alibi, artificialem ordinem attendi. Misericors Dominus egreditur de domo, id est, de profundis mysteriis, et sedet iuxta mare huius seculi, ut saltem in littore audiatur. Etenim mare mundus est, qui gustatus amarus est, et uitiorum fluctibus inquietus. Sed ab ipso Domino eripiuntur predestinati, qui amara dulcificat, tristitiam conuertit in gaudium,  egritudinem in salutem. Quoties autem in Euangelio turbe uocabulum interseritur, sicut diuersitas hominum, sic etiam diuersitas intimatur uoluntatum. Diuersis enim de causis Christum sequebantur. [HILAR.---BEDA.] Congregatio tamen turbarum figurabat frequentiam populorum, per apostolos ad Christum colligendam. In quorum mentes ascensurus erat per fidem: quod iudicat ascensus in nauem. Nauis namque in mari typum prefert Ecclesie, in medio non credentium et contradicentium edificande, intra quam uerbum uite positum et predicatum, gratia sue uisitationis illam illustrat, et dilectam sibi mansionem in ea consecrat. Hi uero qui extra sunt, in modum arene steriles atque inutiles, adiacent, et diuini sermonis capere  intelligentiam non possunt. uerumtamen in littore stantes, qui neque in mari, neque in naui erant, figuram gestant illorum, qui ab amaritudine reproborum se subtraxerunt, sed nondum celestibus mysteriis, que desiderant, sunt imbuti.

Et locutus est eis multa in parabolis, dicens:



CAPUT LXXI.

Ecce exiit qui seminat, seminare.

[HIERON.---BEDA.] Multa in parabolis loquitur; quia, si cuncta parabolice loqueretur, absque emolumento recessissent auditores. Parabola est rerum in natura discrepantium sub aliqua similitudine facta comparatio. Sator qui exiit seminare, Christus Filius  Dei intelligitur, qui exiens de sinu Patris, uenit in mundum ad seminandum per se ac per suos hominibus uerbum ueritatis, quod apud Patrem uidit.

Et dum seminat, quedam ceciderunt secus uiam, et conculcata sunt, et uenerunt uolucres celi, et comederunt ea.

Quedam ceciderunt, subaudis: grana siue semina secus uiam. uia est mens, malarum cogitationum sedulo meatu trita et arefecta. Ubi dupliciter perit semen, quia transitu carnalium cogitationum conculcatur, et demones comedunt illud, id est, quadam delectatione rapiunt et absorbent, ut nec memoria mens teneat, quod opere exercere neglexit. Demones autem uolucres celi appellantur, uel quia  sunt celestis et spiritualis nature, uel quia in ere habitant.

Alia autem ceciderunt in petrosa, ubi non habebant terram multam. Et continuo exorta sunt, quia non habebant altitudinem terre. Sole autem orto, estuauerunt, et quia non habebant radicem, aruerunt.

Semina que cadunt in petrosa, id est super terram petris abundantem, germinare quidem cito queunt, sed non figitur radix, quoniam terre altitudinem, hoc est profunditatem non habet, et idcirco estu solis arescit. Petra significat hic duritiam proterue mentis; terra, lenitatem anime obedientis; sol, feruorem persecutionis. Cadit ergo semen uerbi supra petram, quando dulcedine promissionum mouet indomitum cor, nullo uere fidei uomere penetratum.  Ubi non inuenit, ut Lucas ait, humorem , id est uirtutis amorem. Et statim exortum est per recordationem tantummodo, non per efficaciam, quoniam non habebat altitudinem terre, id est profunditatem boni cordis, ubi solide fundaretur. Et quando exortus est sol, id est estus persecutionis, uel cuiuslibet tribulationis, exestuauit, id est ad siccitatem uenit, et ex toto exaruit, eo quod firmi desiderii radicem non habebat. Altitudo quidem terre, est probitas animi disciplinis celestibus eruditi, et in tentationibus probati.

Alia autem ceciderunt in spinas, et creuerunt spine, et suffocauerunt ea.

Alia semina ceciderunt in spinas, hoc est inter  spinas. Cadit quoque uerbum Dei inter spinas, cum suscipitur a corde diuitiarum cura sollicito, et tunc multiplicate diuitie que per spinas intelliguntur, occupant mentem, ut fructus spiritualis in ea proficere non possit.

Alia uero ceciderunt in terram bonam, et dabant fructum: aliud centesimum, aliud sexagesimum, aliud tricesimum.

Sicut in terra mala tres fuere diuersitates, sic sunt in bona tres. Alius enim bonus est, alius melior, et alius optimus. Cum denarius numerus pro perfectione soleat accipi, quia in decem preceptis legis custodia continetur; centenarius, qui per multiplicatum denarium surgit, pro magna perfectione ponitur. Terra ergo bona fructu centuplo fecundatur,  quando mite cor et docile per amorem proximi actiuam, et per amorem Dei contemplatiuam adipiscitur uitam, et spiritualium ornatur perfectione uirtutum. In senario autem numero, quia mundi ornatus expletus est, congrue perfectio bone operationis in adimpletione Decalogi, sexagesimus fructus intelligitur; tricesimus uero fructus est in fide sancte Trinitatis impletio legis.

Hec dicens clamabat: Qui habet aures audiendi, audiat.

Ubicunque hec admonitio interponitur, mysticum esse et attentius querendum ostendit quod dicitur. Igitur qui habet aures cordis, id est intelligentiam mentis, audiat, hoc est, spiritualiter hec uerba intelligat.



CAPUT LXXII.


M. 136

Aliam parabolam proposuit illis, dicens: Simile factum est regnum celorum homini, qui seminauit bonum semen in agro suo.

[RABAN.] Regnum celorum intellige Christum, qui dat in celestibus regnare; eique seruire, regnare est. Bonum quidem non seminat nisi bonus, qui semen bone uoluntatis ad bona opera studet perducere.

Cum autem dormirent homines, uenit inimicus eius, et superseminauit zizania in medio tritici; et abiit. Cautelam moraliter intimat habendam. Dormientes sunt magistri Ecclesie, cum inertia et incuria negligunt  sibi commissos, uel cum dormitionem mortis accipiunt. Tunc siquidem, precedente nomine Christi, superseminat diabolus zizania in medio tritici, id est inducit hereticos inter iustos. Qui ideo triticum appellati sunt, quia excussi fuerunt a paleis infidelitatis per fidem. Et abiit, quia inter iustos diu stare non potuit.

Cum autem creuisset herba et fructum fecisset, tunc apparuerunt et zizania.

Crescit herba, cum uerbum predicationis fidelium promouetur; fructificat, cum bone spei opera monstrat: et tunc incipiunt manifestari hereticorum dogmata. Quod uidentes boni hominos sed nondum spirituales, qui omnia iudicent, iuxta illud Pauli: Spiritualis iudicat omnia , mouentur,  quia sub nomine Christi sunt hereses. Unde sequitur:

Accedentes autem serui patris familias, dixerunt ei. Domine, nonne bonum semen seminasti in agro tuo? Unde ergo habet zizania? Et ait illi: Inimicus homo hoc fecit.

Audito dolo, paterfamilias non exarsit in ira, nec mox ulcisci uoluit, ita et nos lesi, patienter feramus. Diabolus propterea inimicus homo appellatur, quia Deus esse desiderauit. Unde in nono psalmo scriptum est de eo: Exsurge, Domine, non confortetur homo . uigilent ergo prepositi Ecclesie, ne inimicus homo seminet zizania, id est, hereticorum dogmata. Serui autem dixerunt ei: uis,  imus et colligimus ea? Et ait: Non, ne forte colligentes zizania, eradicetis simul cum eis et triticum.

[RABAN.] Hic datur penitentie locus et discretionis exemplum. Ibi namque patienter tolerandi sunt mali, ubi aliqui inueniuntur qui adiuuentur boni. Preterea qui hodie errat, cras forsitan defendet ueritatem, et necesse est ut mali permisti sint bonis, per quos exerceantur, uel quorum comparatione nitantur ad melius.

Sinite utraque crescere usque ad messem, et in tempore messis dicam messoribus: Colligite primum zizania, et alligate ea in fasciculos ad comburendum. Triticum autem congregate in horreum meum.

Dicit in fasciculos ligari zizania, quia pro modo peruersitatis sue punietur unusquisque; sed qui  unitatem fidei amauerunt, in celestes mansiones congregabuntur. Hic iustitia notatur. Longanimitas uero, ubi dicit: Sinite utraque crescere usque ad messem. [HIERON.] Hoc uidetur illi esse contrarium, quod Paulus dicit: Auferte malum de medio uestri , et nequaquam societatem habendam cum his qui fratres nominantur, et sunt adulteri et fornicatores; sed non est. Inter triticum enim antequam ueniat ad spicam, et zizanium, quod nos lolium appellamus, grandis similitudo est, et uix possunt distingui. Hoc ergo, sinite utraque crescere, de ambiguis dictum est; illud uero, auferte malum, de manifestis. Itaque mali tolerandi sunt inter bonos, donec eorum malitia manifesta fiat, ne iusti eradicentur cum iniustis. Neque enim de dubiis iudicandum  est, donec ueniat dies in quo reuelabuntur occulta cordium et simulationes impiorum. Nonnulli tamen habentes zelum Dei, sed non secundum scientiam, uitare presumunt nondum conuictos in crimine, nondum confessos: ac si dicant: uis, imus et colligimus eos, id est excommunicabimus illos? uerum diuina Scriptura, nec non matura prelatorum sententia corripit tales, quemadmodum Dominus increpat Iacobum et Ioannem, ubi non recepti in quadam ciuitate, dicunt: Domine, uis dicamus ut ignis descendat de celo, et consumat illos ?



CAPUT LXXIII.


M. 137[II] R. 44 L. 167

Aliam parabolam proposuit eis, dicens: Cui simile  est regnum Dei; et cui simile esse estimabo illud? Aut cui parabole comparabimus illud? Simile est grano sinapis, quod accipiens homo seminauit in hortum suum, quod minimum est quidem omnibus oleribus, et fit arbor, ita ut uolucres celi ueniant et habitent in ramis eius.

Regnum celorum, predicatio Euangelii est. Unde Dominus ad Iudeos: Auferetur a uobis regnum Dei, et dabitur gentibus . [HIERON.] Seminator est Saluator qui seminat in animis credentium; uel ipse homo seminans in corde suo. Predicatio Euangelii, minima est omnium disciplinarum; quia primo uix creditur predicanti Christum crucifixum. Philosophicis autem disciplinis quamuis primo credatur,  tamen ad ultimum nichil utile in eis esse cognoscitur, et sicut olera herbarum cito decidunt . Sed predicatio Euangelii parua uisa in principio, tandem crescit, non sicut herbe que cito arescunt et corruunt, sed sicut arbor, que longa annositate et optima fertilitate gaudet. uolucres, sunt anime credentium; rami, diuersitates dogmatum, ut pro uarietate morborum uaria sit medicina [BEDA.]. uel ita: Regnum Dei, id est, fides per quam uenitur ad Deum, comparatur grano sinapis; uel quia uenena dicitur expellere, id est, omnia dogmata prauitatis, uel ob similem feruorem quem habet. Fides enim primo quasi abiecta et amari saporis, propter infirmitatem Christi, sed aduersis trita, gratiam sue uirtutis effundit, et odore suo  circumstantes adimplet, dum gloria resurrectionis et ascensionis etiam post mortem predicatur toto orbe terrarum. Homo est Christus; hortus, Ecclesia disciplinis excolenda, ut uirtutum gramina crescant. Qui bene dicitur granum quod seuerit, accepisse; quia dona que cum Patre nobis tribuit ex diuinitate, nobiscum accepit ex humanitate. Unde illud: Accepisti dona in hominibus . uirtus fidei per orbem crescit, et in mente cuiusque credentis, quia nemo repente fit summus Ascensiones, inquit Psalmista, in corde eius disposuit, uidebitur Deus deorum in Sion . uolucres igitur sunt anime iuste, que uirtutum pennis ad superna tendunt, et ibi requiescunt. Unde illud: Quis dabit mihi pennas sicut columbe, et uolabo et  requiescam?  Potest etiam in grano sinapis, Dominice incarnationis humilitas intelligi. Quod acceptum homo misit in hortum suum, quia corpus crucifixi Saluatoris accipiens Ioseph in horto sepeliuit. Sed qui reputabatur minimus ceterorum hominum, qui per olus accipiuntur, iuxta illud, omnis caro fenum , creuit et factus est in arborem, quia resurrexit et ascendit in celum. Ramos expandit in quibus uolucres requiescerent; quia predicatores dispersit in mundum, in quorum dictis et consolationibus fideles auditores ab huius uite fatigatione respirarent.



CAPUT LXXIu.


M. 138[u] L. 168

 Aliam parabolam locutus est eis: Simile est regnum celorum fermento, quod acceptum mulier abscondit in farine satis tribus, donec fermentatum est totum.

[HIERON.] Diuersus est stomachus hominum, et ideo diuersi cibi proponuntur, ut qui non delectatur uno, delectetur alio. Fermentum de farina est, quod aceruo generis sui uirtutem acceptam reddit. [HILAR.] Huic se Dominus comparauit. Quem acceptum mulier, uidelicet Synagoga, per iudicium mortis abscondit, arguens legem et prophetas Euangelio dissolui. Ipse autem farine mensuris tribus, id est legis et prophetarum, et Euangelii equalitate cooperatus [coopertus], omnia unum facit, ut quod lex constituit, prophete nuntiauerunt, id ipsum  Euangelii profectibus expleatur. Fiunt namque omnia per Dei Spiritum, eiusdem et uirtutis et sensus, nichilque aliud ab alio mensuris equalibus fermentatum, dissidens reperietur. Farina ideo dicitur sacra Scripturam, quia reficit legentes. Aliter: Mulier ista intelligitur Ecclesia uel Dei sapientia, quie fermentum  abscondit in tribus satis farine, id est, in spiritu et anima et corpore populi, donec fermentatum est totum, ut illa tria in unum directa, non discrepent inter se. Spiritus est mens et ratio anime; farina similis est populo, quia sicut ipsa ex diuersis granis conficitur, sic populus ex diuersis etatibus. uel tres anime uirtutes, quasi tria sata farine in unum saporem rediguntur, cum per notitiam Scripture possidemus  in ratione prudentiam, in ira odium contra uitia, in desiderio cupiditatem uirtutum. Aliter: Ecclesia fidem nominis farine satis tribus miscet, id est credulitati Patris et Filii et Spiritus sancti. Cumque in unum fuerit fermentatum, non nos ad triplicem Deum, sed ad unius Deitatis notitiam perducit. Farina dicitur diuinitas, quia satiat fideles animas. Tria uero sata, sunt tres persone quia mensurabiliter est loquendum de eis, ut ait Apostolus: Non plus sapere quam oportet sapere, sed sapere ad sobrietatem . Satum est genus mensure, iuxta morem prouincie Palestine, unum et dimidium modium capiens. [BEDA.] uel ita: Fermentum significat dilectionem, que feruere facit mentem. Nos uero quotquot timoris et spei exercitio  quasi mola superiore et inferiore conterimur, per farinam significamur, ut unus panis multi simus in Christo. Abscondit ergo Ecclesia fermentum dilectionis in farine sata tria; quia precipit ut diligamus Deum toto corde, tota anima, tota uirtute. Possunt etiam in farine satis tribus tres Dominici seminis fructus, trigesimus scilicet et sexagesimus et centesimus intelligi, id est, coniugatorum, continentium, uirginum. uel sata tria sunt tria genera hominum, Ne, Daniel, Iob. Tam diu autem caritas in mente recondita crescere debet, donec mentem totam in sui perfectionem commutet, ut nil preter Deum diligat, recolat. Quod hic inchoat, sed in alia uita perficitur. [HILAR.] Aliter: Tria sata farine, genus humanum est, ex tribus filiis Ne reparatum.  Cui sapientia Dei fidem, dilectionem, sanam doctrinam commendat, donec totum fermentetur, id est, donec in fine mundi omnes fideles ad gloriam perfecte resurrectionis perueniant.


M. 139[uI] R. 45

Hec omnia locutus est iehsu in parabolis ad turbas. R. Et talibus multis parabolis loquebatur eis uerbum prout poterant audire.

M. Et sine parabolis non loquebatur eis, ut impleretur quod dictum est per Prophetam dicentem: Aperiam in parabolis os meum ; eructabo abscondita a constitutione mundi.

Etiam talibus parabolis loquebatur turbis, quod per similitudinem terrenam facile poterant percipere  celestia. Sine parabolis non loquebatur eis; quia nullus facile eius sermo inuenitur, in quo non aliquid parabolarum sit intermistum. Ex persona Domini dicitur in psalmo septuagesimo septimo: Aperiam in parabolis os meum. Quare attentius considerandum est, parabolice eum locutum esse, eructabo abscondita, de thesauro secreti mei predicando mysteria.


M. 131[II] R. 31 L. 76

Et accedentes discipuli, dixerunt ei: Quare in parabolis loqueris eis? Qui respondens, ait illis: Quia uobis est datum nosse mysteria regni celorum, illis autem non est datum.

[BEDA.] Mysteria regni celorum, id est, secreta  Scripturarum, reuelabuntur uobis qui mecum estis, et sequacibus uestris, spirituali intelligentia intreuntibus ad me. Illis autem qui foris sunt, ut Marcus scribit, in parabolis omnia fiunt Foris quidem dicit esse, non solum illos qui neque curabant intrare nauem, neque cognoscere ueritatem, sed et omnes illis similes, corporis sensus tantum sequentes, ut nichil spiritualiter intelligant. Nota, ubi dicit in parabolis omnia fieri his qui foris sunt, insinuat non solum in uerbis Domini, sed et in factis parabolas esse, id est, signa mysticarum rerum, ad quas peruersi non penetrant.


R. 46[X]

Seorsum autem discipulis suis disserebat omnia.

Illi enim digni erant audire mysteria in intimo  penetrali sapientie, qui remoti cogitationum tumultibus, in solitudine uirtutum permanebant.


M. 133[I] R. 37 L. 77 A. 109

Ideo in parabolis loquar eis, quia uidentes non uident, et audientes non audiunt, neque intelligunt, et adimpletur in eis prophetia Isaie dicens: Auditu audietis, et non intelligetis: et uidentes uidebitis, et non uidebitis 

[HIERON.] uidentes non uident, hoc est, ingenio presumentes se uidere, priuantur spirituali intellectu; et audientes foris non audiunt corde, quod est non intelligere. Unde Isaias: Auditu exteriore audietis predicationem Christi, et non intelligetis, et uidentes frequenter uidebitis exteriori uisu miracula  eius, et non uidebitis oculo mentis.

Incrassatum est enim cor populi huius, et auribus grauiter audierunt, et oculos suos clauserunt, nequando uideant oculis, et auribus audiant, et corde intelligant, et conuertantur, et sanem eos.

Abundantia malitie dicit incrassatum cor Iudeorum, quapropter ingrate susceperunt uerba Domini, quod fuit grauiter audire. Oculos suos clausisse dicuntur, ne arbitremur esse culpam nature, non uoluntatis. Cum enim possent cogitare et intelligere, auerterunt pre inuidia intuitum mentis, et ita ipsa sibi causa fuerunt, ut Deus eos deserendo excecaret. [AUGUST.] Unde Ioannes: Propterea non poterant credere, quia dixit Isaias: Excecauit oculos  eorum ut non uideant . Quia predixit Isaias in spiritu prescientis omnia Iudeorum excecationem, non poterant credere, non quod ex necessitate non possent, et ita nulla culpa esset eis, sed quia nolebant. Non poterant credere; quia Dei ignorantes iustitiam, suam statuere uolebant. Excecantur et indurantur; quia negando diuinum adiutorium, non adiuuantur. Quod autem dicuntur non posse credere, ista est culpa uoluntatis humane, sicut quod dicitur Deus se ipsum negare non posse, laus est uoluntatis diuine. Nolentes igitur oculos et aures aperire ueritati, meruerunt ut nunquam uideant oculis, non audiant auribus et non intelligant corde, quod est neque uidere, neque audire, et non conuertantur ad penitentiam, et non  sanentur a peccatis, ut innocentiam recipiant. [AUGUST.] uel ita: Ideo parabolas multi audierunt, quia excecati erant, et inde excecati, quia superbia incrassatum cor habebant. Excecatio uero et parabolarum obscuritas, fuit eis occasio; nequando, hoc est, ne aliquando salubrius conuerterentur per illum, qui terribilis in consiliis super filios hominum, quibus uult miseretur, et quos uult iuste deserit. Nam quia obscure dicta non intellexerunt, ideo non crediderunt in eum, et sic crucifixerunt, et sic post resurrectionem miraculis territi de reatu maioris criminis compuncti sunt; unde accepta indulgentia, maiori flagrant dilectione. De aliis dicit Dominus: Loquar eis in aliis linguis et in aliis labiis , manifesta scilicet apostolorum doctrina,  et nec sic exaudient me ; de his uero dicere potest, et uel sic exaudient me.


M. 134 [u] L. 120

uestri autem beati oculi, quia uident, et aures uestre, quia audiunt. Amen quippe dico uobis, quia multi prophete et iusti cupierunt uidere que uidetis, et non uiderunt; et audire que auditis, et non audierunt.

[BEDA.] Illos oculos dicit beatos, qui sacramenta Christi cognoscunt. Prophete et iusti, sicut Isaias et Abraham, uiderunt in enigmate, et non in specie. Abraham exsultauit ut uideret diem Christi, uidit, et gauisus est . Isaias et alii prophete uiderunt gloriam Domini, unde et uidentes sunt appellati.  Sed in enigmate uiderunt, non in presentia, ut apostoli, qui nequaquam per angelos aut uarias uisionum species opus habebant doceri. Quos Lucas reges dicit, Mattheus iustos appellat; quia magni reges sunt, qui tentationum suarum motibus regendo preesse nouerunt, non succumbere. Nota quia minor gratia minorque sacramentorum Christi notitia fuit in prophetis quam in apostolis, qui presertim accepto Spiritu sancto, mundum etiam illustrauerunt. uerumtamen aliqui prophetarum et aliquando, supra hominem rapti, sine enigmate contemplati sunt intellectuali uisione diuinitatem pariter ut apostoli. Unde Dominus in libro Numeri: Si quis fuerit inter uos propheta Domini, in uisione  apparebo ei, uel per somnium loquar ad illum. At non talis seruus meus Moyses. Ore enim ad os loquar ei, et palam, non per enigmata et figuras Dominum uidet .



CAPUT LXXu.


M. 135 [II] R. 38 L. 78

uos ergo audite parabolam seminantis: Omnis qui audit uerbum regni, et non intelligit, uenit malus et rapit quod seminatum est in corde eius. Hic est qui secus uiam seminatus est.

[RABAN.] Omnis qui audit uerbum regni, eterni, et intelligere negligit, talis est, subaudis: quod uenit malus, id est diabolus ad eum. Hic est qui seminatus est, id est super quem semen cecidit secus  uiam. Indignans enim percipere uerbum Dei quod audit, nullatenus intra cordis uiam pessimis cogitationibus tritam, suscipit illud. uel ita: Extra uiam que est ueritas Christi, seminatur uerbum, et non in uia, cum auditores non curant retinere illud nec intelligere. In quam uiam qui non intrat, sed in circuitu uadit, errorem incurrit. Cauendum est, ubicunque Dominus exponit sermones suos, ne aliud quam ipse exponit uel plus intelligere uelimus. Exposuit autem, ut doceret, significationes querendas in his etiam que non explanauit.

Qui autem supra petrosa seminatus est, hic est qui uerbum audit, et continuo cum gaudio accipit illud; non habet autem in se radicem, sed est temporalis. Facta autem tribulatione et persecutione propter  uerbum, continuo scandalizatur.

Ita dicitur homo qui semen uerbi suscipit, seminatus, sicut terra postquam semen receperit, dicitur seminata. Qui ergo seminantur super petrosa, id est super cogitationes plenas duritia ad retinendum quod libenter audiunt, temporales dicuntur; quia ad tempus credunt, et in tempore tentationis scandalizantur, quod est a tranquillitate mentis ruere. [HIERON.] Multum quippe distant inter eum, qui multis tribulationibus Dominum negare compellitur, et eum qui ad primam persecutionem corruit.

Qui autem est seminatus in spinis, hic est qui uerbum audit, et sollicitudo seculi istius et fallacia diuitiarum  suffocat uerbum, et sine fructu efficitur.

[GREGOR.] Diuitie etsi interdum delectent, tamen spine sunt, quia cogitationum suarum punctionibus mentem lacerant; et cum usque ad peccatum pertrahunt, quasi inflicto uulnere cruentant. Quas bene Dominus fallaces appellat, quia diu nobiscum permanere non possunt, nec mentis inopiam expellunt. Sole diuitie uere sunt, que nos in uirtutibus diuites faciunt. Sollicitudines et diuitie et uoluptates suffocant, quia importunis cogitationibus suis guttur mentis strangulant, et dum bonum desiderium ad cor intrare non sinunt, quasi aditum uitalis flatus claudendo necant. Duo sunt in diuitiis contraria, sollicitudines uidelicet et uoluptates, que possessores suos et afflictos et lubricos faciunt. Sed  quia uoluntas afflictioni non conuenit, alio tempore sollicitudo spe acquirendi seu timore perdendi affligit, alio uoluptas per affluentiam emollit, et effluere facit. Multi quidem, audientes disputationem contra auaritiam uel luxuriam, dicunt contemptores seculi et castos homines esse beatos; sed ubi species concupiscibiles eorum obtutibus presentantur, mox recedit ab eis quidquid recte cogitauerant. Seminati ergo supra petrosam terram et in spinis, sunt illi, qui uerbum et probant et desiderio gustant, sed ne ad utilitatem uerbi perueniant, uite huius aduersa terrendo uel prospera blandiendo eos retardant. Contra que damna utraque semen quod acceperat, tutari curabat Paulus qui ait: Per arma iustitie a dextris et a sinistris .

 Qui uero in terram bonam seminatus est, hic est qui uerbum audit et intelligit et fructum affert, et facit aliud quidem centum, aliud autem sexaginta, porro aliud triginta.

Diuersitas bone terre, anime sunt pie credentium. He uerbum Dei suscipiunt, conseruant, et, ut Lucas habet [ait], in patientia fructificant, quia bona agunt, et mala proximorum equanimiter tolerant, ut post flagella humiliter suscepta ad requiem suscipiantur. Sic uua calcibus tunditur, et in uini saporem liquatur. [GREGOR.] Sic oliua contritionibus expressa, amurcam deserit, et in olei liquorem pinguescit. Sic per trituram aree a paleis grana separantur, et in horreum purgata perueniunt. Quisquis ergo appetit plene uitia uincere, studeat  humiliter purgationis sue flagella tolerare. Centesimum fructum deputamus uirginibus, sexagesimum uiduis et continentibus, trigesimum sancto matrimonio. [BEDA.] Quod autem triginta refertur ad nuptias, digitorum coniunctio insinuat, que quasi molli osculo se complectens, maritum pingit et coniugem. Sexaginta pertinet ad uiduas: que, quanto magis abstinent, tanto maius premium recipiunt. Centesimus numerus, qui a sinistra transfertur ad dexteram, exprimit uirginitatis coronam. [AUGUST.] Aliter: Centesimus fructus est martyrum, propter sanctitatem uite uel contemptum mortis. Sexagesimus est uirginum, propter otium interius, quia non pugnant contra consuetudinem carnis. Solet enim otium concedi sexagenariis post militiam. Trigesimus  coniugatorum, quia hec est etas preliantium, et his est maior conflictus, ne libidine superentur.



CAPUT LXXuI.


R. 43[X]

Sic est regnum Dei, quemadmodum si homo iaciat sementem in terram, et dormiat et exsurgat nocte ac die, et semen germinet et increscat, dum nescit ille. Ultro enim terra fructificat, primum herbam, deinde spicam, deinde plenum frumentum in spica. Et cum produxerit fructus, statim mittit falcem, quoniam adest messis.

Regnum Dei est Ecclesia, que regitur a Deo, et  ipsa regit homines et uitia calcat. Homo iactans semen, Filius hominis est; semen, uerbum; terra, corda humana; dormitio uero hominis, mors est Saluatoris. Exsurgit semen nocte et die post somnum Christi, quia numerus credentium intra aduersa et prospera magis magisque multiplicatur. Semen germinat bona intentione, et crescit in opere, dum ille nescit, id est nescire nos facit, quis quem fructum afferat in finem, dum dicit: Qui perseuerauerit usque in finem, ipse saluabitur . Ultro terra fructificat, dum uoluntatem nostram Deus exspectat, dicens: Si uis peruenire ad uitam, serua mandata . Hec terra primum producit herbam, id est, timorem: initium enim sapientie timor Domini . Deinde spicam, id  est, lacrymosam penitentiam, deinde plenum frumentum, scilicet caritatem. Plenitudo enim legis caritas est . Tempore messis resecat eam per falcem, quia temporalem uitam incidit per emissam mortis sententiam, granum ad celestia horrea perducens. [BEDA.] uel ita: Falx est iudicium, quod secat omnia, quoniam adest messis, id est consummatio seculi, in qua iusti gaudebunt qui in lacrymis seminauerunt. Homo uero quilibet semen iactat in terram, cum cordi suo bonam intentionem inserit; dormit, quia iam in spe boni operis quiescit. Nocte surgit ac die semen, quia intra aduersa et prospera proficit. Germinat et crescit dum nescit ille; quia, cum adhuc metiri incrementa sua non ualet, uirtus concepta ad profectum ducitur.  Ultro terra fructificat, quia preueniente gratia, mens hominis sponte ad profectum [fructum] boni operis assurgit. Hec terra primum producit herbam, habens adhuc teneritudinem inchoationis bone; deinde spicam cum uirtus animo concepta, se ad fructum boni operis pertrahit; deinde plenum frumentum, quando iam uirtus ad robustum et perfectum opus promouetur. Falcem mittit, qui iam paratus ad martyrium optat dissolui et esse cum Christo . Per falcem resecat messem, cum per mortem operari cessat, metens fructum boni operis, uitam scilicet eternam. Tunc adest messis, quoniam omnia bona sua representantur ei coram angelis Dei.


 M. 140[X]

Tunc dimissis turbis, uenit in domum. Et accesserunt ad eum discipuli eius, dicentes: Edissere nobis parabolam zizaniorum agri. Qui respondens, ait: Qui seminat bonum semen, est Filius hominis. Ager autem est mundus. Bonum uero semen, hi sunt filii regni. Zizania autem filii sunt nequam. Inimicus autem qui seminauit ea, est diabolus. Messis uero, consummatio seculi; messores autem angeli sunt, Sicut ergo colliguntur zizania et igni comburuntur, sic erit in consummatione seculi. Mittet Filius hominis angelos suos, et colligent de regno eius omnia scandala, et eos qui faciunt iniquitatem, et mittent eos in caminum ignis: ibi erit fletus et stridor dentium.  Tunc iusti fulgebunt sicut sol in regno Patris eorum. Qui habet aures audiendi, audiat.

Bonum semen sunt hi, subaudis, qui sunt filii regni. Omnia scandala, id est eos qui faciunt sine fine affectu mentis inique: dicuntur angeli primo colligere, quia in ipsa resurrectione reprobi difficultate onerum peccatorum deprimentur, electi uero rapientur obuiam Christo in era . In terris itaque separabuntur iniusti a iustis; deindo uero in ere boni iungentur Christo, sanctitate suo modo fulgentes sine defectu, sicut sol in suo genere lucidissimum corpus est. Caminum ignis dicit infernum. Officia quidem uindicte, boni angeli intelliguntur implere bono animo, quomodo iudex: officia uero misericordie mali non implent.



CAPUT LXXuII.


Simite est regnum celorum thesauro abscondito in agro: quem qui inuenit homo, abscondit, et pre gaudio illius uadit et uendit uniuersa que habet, et emit agrum illum.

[HILAR.] Per similitudinem thesauri in agro, spei nostre opes intra se positas ostendit. Thesaurus enim in agro intelligitur filius Dei absconditus in carne aut in sanctis Scripturis. [GREGOR.] Quem inuenisse, gratuitum est; sed quia celestes diuitie nonnisi damno seculi possidentur, qui inuenit, contemnere secularia debet, ut sit ei potestas utendi thesauro cum agro. uel ita: Thesaurus est celeste desiderium; ager in quo absconditur, disciplina studii celestis. Quem agrum uenditis omnibus  comparat, qui uoluptatibus carnis renuntiat, et terrena desideria per celestis discipline custodiam calcat, ut liberius se applicet studio intelligentie. Thesaurum abscondere debemus, non in uia, sed in corde nostro; quia in hac uita quasi in uia patrie sumus, ne maligni spiritus quasi latrunculi nostrum iter obsidentes, nos exspolient, si publice thesaurum in uia portauerimus. Non dico ut occultemus proximis bona opera nostra, cum scriptum sit: uideant opera uestra et glorificent Patrem uestrum , sed, ut in operibus bonis laudem exteriorem non queramus. [REMIG.] Aliter: Thesaurus in agro, duo Testamenta legis sunt in Ecclesia, pro quorum intelligentia ut in otio discatur, temporalia contemnuntur. Quod et philosophi  intelliguntur fecisse pro humana scientia.

Iterum simile est regnum celorum homini negotiatori, querenti bonas margaritas. Inuenta autem una pretiosa margarita, abiit et uendidit omnia que habuit, et emit eam.

De margaritis et thesauro par ratio est, sed superius regnum celorum accipitur ipse Christus, uel superna Ecclesia, siue celeste desiderium. [HIERON.] Hic uero et inferius, Ecclesia adhuc presens, in qua iam etiam uirtutes ciuium celestium regnant. Bone margarite, lex est et prophete, pretiosissima margarita, notitia Saluatoris. Negotiator est similis apostolo, qui obseruationes contempsit pristinas pro Christo: non quod inuentio  noue margarite condemnet ueteres margaritas, sed quia comparatione eius omnis gemma uilis sit. Abiit negotiator de domo sua ad forum, abiit ecclesiasticus de possessionibus suis ad scholam sapientium. Ille uendidit omnia, iste renuntiauit omnibus et sibi ipsi; quia unius huius desiderati lapidis pretium, reliqui laboris iactura est comparandum. [REMIG.] Aliter: Quasi bonas margaritas queris sanctos uiros, quibus conformeris, uel bona precepta seu spirituales intellectus, in quibus sit salus. Inuenis itaque pre omnibus pretiosam margaritam Christum, et inter precepta mandatum dilectionis atque supra omnem intellectum reperis penetrata carnis testudine intellectum uerbi, quod erit apud Deum.



CAPUT LXXuIII.


Iterum simile est regnum celorum sagene misse in mare, et ex omni genere piscium congreganti. Quam, cum impleta esset, educentes, et secus littus sedentes, elegerunt bonos in uasa sua, malos autem foras miserunt.

Sagene misse in mare comparatur Ecclesia uel predicatio euangelica, que quasi pisces de mari trahat, homines a seculo in lumen ueri solis educens. Contexuerunt sibi apostoli ex utroque Testamento sagenam Euangelii, et usque hodie in fluctibus huius seculi tenditur, capiens bonos ac malos. [REMIG.] In fine autem mundi trahetur ad littus, et discernentur pisces boni in celum, mali in gehennam. Educent angeli per resurrectionem sagenam  impletam, quia tunc Ecclesia predestinatos omnes continebit. Et secus littus, hoc est, post finem mundi sibi officio iniuncto quodammodo iudicantes, quod per sedem intelligitur, eligent bonos in uasa sua, id est, in eterna tabernacula; malos uero, ne uideant gloriam Dei, mittent foras, in infernum scilicet. Et hoc est quod sequitur:

Sic erit in consummatione seculi. Exibunt angeli, et separabunt malos de medio iustorum, et mittent eos in caminum ignis; ibi erit fletus et stridor dentium.

[BEDA.] Fletus de ardore, stridor dentium solet incitari de frigore. Ubi duplex ostenditur esse gehenna, id est, nimii frigoris et feruoris. Cui beati Iob sententia consentit, dicentis: Ad calorem nimium  transibit ab aquis niuium . uel stridor dentium prodit indignantis affectum, eo quod sero unumquemque peniteat, sero ingemiscat, sero irascatur sibi, qui tam peruicaci improbitate deliquerit.

Intellexistis hec omnia? Dicunt ei: Etiam. Ait illis: Ideo omnis Scriba doctus in regno celorum, similis est patrifamilias [est homini], qui profert de thesauro suo noua et uetera.

Apostolus futuris magistris, non tantum audientibus, sed intelligentibus dignum testimonium reddit, sub nomine patrisfamilias se comparans, et illos propter scientiam Scribas noncupans. Ac si dicat: Quia intellexistis, ideo dico uobis, quod omnis  Scriba doctus, id est, omnis scribens in corde suo que a me audit, sicut uos et alii in regno celorum, quod est Ecclesia, similis est mihi, qui sum paterfamilias, quia Dominus exercituum, uidelicet hominum et angelorum, et qui profero de thesauro cordis mei noua et uetera, id est Noui et ueteris Testamenti scientiam. Apostoli quoque instructi, cum predicarent Euangelium, comprobabant illud, quod de thesauro doctrine eliciebant, legis et prophetarum uocibus. [GREGOR.] Aliter: uetus fuit humanum genus ad inferna descendere; Nouum est, regnum celorum iuste uiuentes penetrare. Predicator ergo doctus, et noua scit proferre de suauitate regni, et uetusta de terrore supplicii, ut uel pene terreant, quos premia non inuitant.

 Et factum est, cum consummasset iehsu parabolas istas, transiit inde.



CAPUT LXXIX.


M. 141[I] R. 79 L. 79 A. 59

Et ueniens in patriam suam, docebat eos in synagogis eorum, ita ut mirarentur et dicerent: Unde huic sapientia hec et uirtutes tales, que per manus eius efficiuntur? Nonne hi est fabri filius? Nonne mater eius dicitur Maria et fratres eius Iacob et Ioseph et Simon et Iudas, et sorores eius? Nonne omnes apud nos sunt? Unde ergo huic omnia ista? Et scandalizabantur in eo.

Inhonoratur Dominus a suis, quanquam et docendi prudentia et operandi uirtus admirationem mouerent. Enim uero quem uerbis et factis Christum  esse cognoscere possunt, ob solam notitiam generis contemnunt. Infidelitas namque hinc magna, hinc humilia cernens, ueritatem iudicii non recipit, sed scandalizatur, quod est impediri mentis arbitrium. Marcus ait Dominum dictum fabrum, Mattheus fabri filium. [AUGUST.] Utrumque dici potuit: credebant enim eo esse fabrum, quo fabri filium. At uero in illorum errore ueritas latet. uere enim erat filius fabri, qui per ipsum in principio omnia fecit, qui operatur Spiritu sancto et igni, qui fabricatus est auroram et solem, Ecclesiam primitiuam et sequentem. Pater Christi et Christus in magna domo huius mundi, diuersi generis uasa fabricant; et uasa ire igne spiritus molliendo in misericordie  uasa commutant. Unde Malachias ex persona Patris ait de Filio. Et sedebit conflans et emundans argentum, et purgabit filios Leui, et conflabit eos quasi aurum et argentum . Manifestum est cognatos, more Scripture, fratres seu sorores nuncupari: et sepe uilitas originem comitatur, ut de Dauid despectiue dictum est: Quis est iste filius Isai?  Sed: Humilia Dominus respicit, et alta a longe cognoscit .


L. 20[X]

Et ait illis: Utique dicetis mihi hanc similitudinem: Medice, cura teipsum. Quanta audiuimus facta in Capharnaum, fac hic et in patria tua.

Quia in Capharnaum plures te curasse audiuimus,  cura et te ipsum, id est, fac simile in tua ciuitate, ubi conceptus es et nutritus. Quasi dicant: Non credimus quod incerta fama uulgauit, cum apud nos nichil tale feceris, quibus conuenientius talia impendenda erant beneficia. uerus medicus est Christus, quia restaurat lapsos, ut post uulnera sani simus.


M. 142 R. 51 L. 21 A. 35

Amen dico uobis, quia nemo propheta acceptus est in patria sua et in aomo sua. Et non fecit ibi uirtutes multas propter incredulitatem illorum, nisi paucos infirmos impositis manibus curauit, et mirabatur propter incredulitatem illorum.

[BEDA.] Non solum ipse Dominus et caput prophetarum,  de quo Moyses predixit: Prophetam uobis suscitabit Deus de fratribus uestris ; sed et Elias et Ieremias, ceterique prophete, minores in patria quam in exteris ciuitatibus habiti sunt. Mos enim est ciues ciuibus inuidere, et non presentia uiri opera, non uirtutem considerare, sed infantie fragilitatem recordari. Idcirco autem paucas uirtutes fecit ibi; quia, si nullas faceret, increduli a quibus deridebatur, forsan excusabiles putarentur; uel si multa cernerent signa, penitus inexcusabiles fierent, et eo magis damnarentur. Et quoniam nec prophetis credunt, nec ipsi Christo quem presentem cernunt, illorum incredulitatem miratur, non quasi rem improuisam, sed mirari se coram hominibus ostendit, quod uult intimare mirandum  hominibus.


L. 22[X]

In ueritate dico uobis: Multe uiaue erant in diebus Elie in Isrel, quando clausum est celum annis tribus et mensibus sex, cum facta esset fames magna in omni terra; et ad nullam illarum missus est Elias, nisi in Sareptam Sidonie ad mulierem uiduam.

[BEDA.] Quod diuina fastidiosis ciuibus beneficia subtraho, prophetarum gestis non aduersatur; quia, sicut tempore famis nemo est in Iudea repertus Elie dignus hospitio , sed extere gentis uidua est quesita, et sicut multis ibidem leprosis, Naaman Syrus ab Eliseo solus curari promeruit : sic et uos perfidie causa  superno munere priuabit. uidua ad quam Elias missus est, gentium designat Ecclesiam, que a suo Conditore diu deserta, populum fidei nescium, quasi pauperem filium egena stipe nutriebat, id est uerbo secularis scientie absque utilitatis fructu docebat. Unde bene hec uidua in Sarepta Sidonie dicitur esse morata. Sidonia quippe uenatio inutilis; Sarepta uero incendium uel angustia panis interpretatur. His autem gentilitas exprimitur, que inutili uenationi dedita, id est, lucris et negotiis seculi seruiens, incendium carnalium cupiditatum, panisque spiritualis angustias patiebatur, donec Elias, id est propheticus sermo, ad eum mittitur, qui in Iudea fame periclitabatur, clausa celi ianua id est, cessante Scripturarum intelligentia pro perfidia  Iudeorum. uenit ergo propheticus sermo ad Ecclesiam, ut receptus pasceretur, et reficeret corda credentium. Ubi prius erat panis spiritualis angustia, ibi farina oleumque ore prophetico benedicitur, id est, fructus et hilaritas caritatis, uel gratia Dominici corporis et unctio carismatis indefectiuo uerbi celestis munere fecundatur, et hactenus hec munera apud Ecclesiam non deficiunt. Quod hec mulier mysticum panem factura, duo se ligna uelle colligere testatur, lignum crucis exprimit, quo nobis est preparatus uite eterne panis.

Et multi leprosi erant in Isrel sub Eliseo propheta, et nemo eorum mundatus est, nisi Naaman Syrus.

 Naaman etiam Syrus, cuius nomen interpretatur ecor. populum demonstrat nationum, quondam perfidie lepra maculosum, sed per sacramentum baptismatis ab omni feditate postea purgatum. Qui capte consilio puelle, hoc est, inspirationis superne gratia, quam Iudeis male seruantibus gentes rapuere pro salute, ab Eliseo septies lauari iubet; quia solum baptisma saluat, quod septiformi Spiritu regenerat. Unde caro eius post lauacrum uelut caro pueri apparuisse memoratur, siue quia cunctos in Christo baptizatos in unam parit gratie mater infantiam, siue Christus intelligatur puer, cuius corpori per baptismum tota credentium soboles adunatur. Partem sancte terre secum tulisse dicitur, quia oportet baptizatos Dominici corporis  participatione conformari [confirmari].

Et repleti sunt omnes in Synagoga ira, hec audientes. Et surrexerunt, et eiecerunt illum extra ciuitatem, et duxerunt illum usque ad supercilium montis, super quem ciuitas illorum erat edificata, ut precipitarent eum. Ipse autem transiens, per medium illorum ibat.

Quod Dominus testatur de Iudei uerbo, hoc ipsi testantur facto, retribuentes mala pro bonis. O peior magistro discipulorum hereditas! Diabolus dixerat: Mitte te deorsum , Iudei facto mittere conabantur. Sed illorum furentium subito mente obstupefacta, Dominus descendit, malens eos sanare quam perdere, ut cassata eorum nequitia, deinceps desisterent ab eius morte. Nondum enim  uenerat hora passionis eius, nec hoc genere mortis elegerat mori.



CAPUT LXXIX bis.


M. 144[II] R. 59 L. 12

In illo tempore Herodes tetrarcha tenuit Ioannem, et uinxit eum in carcerem propter Herodiadem uxorem Philippi fratris sui, quia duxerat eam.

uetus historia narrat Philippum, Herodis maioris filium, sub quo Dominus fugit in Aegyptum, fratrem huius Herodis sub quo passus est Christus, duxisse Herodiadem, filiam Arete regis Arabum. Postea uero socer eius, exortis quibusdam contra generum simultatibus, tulit filiam suam, et eam copulauit Herodi inimico eius, et in dolorem prioris mariti,  et quia ille maioris esset potestatis et fame. Ergo Ioannes qui uenerat in Spiritu et uirtute Elie, eadem autoritate qua ille Achab regem corripuerat et Iezabel uxorem eius , arguit Herodem et Herodiadem.


M. 145 R. 60

Dicebat enim Ioannes Herodi: Non licet tibi eam habere. Herodias autem insidiabatur illi, et uolebat eum occidere, nec poterat. M. Timebat enim populum, quia sicut prophetam eum habebant. M. R. Similiter et Herodes uolens illum occidere, metuebat. R. Sciens eum uirum iustum et sanctum, et custodiebat eum. Et audito eo, multa faciebat, et libenter eum audiebant. B. M. Et cum dies opportunus accidisset, Herodes natalis  sui cenam fecit principibus et tribunis et primis Galilee.

Nullum alium inuenimus obseruasse diem natalem sui, nisi Herodem et Pharaonem, ut quorum erat una impietas, esset una solemnitas. Nos autem non natiuitatis diem luxuriando celebremus, sed diem mortis semper commemorando timeamus. Homo enim ad laborem nascitur , et sancti transeunt per mortem ad regnum.

Cumque introisset filia ipsius Herodiadis et saltasset, et placuisset Herodi, simulque recumbentibus, rex ait puelle: Pete a me quod uis, et dabo tibi. Et iurauit illi, Quia quidquid petieris dabo tibi, licet dimidium regni mei. Que cum exiisset, dixit matri sue: Quid petam? At illa dixit: Caput Ioannis Baptiste.  Cumque introisset statim cum festinatione ad regem, petiuit dicens: uolo ut protinus des mihi in disco caput Ioannis Baptiste. Et contristatus est rex; propter iuramentum autem et propter simul recumbentes noluit eam contristare. Misitque spiculatorem, et decollauit Ioannem in carcere; et allatum est caput eius in disco, et datum est puelle, et dedit matri sue. Et accedentes discipuli eius, tulerunt corpus eius, et sepelierunt illud in monumento. Et uenientes nuntiauerunt Iesu.

Timens Herodias, ne aliquando Herodes, Ioanne monente, resipisceret, optabat in potestate linguam habere, que illicitas nuptias arguebat [BEDA]. Herodis quoque scelus iuramentum minime excusat, qui ad hoc forte iurauit, ut future occasioni machinas  prepararet. Alioquin si ob iusiurandum se dicit fecisse, quid si matris filia postulasset interitum? Sane si aliquid forte nos incautius iurasse contigerit, quod obseruatum uertat in peiorem exitum, libere illud consilio salubriore mutandum nouerimus ac magis instante necessitate periurandum nobis, quam pro uitando periurio, in aliud crimen grauius esse diuertendum. Iurauit Dauid per Dominum occidere Nabal uirum stultum et impium , atque omnia que ad illum pertinerent demoliri; sed ad primam intercessionem Abigail, prudentis femine, Nabal remisit minas. Non solum autem in iurando, sed et in omni quod agimus, hec moderatio solertius est obseruanda, ut si talem forte lapsum  inciderimus, ex quo sine aliquo peccato surgere non possimus, illum potius euadendi aditum potamus, in quo minus periculum esse cernimus: iuxta illos qui, hostilibus clausi muris, cum euadere desiderantes, portarum accessum sibi interdictum considerant, ibi necesse est ut desiliendi locum eligant, ubi muro existente breuiore, minimum periculi cadentes incurrant. [HIERON.] Idcirco dixit, et contristatus est rex; qnia consuetudinis est ut opinionem multorum sic narret historicus, quomodo eo tempore ab omnibus, credebatur. Ubi dicitur, et propter simul recumbentes, uult Herodes omnes sui sceleris esse consortes. Legimus in Romana historia Flaminium ducem Romanorum, a censoribus pulsum de curia, ideo quod meretricule que nunquam  uidisse se diceret hominem decollatum, assensus sit, ut reus quidam capitalis criminis in conuiuio truncaretur. [HIERON.] Quanto sceleratior Herodes et Herodias et puella? Hec iuxta litteram. Nos autem usque hodie cernimus in capite Ioannis prophete, Iudeos Christum, qui caput est prophetarum, perdidisse. Caput legis, quod est Christus, a corpore absciditur proprio, id est a Iudaico populo, et datur puelle de gentibus, hoc est, Romane Ecclesie; et puella dat matri sue adultere, uidelicet Synagoge, in fine crediture. Corpus Ioannis sepelitur, caput in disco locatur, quia littera quasi humo tegitur, sed spiritus in altari sumitur ac honoratur. [HILAR.] Finitis enim legis temporibus, et cum Ioanne consepultis, discipuli eius, id est auditores legis, carnalibus  in se obseruantiis exstinctis, quasi Ioannis corpore sepulto, ueniunt ex lege ad Euangelium, ex littera ad spiritum, in quo proficientes Domino coniunguntur. [BEDA.] Ecclesiastice narrant historie Ioannem uinctum in castellum Arabie, quod Macherunta nominant, adductum, ibique truncatum. Corpus uero in Sebasta, urbe Palestine, que quondam Samarie dicta est; caput autem in Hierosolymis humatum est. At tempore Iuliani apostate, pagani inuidentes Christianis qui sepulcrum Ioannis sollicite frequentabant, monumentum inuadunt, ossa dispergunt; eadem rursus collecta et cremata latius dispergunt. Sed Dei prouidentia adfuerunt quidam monachi ex Hierosolymis, qui misti paganis ossa legentibus, maximam eorum partem congregauerunt,  et ad patrem suum Philippum Hierosolymam detulerunt. At ille statim per diaconum suum Iulianum misit Athanasio Alexandrie episcopo, et ibi postea seruata Theophilus eiusdem urbis episcopus, expurgato a sordibus templo Serapis, ibidem posuit, et basilicam in honorem sancti Ioannis consecrauit quando, iubente Theodosio principe, fana gentium destructa sunt. Tempore uero Martiani principis, duobus monachis orientalibus, qui ob orationem uenerant Hierosolymam, reuelat Ioannes caput suum iuxta Herodis quondam regis habitaculum. Quod ibi ab eis inuentum et assumptum, sed non multo post incuria perditum, perlatum est ab aliis in Emissam, Phenicie urbem, et in quodam specu in urna sub terra  tempore non pauco ignobiliter reconditum, donec denuo idem Ioannes sese suumque caput ostendit Marcello cuidam religioso abbati ac presbytero, dum in eodem specu habitaret. Quod uidelicet caput Lulioramo eiusdem ciuitatis episcopo, per prefatum presbyterum constat inuentum. Ex quo tempore cepit in eadem ciuitate decollatio precursoris celebrari, ipso die, ut arbitramur, quo caput est inuentum siue eleuatum. Aiunt appellari discum, uas rotundum et desuper ualde extensum. Serapis dictus est deus Aegypti.


M. 143[II] R. 56 L. 90

Audiuit autem Herodes famam Iesu, et omnia que fiebant ab eo et hesitabat eo quod diceretur a quibusdam  quod Ioannes surrexit a mortuis; a quibusdam uero, quia Elias apparuit; ab aliis autem, quia propheta unus de antiquis surrexit. R. L. Et ait Herodes: Ioannem ego decollaui. Quis autem est iste de quo ego audio talia? Et querebat uidere eum.

Apud Marcum per ironiam expresse dicit Herodes. Quem ego decollaui Ioannem, hic a mortuis resurrexit. [BEDA.] Ironice etiam potuit dicere seruis suis, qui eum propriis manibus decollauerant, quod Mattheus sic narrat: Herodes ait pueris suis: Hic est Ioannes Baptista; ipse surrexit a mortuis, et ideo uirtutes operantur in eo. Quod si hec uerba affirmantis intelligamus, sentiendum est, post hesitationem confirmasse Herodem in animo suo, quod ab aliis dicebatur. Sane quidem senserunt, quod maioris uirtutis  futuri sint sancti a mortuis resurgentes, quam fragili carne grauati. Quanta Iudeorum inuidia exstiterit contra Dominum, ex Euangelio docemur . Ioannem a mortuis surrexisse credebant, Iesum autem, qui tot signa fecit, predicabant non surrexisse, sed furtim sublatum esse.


M. 146[III] L. 62 A. 47

Quod cum audiisset iehsu, secessit inde in nauicula in locum desertum seorsum. Et cum audiissent turbe, secute sunt eum pedestres de ciuitatibus. Et exiens, uidit turbam multam, et misertus est eius, et curauit languidos eorum.

[HIERON.] Bene dictum est, secessit, non fugit, ut ostendatur magis eum persecutores uitare quam timere.  Opportunum namque tempus sue passionis exspectans, uitabat ne homicidio de Ioanne, iungeretur homicidium de se. uel ideo recessit, ut nobis preberet exemplum uitande temeritatis ultro tradentium se. Non enim omnes eadem constantia per seuerant in tormentis, qua se torquendos offerunt. Petendo etiam solitudinem, turbarum fidem an sequi curent explorat, et probatam digna mercede remunerat. Turbe autem non iumentis, non uehiculis, sed proprio labore pedum iter deserti arripiunt, et salutis desiderium ostendunt. Rursus ipse excipiendo fatigatos, docendo inscios, curando egrotos, recreando ieiunos, quantum deuotione credentium delectetur, insinuat. Aliter. Postquam apud Iudeos prophetia uocem perdidit, transiit ad desertum Ecclesie,  que uiro carebat. Turbe relinquebant ciuitates, id est, pristinas conuersationes et dogmatum uarietates. Quod dicit exiens, significat quod turbe habuerint eundi uoluntatem ad eum, sed uires non habuerunt, et ideo Saluator obuiam pergit.



CAPUT LXXX.


M. 147[I] R. 63 L. 93 A. 49

uespere autem facto, accedentes duodecim, dixerunt illi: Dimitte turbas, ut euntes in castella, uillas que que circa sunt, diuertant, et inueniant escas, quia hic in deserto loco sumus. iehsu autem dixit illis: Non habent necesse ire; date illis uos manducare.

[BEDA.] Prouocat apostolos ad fractionem panum, ut illis testantibus se non habere, magnitudo signi  notior fiat, simul insinuans quia quotidie per eos sumus pascendi. Quid enim agunt Petrus et Paulus per Epistolas, nisi ut mentes nostras alimentis celestibus pascant? In uespere turbas reficit, quia uel fine seculi propinquante, uel cum sol iustitie pro nobis occubuit, a diuina spiritualis inedie fame sumus liberati. [HILAR.] Nota ordinem mysterii. Post defectum legis euangelicus cibus incipit; sed prius per remissionem peccatorum uulneribus medicina tribuitur, et postea mense celestis alimonia expenditur. Non est igitur necesse ut queramus escas in uillis et castellis, hoc est, ne deseramus panem uite, pretio studii et laboris ementes philosophorum doctrinas suis rationibus munitas, quarum pastu delectemur. Quod autem discipuli desertum esse dicunt  locum, figurat Iudeos murmurantes de conuersione gentium. Hinc Isaias in eorum uoce: Ecce gentes quasi stilla situle . Item: Omnes gentes quasi non sint, sic sunt coram eo .


A.

Respondit ei Philippus: Ducentorum denariorum panes non sufficiunt eis, ut unusquisque modicum quid accipiat. R. Et dicit eis: Quot panes habetis? A. Dicit ei unus ex discipulis eius, Andreas frater Simonis Petri: Est puer unus hic, qui habet quinque panes hordeaceos et duos pisces. Sed hec quid sunt inter tantos? L. Nisi forte nos eamus et emamus in omnem hanc turbam escas. M. Qui ait eis: Afferte illos mihi huc. R. L. Et precepit illis ut accumbere facerent omnes  secundum contubernia supra uiride fenum. Et discubuerunt in partes per centenos et per quinquagenos.

[AUGUST.] Quesierat Dominus a Philippo, tentans eum, quod Ioannes commemorat, unde esca dari posset turbis. Etenim quia ignorantia populi erat in lege, quandiu enim legitur Moyses, uelamen positum est super corda eorum, propterea tentatio illa Domini ignorantiam discipuli demonstrabat. Eadem quippe simplicitate qua Philippus, loquitur et Andreas, sed Dominus ostendit gratuitas credenti populo se largiri escas eadem benigna potestate, qua gratis redimendo sanat. Puer ferens panes cum piscibus, unus de discipulis suis, uel forte aliquis de  turba. Quod autem Philippus uel Andreas singulariter dicit apud Ioannem, hoc alii euangeliste discipulos pluraliter referunt dixisse, intelligentes unum pro ceteris loqui, uel ponentes pluralem numerum pro singulari. Contubernia intellige diuersas hominum societates, qui de diuersis uillis uenerant, iuxta quod milites in eodem tabernaculo societatem habentes, dici contubernales solent. Quinque panes sunt quinque libri Moysi; quia in operibus legis, tanquam ex pane erat uita. Per legem enim diuine eternitatis cognitio, mundi creatio, cursus labentis seculi, et uera Deo seruiendi religio, humano generi innotuit. [AUGUST.] In duobus autem piscibus intelliguntur psalmi et prophete, temperantes austerum saporem legis; quia eruditum in lege Dei populum  de promissione Dominice incarnationis, gratie dulcedine pascebant, quasi in uirtute aque spem confouentes humane uite. Hinc est quod Dominus post resurrectionem ait: Oportebat impleri omnia que scripta sunt in lege Moysi et prophetis et psalmis de me . Hic quoque precipiens sibi afferri panes et pisces, mystice precipit intellectum Testamenti ueteris ad se referri. Bene autem per aquatilia figurantur prophetantes de nostro euo, in quo populus fidelium sine aquis baptismi uiuere nullatenus potest. Panes uero hordeacei fuerunt, qui cibus est iumentorum et rusticorum; quia rudibus auditoribus, quasi grossiora commitenda sunt precepta. Animalis enim homo non percipit ea que sunt spiritus Dei . Unde Dominus cuique pro uiribus  suis dona tribuens, et semper ad perfectiora prouocans primo quinque panibus quinque millia reficit; secundo, septem panibus quatuor hominum millia; tertio discipulis sue carnis et sanguinis mysterium credit; ad ultimum dat ut edant et bibant super mensam suam in regno suo. AUGUST. uel ita: Hordeacei erant panes, quia ad uetus Testamentum pertinebant; et sicut uix peruenitur ad medullam hordei, ita uetus Testamentum uestitur tegmine carnalium; sed satiat, cum intus peruenitur. Duo autem pisces qui saporem pani dabant suauem, sunt due persone sacerdotis et regis, quibus populus Isrel regebatur, ut per eas consiliorum moderamen accipiat. Quibus inter turbas fluctuantis seculi more piscium quassatis nec deficientibus, figurabatur Christus uerus  sacerdos et rector. Puer portans est populus ille puerilis in sensu, nec manducans, que quasi onus clausa portabat, nec alios pascens. Unde sequitur:

Sed hec quid sunt inter tantos?

[HIERON.] Ac si dicatur: Permultis spiritualia alimenta petituris super omnem sensum corporis omnemque litteram, quid prodest littera uetus? Quia carnaliter sapiebant, et in spe carnali quiescebant, quibus lex temporalia promiserat, precipitur eis super uiride fenum iacere. Omnis enim caro fenum, et claritas hominis sicut flos feni . Discumbit ergo super fenum qui carnem suam calcat, et flores illius quasi arens fenum conterit, seculi uoluptates sibi subiiciens. Diuersi discubitus conuiuantium,  diuersos signant conuentus Ecclesiarum. Quinquageni autem discumbunt, qui adhuc in penitentia positi, auditum uerbum percipiunt. Nam quingenarius numerus penitentie et remissionis est. [AUGUST.] Centeni uero discumbunt, qui per penitentiam quinquagenarii, ad perfectum centesimi numeri culmen ascendentes, in solo iam uite eterne desiderio suspirant.


M. L. R.

R. A. Acceptis autem quinque panibus et duobus piscibus, respexit in celum et benedixit illis, et fregit et distribuit discipulis, discipuli autem turbis: et manducauerunt omnes, et saturati sunt. Tulerunt reliquias duodecim cophinos fragmentorum plenos. Manducantium  autem fuit numerus quasi quinque millia uirorum, exceptis mulieribus et paruulis.

[HILAR.] In celum Dominus respexit, honorem Patris a quo erat ipse confessus, ut qui adessent intelligerent a quo tante uirtutis accepisset effectum, dirigentes et ipsi illuc oculos mentis. [HIERON.] Si panes non frangerentur, non alerent tantam turbam; sic et lex si non aperiretur, non pasceret multos quos aperta pascit. Unusquisque apostolorum de reliquiis implet cophinum suum, ut uel habeat unde postea gentibus cibos prebeat, uel ex reliquis ueros fuisse panes doceat. Quinque millia uirorum, id est, perfectorum. Sexus fragilis et minor etas indigni sunt numero. [BEDA.] Unde et in Numerorum libro, quoties sacerdotes et leuite et  turbe pugnantium describuntur, serui et mulieres et paruuli et ignobile uulgus pretermittuntur. Non noua creat Saluator cibaria, sed presentibus benedicit; quia in carne ueniens non alia predicat, sed prophetie dicta mysteriis gratie grauida demonstrat. Unde sequitur, quia fregit: nam clausa sacramenta legis et prophetarum patefecit. Panes frangendo multiplicentur, quia multi libri facti sunt legem exponendo. Frangens distribuit discipulis, et illi prefractum frangentes, distribuerunt turbis; quia sanctis doctoribus aperuit sensum, ut intelligerent Scripturas , et intellectas auditoribus toto orbe fideliter dispensauerunt. [AUGUST.] Quod turbis superest, discipuli tollunt; quia mysteria  que a rudibus non capiuntur, a perfectis inquiruntur. Sunt enim fragmenta, que populus non potuit manducare, quedam secretiora intelligentie, quibus impleti sunt apostoli quasi cophini duodecim. [HIERON.] Per cophinos apostoli figurantur, et per apostolos chori sequentium doctorum, foris quidem hominibus despecti, sed intus ad alenda humilium corda cibis salutaribus cumulati. Solent enim opera seruilia geri cophinis. Sed Dominus cophinos fragmentis implebit, qui, ut fortia confunderet, infirma mundi elegit . Et quia quinque sunt sensus exterioris hominis, quinque millia uirorum secuti Dominum, designant eos qui in seculo bene nouerunt uti exterioribus que possident. Qui recte quinque panibus aluntur, quia tales necesse  est institui legalibus adhuc preceptis. Nam qui mundo ad integrum renuntiant, et quatuor sunt millia, et septem panibus refecti, hoc est, et euangelica refectione sublimes, et spirituali gratia docti. [HIERON.] Cuius significationis causa, reor in introitu tabernaculi quinque columnas deauratas iussas fieri; ante oraculum uero, id est, Sancta sanctorum, quatuor; quia incipientes per legem, castigantur ne peccent; perfecti per gratiam admonentur ut Deo deuotius uiuant.


M. 148[uI] R. 63

Et statim iussit discipulos ascendere in nauiculam, et precedere eum trans fretum ad Bethsaidam, donec dimitteret turbas.

 [BEDA.] Marcus non habet iussit, sed cegit per quod ostenditur inuitos recessisse discipulos à Domino. [HILAR.] Precesserunt discipuli ad Bethsaidam, ciuitatem Andree et Petri et Philippi apostolorum, que est in Galilea prope stagnum Genesareth. [BEDA.] Ubi ergo Lucas refert illud memorabile miraculum factum in loco deserto Bethsaide, recte intelligitur non ipsam ciuitatem dixisse, sed locum desertum pertinentem ad eam. Narrat Ioannes turbas manducasse iuxta Tiberiadem, et discipulos uenisse in Capharnaum, que ambe ciuitates sunt in Galilea, iuxta stagnum Genesareth, quod etiam Tiberiadis uocatur, a ciuitate Tiberiade. [BEDA.] Intelligendum est itaque, quod per Bethsaidam transierint in Capharnaum. Plene quoque notandum  quia Dominus Iudeos pauit tanquam deinceps nouos cibos a lege suscepturos, sed quod in deserto Bethsaide miraculum factum est, expresse figurauit Dominum uerbi pabula largiturum in deserto Ecclesie uirum non habentis. Unde pulchre Bethsaida domus fructuum interpretatur. Hinc Isaias: Letabitur deserta et inuia, et exsultabit solitudo, et florebit quasi lilium . Et paulo post: Ipsi uidebunt gloriam Domini et decorem Dei nostri .


A. 50[X]

Illi ergo homines cum uidissent quod fecerat signum, dicebant: Quia hic est uere propheta, qui uenturus est in mundum. iehsu ergo, cum cognouisset  quia uenturi essent ut raperent eum, et facerent eum regem, fugit.

[AUGUST.] Recte senserunt tantum prophetam per salutis preconia uenturum esse in mundum, id est ad communem hominum cognitionem. Discipuli et turbe credentes in Dominum, putauerunt illum sic uenisse ut iam regnaret, et hoc est, uelle rapere et regem facere, preuenire tempus eius, quod ipse apud se occultabat usque in finem seculi. Unde illud: Non est uestrum nosse tempora uel momenta . [HIERON.] Fugiens autem, nobis exemplum monstrat, ut in nobis que agimus humani fauoris retributionem uitemus, simulque insinuat quod altitudo sua non potest intelligi.


 M. 149 R. 66 L. 35 et 43

Et dimissa turba, ascendit in montem solus orare.

Si fuissent cum eo Petrus et Ioannes et Iacobus, forsitan ascendissent cum eo, sed turba non potest eum sequi ad sublimia, Hic datur intelligi quia cum Dominus sederet in monte cum discipulis suis, quod Ioannes commemorat, et uideret turbas ad se uenientes, descenderat de monte, et circa inferiora loca turbas pauerat.



CAPUT LXXXI.


M. 150[Iu] R. 67 A. 51

uespere autem facto, solus erat ibi. Nauicula autem in medio mari iactabatur fluctibus. Erat enim uentus contrarius. Quarta autem uigilia noctis uidens  eos laborantes, uenit ad eos, ambulans super mare. Et uolebat preterire eos.

[HIERON.] Recte inuiti apostoli recesserant a Domino, ne periclitarentur. uigilie militares in spatia horarum terna diuiduntur. Ergo hic ostenditur, discipulos tota nocte periclitatos, et in extremo noctis, quod designat consummationem mundi, auxilium habere a Domino. [HILAR.] Prima uigilia fuit legis, secunda prophetarum, tertia Christi aduentus, quarta in reditu claritatis, sed ueniet tunc ad Ecclesiam uagam et naufragam, Antichristi spiritu fessam, et totius seculi motibus circumactam. [BEDA.] Aliter: Tota nocte periclitantur, quia, dum se considerat homo, nichil inuenit nisi tenebras angustiarum et estus hostium insurgentium. Cum uero  mentem ad superni presidii lumen erigit, quasi inter umbras noctis repente ortum luciferi conspicit, qui diem proximum, id est, Christum nuntiet. Lucifer namque tres horas noctis, id est, totam uigiliam matutinam illuminare dicitur. Dominus in terra uidit suos laborantes in mari, et non mox eis succurrit; quia etsi ad horam differre uidetur auxilium tribulatis, tamen eos tandem corroborat. Hinc est quod ueniens, uolebat preterire discipulos, ut ad horam turbati, et continuo liberati, amplius ereptionis sue miraculum stuperent, et maiores gratias Domino referrent. Idem fit in tempestatibus passionum, que a perfidis ingeruntur. Unde illud Ecclesie, martyrii certamine desudantis: Quare me repulisti?  Quare tristis incedo, dum affligit me inimicus!  Sed quomodo apostoli intelligere potuerunt Dominum uelle preterire eos, nisi quia in diuersum ibat? Quis hoc mystice non aduertit? Quomodo ergo uolebat preterire quos confirmauit, nisi quia illa uoluntas pretereundi, ad eliciendum illum clamorem ualebat, cui subueniri oportebat.


M. R. A.

Et uidentes eum supra mare ambulantem, turbati sunt, dicentes: Quia phantasma est, et pre timore clamauerunt. Statimque iehsu locutus est eis, dicens: Habete fiduciam; ego sum, nolite timere.

Non subiunxit quis esset, quia uel ex nota uoce  poterant eum intelligere, uel ex hoc, quod eum ad Moysen ita nouerant locutum: Hec dices filiis Isrel: Qui est misit me ad uos . Pre timore nimirum clamauerunt, quia magni timoris indicium est confusus clamor et incerta uox. Quod autem turbati sunt, Dominum tamen uidentes supra mare ambulantem, mystice insinuat; quia sepe fit ut cum aliqua subito diutine tribulationis oritur sedatio, non statim creditur uera liberatio. Ideoque permanente priori formidine, intensa ad liberationem dirigatur oratio, quia prope est Dominus inuocantibus eum . Quod uero dixerunt phantasma esse, significat quia quidam credentes diabolo, de Christi aduentu dubitabant. Unde illud: Putas inueniat Filius hominis fidem in terra? .


 M. 151[X]

Respondens autem Petrus, dixit: Domine, si tu es, iube me uenire ad te super aquas. At ipse ait: ueni. Et descendens Petrus de nauicula, ambulabat super aquam, ut ueniret ad Iesum. uidens uero uentum ualidum uenientem, timuit. Et cum cepisset mergi, clamabat, dicens: Domine, saluum me fac. Et continuo iehsu extendens manum, apprehendit eum; et ait illi: Modice fidei, quare dubitasti?

[HILAR.] In Petro considerandum est fide eum ceteros anteisse. Nam pre ceteris primus respondit: Tu es Christus filius Dei uiui. Primus passionem, dum malum putat, detestatus est. Primus et moriturum se, et non negaturum spopondit. Primus  lauari sibi pedes prohibuit, primus gladium quoque aduersum eos qui Dominum comprehendebant, eduxit. [HIERON.] Qui putant corpus Domini non esse uerum, quia super aquas ambulauit, respondeant quomodo Petrus ambulauit quem hominem non negant. Cum cepisset mergi, animi fides ardebat, sed humana fragilitas in profundum trahebat. De Domino quidem sic ait Dionysius in Opusculis de diuinis nominibus. Ignoramus qualiter de uirgineis sanguinibus alia lege preter naturalem formabatur; et quasi non infusis pedibus corporale pondus et materiale onus habentibus, deambulabat in humidam et instabilem aque substantiam. Mare est seculum; uentus et tempestas est unicuique sua cupiditas. Seuit uentus, crescunt fluctus, sed tamen  nauis ambulat. Qui enim perseuerauerit usque in finem, hic saluus erit. Amas Deum? sub pedibus tuis timor est seculi. Amas seculum? absorbet te. Cum fluctuat cupiditate cor tuum, inuoca Deum. Quod autem Petrus implorat ne mergatur, significat quibusdam tribulationibus etiam post ultimam persecutionem purgari Ecclesiam. Unde illud Pauli: Saluus erit, sic tamen quasi per ignem .


M. 152[uI] R. 68

Et cum ascendissent in nauiculam, cessauit uentus.


A. 51 M. 150 R. 67

Et statim fuit nauis ad terram quam ibant.


 M. 152[uI] R. 68

Qui autem in nauicula erant, uenerunt et adorauerunt eum, dicentes: uere Filius Dei es.

[BEDA.] Non mirum si, ascendente Domino in nauim, cessat uentus; quia in quocunque corde per gratiam sui amoris adest, mox uniuersa uitiorum, et aduersantis mundi et malignorum spirituum bella quiescunt. Dominus in miraculo panum se Conditorem rerum ostendit, in ambulando super undas, se habere corpus liberum ab omni grauedine peccatorum; in placando uentos undarumque rabiem, se dominatorem elementorum. [HILAR.] Ubi autem sui presentia transit nauis de fluctu ad soliditatem portus, post suum claritatis reditum eterne Ecclesie pax et tranquillitas indicatur. Et quia tunc manifestus  in gloria adueniet, recte admirantes uniuersi locuti sunt: uere Filius Dei es.



CAPUT LXXXII.


M. 153[II] R. 69 L. 36.

Et cum transfretassent, uenerunt in terram Genesar. Et cum cognouissent eum uiri loci illius, miserunt in uniuersam regionem illam, et obtulerunt ei omnes male habentes, et rogabant eum ut uel fimbriam uestimenti eius tangerent; et quicunque tetigerunt, salui facti sunt.

[HIERON.] Cognouerunt eum rumore, quin etiam pro signorum magnitudine plurimis facie notus erat. Fimbriam uestimenti eius, minimum mandatum mystice intellige, uel gratiarum distributionem. [HILAR.]  Ut enim ex ueste fimbria, ita ex Christo sancti Spiritus uirtus exit, que apostolis data, salutem his qui contingere cupiunt, subministrat. Genesar quippe idem est quod Genesareth; sed a uicinitate lacus dicta est prouincia, terra Genesar seu terra Genesareth.


A. 52[X]

Altera die turba que stabat trans mare, uidit quia nauicula alia non erat ibi nisi una, et quia non introisset cum discipulis suis iehsu in nauim, sed soli discipuli eius abiissent. Alie uero superuenerunt naues a Tiberiade, iuxta locum ubi manducauerunt panem, gratias agentes Deo. Cum ergo uidisset turba quia iehsu non esset ibi, neque discipuli eius, asconderunt nauiculas, et uenerunt Capharnaum, querentes  Iesum.

[AUGUST.] Turbis que adhuc erant trans mare, unde discipuli uenerant, insinuatum est hoc miraculum, quod super aquas iehsu ambulasset, quia non fuerat ibi nisi una nauis, et in eam non intrauit iehsu cum discipulis suis. Unde ergo factus esset trans mare, nisi super aquas ambulasset? Una nauis catholicam designat Ecclesiam; alie uero a Tiberiade superuenientes, quibus turbe transportantur, significant conuentus eorum, qui non sincere querunt Iesum.

Et cum inuenissent eum trans mare, dixerunt ei: Rabbi, quando huc uenisti?

[AUGUST.] Presentat se turbis, a quibus ne raperetur, in montem fugerat, quod confirmat nobis,  omnia illa facta in magno sacramento esse.

Respondit iehsu et dixit: Amen, amen dico uobis, queritis me, et non quia uidistis signa, sed quia manducastis ex panibus et saturati estis.

[AUGUST.] Respondit, hoc est, post illorum uerba subiunxit. Quam multi non querunt Iesum, nisi ut illis faciat bene secundum tempus, ut fugientes ad Ecclesiam, quando premuntur a potentioribus.

Operamini non cibum qui perit, sed qui permanet in uitam eternam, quem Filius hominis dabit uobis.

Id est, querite me propter me, non propter aliud. Ipse est enim cibus quo uiuunt et angeli, qui permanet in uitam eternam, ut post aperte dicet. Satagit igitur eorum satiare mentes, quorum satiauit  et uentres. uere Filius hominis dat cibum spiritualem. Unde sequitur:

Hunc enim Pater signauit Deus.

[AUGUST.] Quid est, signauit? Proprium quiddam dedit illi, ne ceteris comparetur hominibus, ideoque de illo dictum est: Unxit te Deus, Deus tuus oleo exsultationis pre participibus tuis . Ergo signare, est exceptum habere pre participibus suis; quia qui est Filius hominis, est Filius Dei.

Dixerunt ergo ad eum: Quid faciemus ut operemur opera Dei?

Quia intellexerunt cibum illum esse opus Dei, querunt quid operando, hoc preceptum facere possint.

Respondit iehsu et dixit eis: Hoc est opus Dei, ut credatis in eum quem misit ille.

 [AUGUST.] Hoc est, manducare cibum qui permanet in eternum. Ut quid paras dentes et uentrem? Crede et manducasti.

Dixerunt ergo ei: Quod ergo tu facis signum, ut uideamus et credamus tibi? Quid operaris?

[AUGUST.] Sciebant magnum esse quod de quinque panibus fecerat, sed huic cibe preferebant manna. Mouebat insuper quia plus iehsu promittebat quam Moyses, preponens se illi, promittendo cibum permanentem in uitam eternam.

Patres nostri manna manducauerunt in deserto, sicut scriptum est: Panem de celo dedit eis manducare .

Quasi dicant: Ne paruum quid putes manna, quod psalmus uocat panem celi .

 Dixit ergo eis iehsu: Amen, amen dico uobis, non Moyses dedit uobis panem de celo, sed Pater meus dat uobis panem de celo. uerus panis est, qui de celo descendit, et dat uitam mundo. Pater meus dat uobis panem uerum. Panis enim Dei est, qui descendit de celo et dat uitam mundo.

Panis de celo, est uerbum Dei, cuius egressio a summo celo , id est, a Patre, et uertitur in lac, dum descendit in carnem, quod fuit descendere de celo. Moyses uero non sic de celo, sed de ere dedit manna, in figura huius ueri panis corda uiuificantis. Angeli parum uerbum solidum cibum comedunt, nos idem uerbum, sed in lac uersum; quia, si non possumus comedere, possumus sugere. Nisi enim incarnaretur, a nobis non agnosceretur,  a nobis non gustaretur.

Dixerunt ergo ad eum: Domine, semper da nobis panem hunc.

[AUGUST.] Panem qui eos reficeret querebant, et qui non deficeret, sicut Samaritana uolens carere indigentia aque, corporalem intelligebat aquam, de qua Dominus dicebat, quod qui eam biberet, non sitiret in eternum .

Dixit autem eis iehsu: Ego sum panis uite. Qui uenit ad me non esuriet, et qui credit in me, non sitiet unquam. Sed dixi uobis quia uidistis me, et non credidistis.

Sicut uenire ad Iesum, est credere in eum, ita non esurire et non sitire, significat eamdem uidelicet eternam satietatem. Dixi quia sum panis reficiens,  sed ad improperium uestre incredulitatis dixi, quia uidetis et non creditis, et ita est culpa uestra. Quod autem ueniunt alii quos recipio, ex gratia est. Unde sequitur:

Omne quod dat mihi Pater, ad me ueniet; et eum qui uenit ad me, non eiiciam foras.

Pater dat Filio, id est, trahit illos qui propterea credunt in Filium, quia eum cogitant Patrem habere Deum. Tales ergo non eiicientur foras, sed intus manebunt in secreto beatitudinis. Unde dicitur: Intra in gaudium Domini tui . Superbi uero quorum est foras eiici, nichil habent neque hic, neque in futuro in interiori bono mentis, id est, in gratia, diffusa per Spiritum sanctum in cordibus nostris, et hoc inde prouenit, quia suam, non Dei  uoluntatem faciunt. Humilis uero non omittit facere uoluntatem Dei pro sua, et ideo non eiiciam foras mihi herentem humilem, quia ueni facere non meam uoluntatem solummodo, sed etiam uoluntatem Patris. Et hoc est quod dicit:


A. 57[I] M. 295 R. 176 L. 282

Quia descendi de celo, non ut faciam uoluntatem meam, sed uoluntatem eius qui misit me.

[AUGUST.] Descendit de celo Deus factus homo, ut humilem Deum sequatur ille, quem puderet sequi humilem hominem.

Hec est autem uoluntas eius qui misit me, Patris, ut omne quod dedit mihi, non perdam ex eo, sed resuscitem illud in nouissimo die.

 Dati sunt ei humiles, in quo fit prima resurrectio, dum anima Deum cognoscit. Non perdit ex eis omnibus quemquam, quod esset, si foras eiiceretur, sed gloriose resuscitabit illum in secunda resurrectione. Tumentes quidem pereunt, sed de pusillis nichil. Unde alibi: Non est uoluntas Dei, ut pereat unus de pusillis .

Hec est enim uoluntas Patris mei qui misit me, ut omnis qui uidit Filium, et credit in eum, habeat uitam eternam. Et ego resuscitabo eum in nouissimo die.

Per me mediatorem uult dare Pater credentibus uitam utramque. Qui enim uidet et credit in me, qui sum uita sicut et Pater, iam habet in mente uitam,  et in corpore resuscitabitur. Hinc ait: Qui uidet Filium et credit in eum ; et alibi: Qui audit uerbum meum, et credit ei qui misit me, habet uitam eternam , quia qui credit in Filium, credit in Patrem, et econuerso; et sicut Pater habet uitam in seipso, sic et Filius in seipso .


A. 36[I] M. 141 R. 50 L. 19

Murmurabant ergo Iudei de illo, quia dixisset: Ego sum panis qui de celo descendi. Et dicebant: Nonne hic est iehsu, filius Ioseph, cuius non nouimus patrem et matrem? Quomodo ergo dicit hic, Quia de celo descendi?

Isti a pane de celo longe erant; auribus apertis, surdi erant; uidebant, et ceci stabant. Panis quippe  iste interioris hominis esuriem querit. Unde alibi: Beati qui esuriunt et sitiunt iustitiam . Daturus ergo Dominus Spiritum sanctum, dixit se panem qui de celo descendit, hortans ut credamus in eum. Credere enim in eum, hoc est manducare panem uiuum; et inuisibiliter saginatur, qui inuisibiliter renascitur; intus nouellatur, et intus satiatur.


A. 60[X]

Respondit ergo iehsu et dixit eis: Nolite murmurare inuicem. Nemo potest uenire ad me, nisi Pater qui misit me, traxerit eum. Et ego resuscitabo eum in nouissimo die.

[AUGUST.] Quem trahat Pater, quem non; quare  illum trahat, quare illum non; noli uelle indicare, si non uis errare. Nec ista tractio habet uiolentiam, sed uoluntatis exercitationem. Intrare aliquis Ecclesiam potest nolens; accipere sacramentum potest nolens; sed credere non potest nisi uolens. Tractus est Petrus a Patre tamen per Filium incarnatum, cum ait: Tu es Christus, Filius Dei uiui. Audiuit enim: Beatus es, Simon Bariona, quia caro et sanguis non reuelauit tibi, sed Pater meus qui in celis est . Ista reuelatio, ipsa est attractio. Ramum uiridem ostendis oui, et trahis illam. Nuces monstrantur puero, et trahitur. Unde dicitur:

. . . . . . Trahit sua quemque uoluptas. 

 Non ergo ui, sed cordis uinculo a Deo tranimur. Resuscitabo eum, ut uideat quod credit, manducet quod esurit, habeat quod desiderat, dum trahitur.

Est scriptum in prophetis: Et erunt omnes docibiles Dei. Omnis qui audiuit a Patre et didicit, uenit ad me.

[ALBIN.] In prophetis, id est, in aliquo prophetarum uel pluraliter in prophetis, quia Iel ponit uerba, et alii cum eo sententiam. Omnes homines illius regni, id est, Christiane fidei, erunt docibiles Dei , quia etsi homines foris loquantur, tamen solus Deus intus sensum aperit, intus instruit ueritatis agnitione et amore. Et ita quicunque audit et discit a Patre, uenit ad me. Sed ne quis se excuset sic, Nunquam uidi Patrem, quomodo  disco ab eo? Subdit:


A. 61[III] M. 112 L. 119

Non quia Patrem uidit quisquam, nisi is qui est a Deo, hic uidit Patrem.

[AUGUST.] Ego uidi Patrem, non uos, et tamen non uenietis ad me, nisi tracti a Patre. Trahi a Patre, est discere a Patre; discere a Patre, est audire a Patre; audire a Patre, est audire uerbum Patris, id est, me.


A. 62[X]

Amen amen dico uobis, qui credit in me, habet uitam eternam.

 Hoc est, habet me qui sum uita eterna. Reuelare se uoluit quid esset, uidelicet uita. Est autem credere in Deum, per fidem et dilectionem couniri illi et tendere in ipsum imitando eum.


A. 63[I] M. 64 R. 165 L. 266

Ego sum panis uite.

Pascitur uere, donec pastos iungat uite.


A. 64[X]

Patres uestri manducauerunt in deserto manna, et mortui sunt. Hic est panis de celo descendens, ut si quis ex ipso manducauerit, non moriatur.

[AUGUST.] Unde superbitis? An quia patres manducauerunt manna? Quare mortui sunt? Quia quod  uidebant, credebant; quod non uidebant, non intelligebant. Bene ergo dicuntur patres uestri, quia similes illorum estis. De morte anime loquitur: nam corporaliter omnes mortui sunt, et iusti et iniusti. Iusti autem non secundum animam mortui sunt, quia uisibilem cibum spiritualiter intellexerunt, ut Moyses et Aaron. Nos etiam hodie uisibilem cibum accipimus, sed aliud est sacramentum, aliud est uirtus sacramenti: quod multi de altari accipiunt et moriuntur. Unde Apostolus: Iudicium sibi manducat et bibit . Non buccella Dominica uenenum fuit Iude, cum in eum inimicus intrauit , sed bonum male malus accepit. Ergo panem celestem spiritualiter manducare, hunc panem significauit manna, hunc panem significat altare  Dei. Sacramenta in signis diuersa sunt; in re que significatur paria sunt. Audi Apostolum: Patres nostri omnes sub nube fuerunt, et omnes per mare transierunt, et omnes in Moyse baptizati sunt in nube et in mari, et omnes eamdem escam spiritualem manducauerunt . Spiritualem utique eamdem, nam corporalem alteram: sed Patres nostri, non patres illorum. Et adiungit: Et omnes eumdem potum spiritualem biberunt. Aliud illi, alliud nos, sed specie uisibili, quod tamen hoc idem significaret uirtute spirituali. Quomodo eumdem potum? Bibebant, inquit, de spirituali consequente eos petra. Petra autem erat Christus. Inde panis, inde potus. Petra Christus in signo, uerus Christus in uerbo et in carne. Et quomodo biberunt? Percussa est petra  de uirga bis, quod significat duo ligna crucis. Hic est ergo panis de celo descendens, ut si quis ex eo manducauerit, non moriatur in eternum, sed quod pertinet ad uirtutem sacramenti, non ad uisibile sacramentum, qui manducat in corde, non qui premit dente. Hic, id est, in hoc loco est panis, et consequenter determinat quis panis.


A. 65[I] M. 284 R. 165 L. 266

Ego sum panis uiuus qui de celo descendi. Si quis manducauerit ex hoc pane, uiuet in eternum.

Talem se exhibuit panis uiuus, id est, uiuificans et eternus descendendo in terram, ut panem angelorum manducaret homo. Ipsa enim ueritas, sapientia,  uirtus Dei, cibus est angelorum et hominum. Qui ergo fide et dilectione manducauerit ex hoc pane celesti, et ei se counierit, in eternum uiuet per iustitiam et ueritatem et sapientiam.

Et panis quem ego dabo, caro mea est pro mundi uita.

Hoc quomodo caperet caro, quod dixit panem carnem? uocatur caro, quod non capit caro; et ideo magis non capit caro, quia uocatur caro. Iuxta quod Augustinus et Albinus exponunt, et panem et carnem suam uocat hic Dominus fidelium societatem in corpore suo, quod est Ecclesia. Panem, quia Ecclesia quotidie reficit quos recipit: et in ea quousque ad plenam satietatem perueniant, alter alterum uerbo et exemplo pascit. Unde Dominus ad  Petrum. Pasce oues meas . [AUGUST.] Caro autem Christi, Ecclesia dicitur; quia incarnationi uerbi fide et sacramentis unita, uiuit de Spiritu Christi. Sicut enim corpus uniuscuiusque hominis uiuit de spiritu suo, id est, de anima sua, ita fideles anime uiuunt de Spiritu sancto. Unde Paulus: Qui non habet spiritum Christi, hic non est eius .


A. 66[X]

Litigabant ergo Iudei ad inuicem, dicentes: Quomodo potest hic carnem suam nobis dare ad manducandum?

[HIERON.] Ideo litigabant, quoniam panem concordie non intelligebant. Unus panis, unum corpus,  siue una caro Christi, multi sumus. uis scire quomodo cum Christo unum corpus efficiamur? Si credis quomodo apostoli crediderunt, unum cum eis corpus Christi efficeris. In hoc, ut ait Ioannes, intelligimus quod in eo manemus et ipse in nobis, quoniam de Spiritu suo dedit nobis. Qualiter quoque panis unus efficiamur, Augustinus docet in Sermone de sacramentis fidelium, feria secunda Pasche. Comportati, inquit, estis laboribus boum, id est, annuntiantium Euangelium; triturati estis, quando catechumeni facti fuistis; in horreo seruati estis, quando nomina uestra dedistis; molli cepistis ieiuniis et exorcismis, ad aquam uenistis, quando conspersi in baptismo unum facti estis, accedente  feruore Spiritus sancti cocti estis, et ita facti Dominicus panis. Quomodo ergo unum facti estis, sic unum estote, unam fidem tenendo, unam spem, indiuiduam caritatem. [AUGUST.] Quod autem ad inuicem litigantes querunt, quomodo possit Dominus carnem suam dare ad manducandum, non statim audiunt; sed adhuc eis dicitur, unde magis moueantur. Dixit ergo eis iehsu:

Amen amen dico uobis: Nisi manducaueritis carnem Filii hominis et biberitis eius sanguinem, non habebitis uitam in uobis.

[AUGUST.] Quomodo detur et quisnam modus sit manducandi istum panem, ignoratis: uerumtamen nisi manducaueritis, non habebitis uitam in uobis. Et ne istam uitam intelligerent, adiunxit:

 Qui manducat meam carnem, et bibit meum sanguinem, habet uitam eternam.

[AUGUST.] Qui non manducat carnem Domini, nec bibit eius sanguinem, non habet uitam in se; et qui manducat et bibit, habet uitam. Non est ita in temporali esca: nam qui eam non sumit, non uiuet, nec tamen qui eam sumit, uiuet. Cibum et potum, qui dat uitam eternam, uult intelligi Dominus societatem corporis et membrorum suorum, quod est Ecclesia in predestinatis, uocatis, iustificatis, glorificatis. Quorum primum iam factum est, id est predestinatio; secundum et tertium factum est et fit et fiet, id est uocatio et iustificatio; quartum uero nunc in spe est, in re autem futurum, id est glorificatio. Huius rei sacramentum, id est unitatis corporis  et sanguinis Christi alicubi quotidie, alicubi certis interuallis dierum in Dominica mensa preparatur, et de mensa Domini sumitur quibusdam ad uitam, quibusdam ad exitium. Res uero cuius sacramentum est, omni homini ad uitam, nulli autem ad exitium.

Et ego resuscitabo eum in nouissimo die.

Hoc subiecit, ne cogitarent non mori corporaliter.


A 67[I] M. 284 R. 165 L. 266

Caro enim mea uere est cibus, et sanguis meus uere est potus.

[AUGUST.] Cum cibo et potu id appetant homines, ut non esuriant neque sitiant: hoc ueraciter non prestat nisi iste cibus et potus, qui eos a quibus  sumitur, immortales et incorruptibiles facit, id est, societas ipsa sanctorum, ubi pax erit et unitas perfecta. Propterea quippe, sicut etiam ante nos intellexerunt homines Dei, Christus corpus et sanguinem suum in eis rebus commendauit, que ad unum aliquid rediguntur ex multis. Aliud namque in unum ex multis granis conficitur, aliud in unum ex multis acinis confluit.


A. 68[X]

Qui manducat meam carnem, et bibit meum sanguinem, in me manet et ego in eo.

[AUGUST.] Iam exponit quid sit manducare carnem eius, et bibere sanguinem eius, hoc est, manducare illam escam et illum bibere potum; in Christo manere,  et illum manentem in se habere. Ac per hoc qui non manet in Christo, et in quo non manet Christus, procul dubio nec manducat eius carnem, nec bibit eius sanguinem, etiamsi tante rei sacramentum ad iudicium sibi manducet et bibat. Manducare et bibere, plena refectio nobis est; et per carnem Christi, Ecclesiam intelligimus, ut supradictum est; per sanguinem quoque Christi, Ecclesiam intelligimus; quia sanguis sedes anime est, et Ecclesia quodammodo sedes Spiritus sancti, qui est quasi anima omnium animarum fidelium. Manducamus ergo carnem Christi et sanguinem eius bibimus, si maxime et singulariter gaudemus de participatione Ecclesie, in qua Christus tanquam caput, et Spiritus sanctus quasi anima, in qua sacramentorum communio et  peccatorum remissio. Possunt quoque ad personam Christi singulariter hec ita referri: Panis quem ego dabo, caro mea est pro mundi uita. Tale est quod dicit: Refectio quam propono, ut ad satietatem scilicet diuine contemplationis perducat, est incarnatio mea, facta ut mundus uiuat. Nisi manducaueritis carnem Filii hominis, et biberitis eius sanguinem, non habebitis uitam in uobis, hoc est, nisi reficiamini in fide incarnationis, ad uitam eternam non peruenietis. Per sanguinem, intellige animam, cum sanguis sedes anime sit. Qui manducat meam carnem, et bibit meum sanguinem, habet uitam eternam. [AMBROS.] Ac si dicat: Qui mentem suam letificat et pascit, quia carnem et animam sumpsi ut totum hominem saluum facerem, in uia salutis est. Caro  mea uere est cibus, et sanguis meus uere est potus. Id est, per carnem meam et sanguinem dabo ueram satietatem, sufficientem uidelicet atque eternam. Caro enim Saluatoris, pro salute nostri corporis oblata, sanguis uero pro anima nostra effusus est, ut nos in anima et corpore saluos faceret, sicut prefiguratum fuit a Moyse. Caro, inquit, pro corpore uestro [nostro] offeretur, sanguis uero pro anima : ideoque non manducandum sanguinem. Inde igitur nobis cibus et potus spiritualis, inde uox iubilationis et sonus epulantis; quia sine intermissione quadam mentis masticatione ruminamus carnem Christi et sanguinem pretium esse nostre redemptionis, et uiam uite immmortalis, in qua nec sitis nec esuries erit. Animal autem quod non ruminat,  immundum est. Augustinus libro tertio De doctrina Christiana: In locutionibus figuratis seruabitur hec regula, ut tandiu uersetur diligenti consideratione quod legitur, donec ad regnum caritatis interpretatio perducatur: Nisi manducaueritis, inquit, carnem Filii hominis et sanguinem biberitis, non habebitis uitam in uobis. Facinus et flagitium uidetur iubere; figura est, precipiens passioni Dominice esse communicandum et suauiter atque utiliter recondendum in memoria, quod pro nobis caro eius crucifixa et uulnerata sit. Qui manducat meam carnem et bibit meum sanguinem, in me manet per confornationem uite, et ego in illo per inhabitantem gratiam; profecto fides in corde tuo, est Christus in corde tuo.

Sicut misit me uiuens Pater, et ego uiuo propter Patrem.  Et qui manducat me, et ipse uiuet propter me.

[AUGUST.] Pater me equalem sibi misit, id est, hominem fecit. Ut ergo ad illum tanquam maiorem referam uitam meam, exinanitio mea fecit, in qua me misit. Manducamus eum, id est accipimus ipsum uitam eternam. uel uiuit Filius propter Patrem, quia ipse est ex Patre. Sicut enim Pater non est indigens uita, sic Filius non indiget alterius uite. Utrique enim sunt una uita, quia unus Deus.

Hic est panis, qui de celo descendit. Non sicut manducauerunt patres uestri manna, et mortui sunt. Qui manducat hunc panem uiuet in eternum.

Hic, id est, in hoc loco; uel hic, scilicet Filius hominis, de quo supra est panis de celo. Non sic morientur  in anima, qui me celestem panem manducant, sicut patres uestri manducauerunt manna, et mortui sunt.

Hec dixit in Synagoga, docens in Capharnaum. Multi ergo audientes ex discipulis eius, dixerunt: Durus est hic sermo. Quis potest eum audire?

[AUGUST.] Id est, ei obedire? Mouentur discipuli; quid ergo inimici? Ecce uentilatur triticum, sed secretum Dei intentos debet facere, non auersos. uerba quidem Domini ita sunt profunda, ut omnes peruersos perturbent, omnes rectos auditores exerceant. Sic apud se discipuli dixerunt de duritia sermonis Domini, ut ab eo non audirentur. Unde sequitur:

Sciens autem iehsu apud semetipsum, quia murmurarent de hoc discipuli eius, dixit eis: Hoc uos scandalizat?

 [AUGUST.] Hoc, uidelicet, quia dixi, carnem meam do uobis manducare et sanguinem meum bibere.


A. 69[I] M. 310 R. 121 L. 297

Si ergo uideritis Filium hominis ascendentem ubi erat prius.

[AUGUST.] Hinc soluit quod illos mouerat. Hinc aperit unde fuerant scandalizati. Hinc plana, si intelligerent. Illi enim putabant eum erogaturum corpus suum. Ille autem dixit se ascensurum in celum, utique integrum. Cum uideritis Filium hominis ascendentem ubi erat prius, certe uel tunc uidebitis; quia non eo modo quo putatis erogat corpus suum. Certe uel tunc intelligetis quia gratia eius non consumitur  morsibus. Nulla questio hic esset; si ita dixisset: Si uideritis Filium Dei ascendentem abi erat prius. Nunc autem dixit Filium hominis. Nunquid Filius hominis qui in terra esse cepit, ut illud: ueritas de terra orta est, et iustitia de celo prospexit , in celo erat prius? Alio autem loco ait: Nemo ascendit in celum, nisi qui de celo descendit, Filius hominis qui in celo est . Hic non dixit, erat, sed est: et tamen cum hoc dixit, in terra loquebatur, et non dixit, Filius Dei, sed Filius hominis. Quod totum ad hoc pertinet, ut intelligamus unam personam esse Christum Deum et hominem. Christus namque unus, est uerbum, anima, caro; et secundum unitatem persone, sic erat Filius hominis in celo quando in terra loquebatur: quomodo  Filius Dei erat in terra in suscepta carne, Filius hominis in celo in unitate persone.


A. 70 M. 297[Iu] R. 188

Spiritus est qui uiuificat, caro non prodest quidquam.

[AUGUST.] Eo modo quo illi intellexerunt, non prodest. Carnem quippe sic intellexerunt, quomodo in cadauere dilaniatur, aut in macello uenditur, non quomodo spiritu uegetatur. Proinde sic dictum est: Caro non prodest quidquam; quomodo dictum est: Scientia inflat . Scientia namque sine caritate inutilis est; eodem modo caro sine spiritu.


A. 71[X]

uerba que ego locutus sum uobis, spiritus et uitasunt.

 Hoc est, spiritualiter intelligenda sunt.

Sed sunt quidam ex uobis qui non credunt.

[AUGUST.] Quia non credunt, ideo non intelligunt, ut ait propheta: Nisi credideritis, non intelligetis . Per fidem copulamur, per intellectum uiuificamur. Prius hereamus per fidem, ut sit quod uiuificetur per intellectum.


A. 73[X]

Et dicebat: Propterea dixi uobis, quia nemo potest uenire ad me, nisi fuerit ei datum a Patre meo.

Fides enim non est a se quasi propria, sed a Deo tanquam gratia.

Ex hoc multi discipulorum eius abierunt retro, et  iam non cum illo ambulabant. Dixit ergo iehsu ad duodecim: Nunquid et uos uultis abire?


A. 74[I] M. 166 R. 82 L. 94

Respondit ergo ei Simon Petrus: Domine, ad quem ibimus? uerba uite eterne habes, et nos credidimus et cognouimus quia tu es Christus Filius Dei.

[AUGUST.] Recreante Spiritu sancto, intellexit Petrus. uerba uite eterne habes, id est, uitam eternam habes, in administratione corporis et sanguinis tui. Credidimus, ut cognosceremus: Nam nisi Spiritu cognoscere, deinde credere uellemus, nec cognoscere nec credere ualeremus. Quid credidimus? quia tu es Christus Filius Dei, id est quia ipsa uita eterna tu es, et non das in carne et sanguine tuo  nisi quod es. Unus pro omnibus loquebatur.


A. 75[X]

Respondit eis iehsu: Nonne uos duodecim elegi, et unus ex uobis diabolus est? Dicebat autem de Iuda Simonis Iscariotis. Hic enim erat traditurus eum, cum esset unus de duodecim.

Respondit causa probandi eos: ad permanendum elegit duodecim electione illa qua dicitur: Multi uocati, pauci electi . Iudam uero elegit, id est, uocauit, ut per eum dispensatio diuine misericordie in salutem mundi impleretur. Unde bonitas Dei bene utebatur malitia illius, sicut in uenditione Ioseph bene usus est malitia fratrum .  Econtra mali utuntur bonis Dei ad malum, sicut igne, aqua et ceteris. Iudas ergo, cum periit, se exterminauit, non numerum sacratum uiolauit . Hoc totum quod de corpore suo et sanguine Dominus locutus est, et quod in eius distributionis gratia uitam nobis promisit eternam; et quod hinc uoluit intelligi, manducatores et potatores carnis et sanguinis sui ut in illo maneant et ipse in illis; et quod non intellexerunt, qui non crediderunt; et quod spiritualia carnaliter sapiendo, scandalizati sunt; et quod eis scandalizatis et pereuntibus, consolationi Dominus adfuit discipulis qui remanserunt: hoc, inquam, totum, dilectissimi, ad hoc nobis ualeat, ut carnem et sanguinem Christi non edamus tantum in sacramento, quod multi faciunt mali, sed  usque ad spiritus participationem manducemus et bibamus, ut in Domini corpore tanquam membra maneamus, ut eius spiritu uegetemur et non scandalizemur, etiamsi multi modo nobiscum manducant et bibunt temporaliter sacramenta, qui habebunt in fine eterna tormenta. Modo enim corpus Christi mistum est tanquam area, sed nouit Dominus qui sunt eius . Notandum quia nonnulli doctores aliqua de predictis incidenter ad altaris sacramenta referunt, sed in continua expositione nullus. In centesimo autem quinquagesimo sexto capitulo huius operis proprie habetur de sacrificio altaris.



CAPUT LXXXIII.


 L. 135[u] M. 236

Rogauit autem illum quidam Phariseus, ut pranderet apud se; et ingressus, recubuit. Phariseus autem cepit intra se reputans dicere, quare non baptizatus esset ante prandium.

[AUGUST.] Id est, lotus more Iudeorum. Pharisei uocabantur nobiliores atque doctiores Iudei.

Et ait Dominus ad illum: Nunc uos Pharisei quod deforis est calicis et catini, mundatis; quod autem intus est uestrum, plenum est rapina et iniquitate.

[AMBR. - BEDA.] Munditiam carnis exterius obseruatis, et anime turpitudinem retinetis. Calix est uas uitreum; catinum fictile de terra. Per hec significatur fragilitas humani corporis, in quo exterius  pretendunt sanctitatem et simulant iustitiam, sed intus sunt uitiorum sorde deformes.

Stulti, nonne qui fecit quod deforis est, etiam quod de intus est fecit?

Qui utramque hominis naturam fecit utramque mundare desiderat. Hoc dicitur contra Manicheos, qui animam tantum a Deo, carnem uero putant a diabolo creatam. Hoc etiam contra illos qui corporalia peccata, fornicationem uidelicet, furtum, rapinam, quasi grauissima detestantur; spiritualia uero, que non minus damnat Apostolus, iram scilicet et superbiam et auaritiam, que est idolorum seruitus , ut leuia contemnunt.

uerumtamen quod superest, date eleemosynam, et ecce omnia munda sunt uobis.

 Quod necessario uictui et uestimento superest, date pauperibus, iuxta preceptum Ioannis: Qui habet duas tunicas, det non habenti . uel ita: Quod superest, remedium facite de uestro scelere. Date eleemosynam, quia sicut aqua exstinguit ignem, ita eleemosyna exstinguit peccatum . Qui uult ordinate dare eleemosynam, a seipso debet incipere, et eam sibi primum dare, id est misericordiam sibi facere. Est enim eleemosyna opus misericordie, uerissimeque dictum est: Miserere anime tue placens Deo . Prima eleemosyna est, cum renascimur; secunda, quidquid boni postea facimus. Mundatis ergo cordibus per fidem, munda sunt omnia, id est nulla coinquinant mentem.



CAPUT LXXXIu


R. 70[X]

Pharisei et quidam de Scribis, uenientes ab Hierosolymis, cum uidissent quosdam ex discipulis communibus manibus  manducare panes, uituperauerunt, dicentes:


M. 154 R. 71

Quare discipuli tui transgrediuntur traditionem seniorum? Non enim lauant manus suas cum panem manducant.

[BEDA.] Pharisei spiritualia uerba carnaliter intelligentes: Lauamini, mundi estote ; et: Mundamini qui fertis uasa Domini , non recte accipiebant hanc munditiam. Nam hoc dictum  est de cordis et operis castigatione, et non solum de lauando corpore, ut ipsi putabant. Igitur aqua exterius loti, conscientie liuore polluti, non ad uerbum audiendum, non quasi ad medicum, sed ad questionum pugnas concurrunt. De non lotis itaque manibus corporis uituperant discipulos, cum in operibus eorum nichil immunditie inueniant. Animarum namque manus, id est opera, sollicite lauabant. Communia quidem uocabant Iudei omnia immunda.

Ipse autem respondens, ait illis: Quare et uos transgredimini mandatum Dei propter traditionem uestram?

Cum uos precepta Dei, propter traditionem hominum negligatis, quare meos discipulos arguitis, quod  seniorum iussa paruipendant, ut Dei scita custodiant?

Nam Deus dixit: Honora patrem et matrem ; et qui maledixerit patri uel matri, morte moriatur .

Honor in Scripturis, non tantum in salutationibus et officiis deferendis, quantum in eleemosynis et munerum oblatione sentitur: Unde Apostolus: Honora uiduas que uere uidue sunt . Hoc est, da eis. Qui ergo debitis obsequiis parentes indignos iudicauerit, morte morietur eterna.

uos autem dicitis: Quicunque dixerit patri uel matri, Munus quodcunque est ex me, tibi proderit; et non honorificauerit patrem suum aut matrem, et irritum fecistis mandatum Dei propter traditionem uestram.

 Preceperat Dominus, imbecillitati et penurie parentum consulens, ut filii eos honorarent in necessariis etiam uite. Hanc legem Pharisei subuertentes, ut impietatem sub nomine pietatis inducerent, docuerunt filios melius facere, si Deo uero Patri uouerent ea que parentibus offerenda erant. Unde ipsi parentes egeni fiebant, et oblatio liberorum sub occasione Dei in lucra sacerdotum cedebat. Sic lege litteram: Deus iussit, per Moysen scilicet, honorari parentes; sed quicunque dixerit Patri uel matri, etc., uos illud dicitis, quia quicunque hoc dicat, uos illum instruitis ad dicendum. uos, inquam, in hoc instruitis malos filios ut dicant: O pater, o mater, munus quodcunque est ex me oblatum, subaudis in templo, tibi proderit in anima. uel ita: Filios dicere  parentibus compellitis. Munus quodcunque est ex me offerendum Deo, in tuos consumo cibos, tibique prodest, o pater et mater, ut timeant accipere Deo consecrata, ne sacrilegii crimen incurrant; uel ita potest legi sub interrogatione: O pater, o mater, munus quod ex me tibi datur ad uictum et uestimentum, proderit tibi ad saluandam animam? Minime, quia tu non curas nisi de corpore. Aliter: Iuuenes cum damno et dedecore parentum presumentes offerre, instinctu sacerdotum dicebant: Munus quod est pro me, proderit tibi, pater, non tu illud offeras. Ac si dicerent: Ad illam etatem peruenimus, ut iam sacerdotum iudicio pro nobis ipsis offeramus.


 R. 70[X]

Pharisei enim et omnes Iudei nisi crebro lauent manus, non manducant, tenentes traditiones seniorum, et a foro, nisi baptizentur, non comedunt: et alia multa qae tradita sunt illis seruare, baptismata calicum et urceorum et eramentorum et lectorum, et alia similia his faciunt multa.

[BEDA.] A foro, subaudis redeuntes, nisi lauentur, non comedunt; frustra sic baptizantur, dum in nomine Saluatoris non abluuntur; baptismata urceorum et calicum dicit ablutiones uasorum, quas faciunt Iudei, ut ipsi mundi uideantur in corpore, non curantes peccata infidelitatis a se expellere. At uero in uanum uasorum baptismata seruant, qui cordium suorum et corporum sordes negligunt.  Unde Paulus: uoluntas Dei est, ut abstineatis uos a fornicatione, ut sciat unusquisque uestrum suum uas possidere in sanctificatione et honore . Superstitiosa hominum traditio precepit sepius lauari ob manducandum, et alia huiusmodi inutilia; sed necessaria doctrina ueritatis iubet eos qui panem uite manducare desiderant, crebro eleemosynarum, lacrymarum, aliorumque iustitie fructuum fomento sua opera purgare.


M. 154[Iu] R. 71

Irritum fecistis mandatum Dei propter traditionem uestram. Hypocrite, bene prophetauit de uobis Isaias, dicens: Populus hic labiis me honorat, cor autem eorum longe est a me . Sine causa autem  colunt me, docentes doctrinas et mandata hominum. Relinquentes enim mandatum Dei, tenetis traditionem hominum.

[AUGUST. - HIERON.] Latratum Phariseorum furca rationis obtundit, id est, Moysi et Isaie increpatione, ut et nos hereticos uerbis Scripture uincamus. Simulatores Iudei strepitu quidem labiorum dicunt: Magister, scimus quia uerax es , exterioremque munditiam commendant; sed quia immunda mente ueritati contradicunt, nequaquam mercedem cum ueris laudatoribus habituri sunt.

Et conuocatis ad se turbis, dixit eis: Audite et intelligite. Non quod intrat in os coinquinat hominem; sed quod procedit ex ore, hoc coinquinat hominem.

[AUGUST.] hec sententia si tota de ore corporis  accipiatur absurda est. Neque enim quem non coinquinat cibus, coinquinat uomitus. Cibus quippe in os intrat, uomitus ex ore procedit; sed procul dubio priora uerba pertinent ad os carnis, ubi dicit: Non quod intrat in os, coinquinat hominem [HIERON.] Posteriora autem ad os cordis, ubi ait: Sed quod procedit ex ore, coinquinat. Sic hoc uerum est, quare idolothytis non uescimur? Apostolus ait: Non potestis calicem Domini bibere et calicem demoniorum . Sciendum igitur quod cibi et omnis Dei creatura per se munda sint, sed idolorum et demonum inuocatio ea facit immunda.


M. 135[X]

Tunc accedentes discipuli eius, dixerunt ei: Scis  quia Pharisei audito hoc uerbo scandalizati sunt? At ille respondens, ait: Omnis plantatio, quam non plantauit Pater meus celestis, eradicabitur,

Pharisei quorum religio est in discernendis cibis, scandalizati sunt, id est offensi sunt. Scandalon enim seu scandalum, nos offendiculum uel ruinam et impactionem pedis siue scrupulum, ut quidam uolunt, possumus dicere. Plantationem dicit hic doctrinas et mandata hominum, que a Deo non sunt.


M. 136[u] L. 57

Sinite illos; ceci sunt, et duces cecorum. Cecus autem si ceco ducatum prestet, ambo in foueam cadunt.

 Hoc est, si insipiens insipientem doceat, ambo merguntur in peccatorum profunditatem. Sinite illos, subaudis arbitrio suo, quia irreuocabiles sunt. Unde Paulus: Hereticum hominem post primam et secundam correctionem deuita .


M. 157[u] R. 72

Et cum introisset in domum a turba interrogabat eum Petrus: Edissere nobis parabolam istam. At ille dixit: Adhuc et uos sine intellectu estis?

Quod apertum erat, putabant apostoli parabolice dictum. Corripiuntur ergo a Domino. Ex quo intelligimus uitiosum esse auditorem qui obscure manifesta, aut manifeste obscura uelit intelligere.

Non intelligitis quia omne quod intrat in os, in  uentrem uadit, et in secessum emittitur.

Hinc calumniantur heretici quidam, quod Dominus physice disputationis ignarus, putet omnes cibos in uentrem ire et in secessum digeri, cum statim infuse esce, per artus et uenas et medullas, neruosque fundantur. Unde et dicunt multos, qui uitio stomachi perpetem sustinent uomitum, post cenas et prandia statim euomere que ingesserint, et tamen esse corpulentos, quia ad primum tactum liquidior cibus et potus per membra fundatur. Sed quamuis sit tenuissimus humor et liquens esca, tamen cum in uenis et artubus concocta fuerit esca et digesta cum humore, per occultos meatus corporis  ad inferiora dilabitur et in secessum uadit. Quelibet etiam humorum purgatio,  ueluti per sudorem, seu per quelibet alia, non incongrue secessus intelligitur. Effluunt siquidem elementa que influunt. Aliter: Emittitur impersonale uerbum accipiamus, ut si sensus: Totum quidem uadit in uentrem, quod per os intrat; postea in secessum emittitur, id est, emissio fit.

Que autem procedunt de ore, de corde exeunt, et ea coinquinant hominem. De corde enim exeunt cogitationes male, homicidia, adulteria, fornicationes, furta, falsa testimonia, auaritia, nequitie, dolus, impudicitia, oculus malus, blasphemia, superbia, stultitia. Hec sunt que coinquinant hominem. Non lotis autem manibus manducare, non coinquinat hominem.

[HIERON.] Plato putauit rationabile nostrum in cerebro, iram in felle, desiderium in iecore commorari.  Si autem de corde exeunt cogitationes male, ergo anime principale non est secundum Platonem in cerebro, sed iuxta Cratem in corde. Hic etiam arguuntur, qui cogitationes a diabolo immitti putant: qui adiutor esse potest, non actor. Non enim occulta cordis rimatur, sed ex corporis habitu rem putat, ut si pulchram mulierem nos crebro uiderit respicere, intelligit cor uulneratum. Homicide sunt etiam illi qui fratres odio habent usque ad mortem. Unde Ioannes: Qui fratrem suum odit homicida est . Adulterare, est torum alterius uiolare; fornicatio uero est amor a legitimo connubio solutus et uagus. Dicitur autem fornicatio a fornicibus, in quibus pagani suam turpitudinem exercebant. Furtum est omne quod alterius damno acquiritur.  Auaritia autem radix malorum, seruitus est idolorum ; quia sicut uoracium deus uenter est, ita cupidorum quoque iustissime pecunia deus dici potest. Nequitia est defectus boni, quod nequam seruus dicit se facere nequire. Dolus est occulta malitia, blandis uerbis adornata; impudicitia est omnis incontinentia ad libidinem pertinens, uelut illicitus carnis tactus et turpia uerba, et turpis cogitatio. Oculus malus intelligitur inuidia, quod est aliena facilitate torqueri. Superbie autem species sunt, uelle preesse, nolle subesse, nolle parem habere. Inter stultum et insipientem hoc interest, quod quantuslibet philosophus insipiens est, si Dei sapientia priuetur, stultus uero nec in temporalibus  astutiam habet. Marcus pro coinquinat, ponit communicat , quod proprie Scripturarum est, sed tamen publico sermone non teritur. Iudei communes cibos uocant, quibus omnes utuntur homines, ut lepores et cuiusmodi animalia que ungulam non findunt, nec ruminant, nec squamosa sunt in piscibus. Unde in actibus apostolorum: Quod Deus sanctificauit, tu ne commune dixeris . Commune ergo pro immundo habent. Communicatio tamen apostolica non lota extendit palmites suos usque ad mare; munditia uero Phariseorum sterilis est.



CAPUT LXXXu.


M. 157[uI] R. 72

Et inde surgens, abiit in fines Tyri et Sidonis. Et  ecce mulier Chananea, gentilis, Syrophenissa genere, clamauit, dicens: Miserere mei, Domine, fili Dauid; filia mea male uexatur a demonio.

[HILAR.] Chananei terras, in quibus Iudea est, incoluerunt. Qui uel bello consumpti, uel in loca uicina dispersi, uel in seruitutem conditione deuictorum subiecti, nomen tantum sine patria sede circumferunt. Ex illa ergo dispersione inter cetera contigit, quod hec Chananea est Syrophenissa genere, hoc est, ex Syris et Phenicibus orta. Gentilis itaque est, etsi Iudeis admista, proselytorum formam preferat. Merito namque existimatur ex lege cognouisse, quod Christum et Dominum, et Dauid filium confitetur. [BEDA.] Typice autem significat Ecclesiam de gentibus, que pro filia rogat,  cum pro animabus nondum credentibus superne pietati supplicat, ut a fraudibus diaboli soluantur, Bene iuxta Mattheum, de finibus suis egressa fuit, et iuxta Marcum, ad pedes Domini procidit, ut ex utroque colligatur, quod illi recte pro errantibus orant, qui priscas sue perfidie mansiones relinquunt, et in Ecclesiam se pia deuotione transferunt.

iehsu autem non respondit ei uerbum. Et accidentes discipuli, rogabant eum, dicentes: Dimitte eam, quia clamat post nos.

Post ambulantem Dominum mulier Chananea deprecatorias uoces emittit, et post in domo ad pedes eius procidit, ut Marcus commemorat. Quod autem Dominus non respondit ei, non fuit de supercilio superbie; sed ne sibi contrarius uideretur, cum  dixisset: In uiam gentium ne abieritis , et ne occasionem daret calumniatoribus, perfectam salutem gentium resurrectionis tempori reseruans. Pro Chananea discipuli rogabant, nescientes mysteria Domini, uel misericordia commoti, uel importunitate eius carere cupientes.


M. 158[u] R. 226

Ipse autem respondens, ait: Non sum missus nisi ad oues que perierunt domus Isrel.

Hoc dicitur quod primum missus sit ad Isrel, quem negligentem Euangelium dimissurus erat, et transiturus ad gentes.


 M. 159[u] L. 74

At illa uenit et adorauit eum, dicens: Domine, adiuua me. Qui dixit: Sine prius saturari filios. Non est enim bonum sumere panem filiorum et mittere canibus.

[BEDA.] Tale est quod dicit: Futurum est ut et uos gentes salutem consequamini, sed prius oportet saltem aliquos Iudeos, qui antiqua electione filii Dei nominantur, pane celi refici, et sic tandem gentibus uite pabula ministrari. Canes dicuntur ethnici, propter idololatriam: qui esui sanguinis dediti et cadaueribus mortuorum, feruntur in rabiem. O mira conuersio! Quondam Isrel erat filius, nos canes; et postea dictum est de eo: Circumdederunt me canes multi .

 At illa dixit: Etiam, Domine. Nam et catelli edunt de micis que cadunt de mensa dominorum suorum.

Sensus est: Certe, Domine, uerum est quod dicis, non esse bonum panem filiorum mittere canibus. Sed ideo non desisto precari tuam misericordiam, quam mihi secundum similitudinem panis et canum conuenienter facere potes: nam et  catelli edunt de micis. Ergo si sum indigna cui integrum panem prebeas, saltem da mihi filie mee sanitatem, quasi micam comparatione multorum mirabilium que fecisti. [BEDA.] Mystice, mensa est Scriptura sancta, panem uite ministrans. Hinc Ecclesia dicit: Parasti in conspectu meo mensam . Mice sunt interna mysteria Scripturarum,  quibus humilium corda reficiuntur, iuxta illud: Adipe frumenti satiat te . Non ergo crustas edunt catelli; quia conuersi ad fidem de gentibus, non littere superficiem, sed spiritualem inquirunt medullam. Et hoc sub mensa dominorum, 1dum uerbis sacri eloquii humiliter subditi, officia corporis et cordis supponunt ad implenda precepta. uel Domini mense possunt intelligi Scripturarum compositores seu interpretes.

Et tunc ait illi: O mulier, magna est fides tua; fiat tibi sicut uis: et sanata est filia illius ex illa hora.

[HIERON.] Sub persona mulieris Chananitidis, magna fides Ecclesie, magna patientia et humilitas predicatur, que credidit posse sanari filiam, et toties contempta, passa est in precibus perseuerare,  et humilitate se non canibus, sed catulis comparauit: quapropter liberata est filia. [BEDA.] Ubi datur exemplum catechizandi et baptizandi infantes, qui per fidem et confessionem parentum in baptismo liberantur diabolo. Quod autem Dominus puerorum centurionis et filiam Chananee, non ueniens ad eos, sanat, significat, gentes ad quas non uenit per presentiam corporis, saluandas per uerbum suum.



CAPUT LXXXuI.


R. 74[X]

Et iterum exiens de finibus Tyri, uenit per Sidonem  ad mare Galilee, inter medios fines Decapoleos.

[BEDA.] Decapolis est regio decem urbium, trans Iordanem, ad orientem, circa Hippum et Pellam et Gadarum, contra Galileam. Quod ergo dicitur, quia Dominus uenit ad mare Galilee, inter medios fines Decapoleos, non ipsos fines Becapolis eum intrasse significat. Neque enim mare transnauigasse dicitur, sed potius usque ad mare uenisse, et ad ipsum peruenisse locum, qui medios fines Decapolis longe trans mare respicit, inter, id est, contra. uel Galilee, que est inter medios fines.

Et adducunt ei surdum et mutum, et deprecantur eum ut imponat illi manum. Et apprehendens eum de turba seorsum, misit digitos suos in auriculas  eius, et exspuens, tetigit linguam eius. Et suspiciens in celum, ingemuit et ait illi: Ephphetha, quod est, adaperire. Et statim aperte sunt aures eius, et solutum est uinculum lingue eius, et loquebatur recte.

Surdus et mutus est, qui nec aures, nec os, aperit ad audienda uerba Dei et pronuntianda. Prima salutis ianua est, infirmum de turba seduci. Quod fit, cum apprehendens Dominus mentem peccatis languidam, euocat eam a consuetis moribus, et prouocat ad sua precepta. Mittit digitos in auriculas, cum per dona sancti Spiritus aures cordis aperit ad intelligentiam. Exspuens Dominus linguam tangit egroti, cum ad confessionem fidei ora catechizantium instruit. Sputum namque sapor est sapientie.  Unde illud: Ego ex ore Altissimi prodii . Suspexit Dominus in celum, ut inde mutis loquelam, surdis auditum, cunctis infirmis medelam doceret esse querendam. Ingemuit, ut daret nobis exemplum gemendi et pro nobis et proximis. Ephphetha proprie pertinet ad aures, unde et subditur: Et statim aperte sunt aures eius: hic notatur utraque Redemptoris natura. Celum suspicit ut homo, curat ut Deus. Qui sic curatur, bene potest dicere: Domine, labia mea aperies, et os meum annuntiabit laudem tuam . [HIERON.] Aliter: Genus humanum tanquam unus homo uariat peste assumptus in protoplasto, cecatur dum uidet, surdus fit dum audit, dum odorat emungitur, obmutescit dum loquitur, mancus fit dum manum erigit, incuruatur  dum erigitur; hydropicus fit, dum concupiscit; claudus, dum progreditur; lepra suffunditur, dum nudatur; demone impletur, dum diuinitatem appetit; moritur morte, dum audacter excusat. Patriarche autem et prophete incarnationem desiderantes, misericordie manum precantur imponi. Semper a turbulentis cogitationibus et actis inordinatis, sermonibusque incompositis, quasi de turba educitur, qui sanari meretur. Digiti qui in aures mittuntur, sunt uerba Spiritus sancti de quo dicitur: Digitus Dei hic est ; et: Opera digitorum tuorum sunt celi . Sputum ex capite descendens, est Sapientia ex Patre, que soluit labia humani generis, ut dicat: Credo in Deum Patrem, etc. Suspiciens  in celum ingemuit, id est, gemere nos docuit, et in celum thesaurum nostri cordis erigere: quod post compunctionem a friuola letitia carnis purgatur, ut dicitur: Rugiebam a gemitu cordis mei . Aperiuntur aures ad hymnos et cantica et psalmos. Soluitur lingua, ut eructet uerbum bonum, quod non possunt mine nec uerbera cohibere. Unde Paulus: Ego uinctus sum, sed uerbum Dei non est alligatum .

Et precepit illis ne cui dicerent


R. 75[uIII] L. 100

Quanto autem eis precipiebat, tanto magis pias predicabant. Et eo amplius admirabantur, dicentes:


 R. 75 M. 160

Bene omnia fecit, et surdos fecit audire, et mutos loqui.

Non in uirtutibus gloriandum esse docuit, sed in cruce et humiliatione. Humilitas enim precedit semper gloriam. Ordo uerborum est: Quanto autem eis magis precipiebat, tanto plus predicabant. . [BEDA.] Ciuitas enim in monte posita, undique circumspecta, abscondi non potest. Sciebat igitur qui omnia nouit antequam fiant, quia magis predicarent, sed hoc precipiendo uoluit pigris ostendere quanto studiosius quantoque frequentius predicare debeant, quibus iubet ut predicent, quandoquidem illi qui prohibebantur tacere non poterant.



CAPUT LXXXuII.


A. 33[X]

Oportebat autem eum transire per Samariam. uenit ergo in ciuitatem Samarie que dicitur Sichar, iuxta predium quod dedit Iacob Ioseph filio suo. Erat autem ibi fons Iacob.

Siue Dominus de Iudea in Galileam, seu de Galilea in Iudeam per Samariam transierit, cum ea que sequuntur facta fuerint, ex Euangelica lectione nequaquam certum est: quoniam sepissime temporum seriem prepostero ordine permutat. In figura Christi, qui est legitimus heres patriarcharum, habens hereditatem in gentibus, suscepit Ioseph a Iacob predii hereditatem, quam gentes inhabitant,  et in qua per typum Samaritane mulieris Christo adherent. Ubi aqua in superficie terre manat, fons dicitur; ubi uero in profundo, et fons et puteus uocatur.

iehsu autem fatigatus ex itinere, sedebat sic super fontem. Hora autem erat quasi sexta.

Fatigatur Dominus secundum carnem, qui condidit nos fortitudine sua. Suscepit enim omnia que sunt nostre infirmitatis sine peccato, et nutrit quasi infirmus infirmos. Quod factus est Adam in carne, Eua autem de costa eius, significat nos fortes futuros de infirmitate Christi. Fortitudo namque eius creauit, infirmitas recreauit. Fortitudo fecit, ut quod non erat esset; infirmitas fecit, ut quod erat  non periret. Sic uidelicet fatigatus itinere, sedit tanquam magister humilis, docturus accedentes et possessurus. Sexta hora, significat Dominum uenisse in sexta etate.

uenit mulier de Samaria haurire aquam. Dicit ei iehsu: Da mihi bibere. Discipuli enim eius abierant in ciuitatem, ut cibos emerent.

uenit Samaritana in figura Ecclesie de gentibus, que prius hydria cupiditatis hauriebat aquam de puteo, id est, uoluptatem seculi de profunditate tenebrosa; sed nunc eius fidem sitit iehsu, et petit ab ea potari. Petit quasi accepturus, et affluit tanquam satiaturus. In ciuitate discipuli emunt cibos a Iudeis, quorum corda predicatione fidei Deo student comparare.

 Dicit ergo ei mulier illa Samaritana: Quomodo tu Iudeus cum sis, bibere a me poscis que sum mulier Samaritana? Non enim coutuntur Iudei Samaritanis.

AMBROS.] Samaritani solam legem accipiebant, id est, quinque libros Moysi. Hi erant ex origine Persarum et Assyriorum. Quos rex Assyriorum, sublatis filiis Isrel in captiuitatem, posuit ad in colenda loca Samarie : et ideo ignem colebant more Persarum. Eos igitur Iudei exsecrantur, abstinendo a cibis eorum et uasis; supplantaroresque uocant, quia hereditatem patriarche Iacob sibi uendicant. Cognouit mulier Christum esse Iudeum, quia fimbrias in uestimentis Iudei ferebant, per quod discernebantur.

 Respondit iehsu et dixit ei: Si scires donum Dei, et quis est qui dicit tibi: Da mihi bibere, tu forsitan petisses ab eo, et dedisset tibi aquam uiuam.

[AUGUST.] iehsu etsi corporaliter sitiret, tamen nonnisi potum fidei petebat, cuius merito Spiritum dare cupiebat; et idcirco Samaritanam admonet ut petat. Donum Dei, est Spiritus sanctus, et aqua uiua, de qua dicitur: Apud te est fons uite .

Dicit ei mulier: Domine, neque in quo haurias habes, et puteus altus est. Unde ergo habes aquam uiuam? Nunquid tu maior es patre nostro Iacob, qui dedit nobis puteum, et ipse ex eo bibit, et filii eius et pecora eius?

Quasi dicat: De hac aqua mihi dare non potes quam promittis, cum hauritorium non habeas, et  puteus profundus sit. Intelligit quippe aquam uiuam, que ubi oritur, excipitur. Sed ne forte alium fontem promittere uideretur, subdit: Nunquid tu maior es patre nostro Iacob? uocans eum patrem suum, tum quia hereditatem eius possidebat, tum quia sub lege Moysi uiuebat. De puteo bibunt homines et pecora. Similiter de ratione que quasi deprauata et obscurata magno labore foditur et exercetur, bibunt ut homines, qui ea ad bonum utuntur; bibunt ut pecora, qui ad malum.

Respondit iehsu et dixit ei: Omnis qui bibet ex aqua hac, sitiet iterum. Qui autem biberit ex aqua, quam ego dabo ei, non sitiet in eternum: sed aqua quam ego dabo ei, fiet in eo fons aque salientis in  uitam eternam. Dicit ei mulier: Domine, da mihi hanc aquam, ut non sitiam, neque ueniam huc haurire.

[AUGUST.] Iam manifestius loquitur Dominus, et mulier adhuc carnem sapit. Suspirat tamen habere de illo fonte, de quo postquam biberit, non indigeat aqua. Promittit iehsu satietatem spiritus que fiet in resurrectione. Unde illud: Satiabimur in bonis domus tue . Et alibi: Inebriabuntur ab ubertate domus tue . Aqua corporalis deorsum fluit, aqua uero spiritualis sursum salit, id est salire facit, cum illos qui eam bibunt, in eternam gloriam subuehit. Hanc quippe aquam bibere, est in fide et aliis donis gratie summopere delectari, et sic in plenitudinem glorie transire.

 Dicit et iehsu: uade, uoca uirum tuum, et ueni huc.

uiro scilicet duce, ad contemplationem spiritualis intelligentie ascendas. uir carnalis non accipitur hic, sed uir anime, id est, intellectus anime. Quasi dicat Dominus: Solo intellectu capiuntur que dico; uoca uirum, id est, presenta intellectum tuum. Non enim est magnum habere animam sine intellectu. Unde Dauid: Nolite fieri sicut equus et mulus, quibus non est intellectus . Bestialis uita est sine intellectu. uir est qui regit animam, intellectus scilicet. Non tamen aliud est intellectus anime ab anima, sed est aliquid anime: quomodo oculus non aliud est a carne, sed aliquid est carnis, perfundens lucem ceteris membris. Ergo intellectus  qui animam illuminat, a Deo illuminatur.

Respondit mulier et dixit: Non habeo uirum. Dicit ei iehsu: Bene dixisti, quia non habeo uirum. Quinque enim uiros habuisti, et nunc quem habes, non est tuus uir. Hoc uere dixisti.

Reuera non habebat uirum, sed nescio quo non legitimo uiro, sed adultero utebatur. Quinque uiri secundum quosdam, quinque libri sunt Moysi, quibus etiam Samaritani utebantur: nam inde illis circumcisio inerat. Sed quoniam angustat nos quod sequitur, et nunc quem habes, non est uir tuus: uidetur mihi quinque uiros anime quinque sensus corporis esse. Quando enim quis nascitur, non potest uti ratione, sed carnis tantum sensibus regitur; quia puer que mulcent appetit, que offendunt  fugit. Ideo sensus sunt uiri legitimi; quia a Deo sunt anime dati. At ubi uenerit ad annos exercende rationis, si optime est disciplinata, succedit uerus uir, qui ad eternitatem regit, et qui non tam docet fugere offendicula, sed bona discernere et mala, ut caritatem et odium. Si uero hic uir non succedat, tunc dominatur error, qui hanc mulierem uentilabat, non ut uir, sed ut adulter. Nam cum Dominus de Spiritu sancto loqueretur, ipsa de aqua cogitabat.

Dicit ei mulier: Domine, uideo quia propheta es tu: patres nostri in monte hoc adorauerunt, et uos dicitis quia Hierosolymis est locus ubi adorare oportet.

Iam cepit uenire uir et adulterum excludere.  Unde et prophetam uocat, et quod eam mouebat querit. Iudei enim se preferebant Samaritanis pro templo quod edificauit Salomon, in quo adorabant. Econtra uero Samaritani iactabant se aduersum Iudeos pro monte, in quo patres qui Deo placuerunt, longe prius quam templum fabricaretur, orauerunt.

Dicit ei iehsu: Mulier, crede mihi quia uenit hora quando neque in monte hoc, neque in Hierosolymis adorabitis Patrem.

Quasi dicat: ueniet Ecclesia, et pertransibit de gente in gentem. Crede mihi, nisi enim credideris, non intelliges , et iam adest uir qui credere potest. uenit hora, id est tempus, ut a parte totum intelligas, uelut in Epistola legitur: Nouissima hora est .

 uos adoratis quod nescitis, nos adoramus quod scimus, quia salus ex Iudeis est. Sed uenit hora et nunc est, quando ueri adoratores adorabunt Patrem in spiritu et ueritate. Nam et Pater tales querit qui adorent eum.

In persona prophetarum omnium qui in Christum credunt, loquitur. Unde ait: uos adoratis Patrem quem nescitis, quia nullus adorat Patrem, nisi Filium adoret; per quem ad Patris notitiam uenitur; sed nos scimus Filium, et per Filium Patrem. Unde sequitur: Quia salus ex Iudeis est, quorum cognitio Dei, testamentum, prophetia, promissa, ex quibus Christus secundum carnem , ex quibus orta est fides et primitiua Ecclesia. Quamuis autem Iudei non omnes, sed electi, precellant Samaritanos;  tamen non prefero locum Iudeorum loco Samaritanorum. Et hoc est quod dicit: Sed uenit hora et nunc est, in qua per illuminationem mee doctrine ueri adoratores adorabunt Patrem in spiritu et ueritate, id est, in amore Spiritus sancti et in cognitione ueritatis Filii Dei.

Spiritus est Deus, et eos qui adorant eum, in spiritu et ueritate oportet adorare.

Cum Deus sit Spiritus et non corpus, puram mentem, non corporeum locum querit in quo adoretur. Ergo neque Hierosolymis, neque in monte aliquis adorandi eligat locum; sed in spiritu et ueritate, id est in spiritu cordis, qui ubique nobiscum est, et in cognitione ueritatis rerum, quarum figura et umbra ablata est. Quod enim populus in lege  aspersione sanguinis agni mundari preceptus est, umbra fuit; ueritas uero, quod Christus in cruce passus, lauit nos a peccatis nostris in sanguine suo; sic et ceteris abiectis figuris, ueritate rerum figuratarum illustremur.

Dicit ei mulier: Scio quia Messias uenit, qui dicitur Christus. Cum ergo uenerit, ille annuntiabit nobis omnia.

[ALBINUS.] Sciebat quis eam posset docere, sed docentem nondum agnoscebat. Digna ergo erat cui manifestaretur. Messias uenit, quasi dicat: ueniet. Messias Hebraice, Christus est Grece, unctus Latine. Unde et Punice messe dicitur unge. uicine enim lingue sunt, Hebraica, Punica et Syra. Messias  annuntiabit omnia, ad cultum suum et Patris pertinentia; qualiter uidelicet spreto templo uel monte, intus exhibeamus nos templum Deo, ubi in spiritu et ueritate oremus.

Dicit ei iehsu: Ego sum qui loquor tecum.

Ego sum Messias, quem uenturum exspectas. Qua manifestatione accepta, mox factus est uir caput mulieris, et Christus caput uiri. Reliquit ergo hydriam cupiditatis, et cucurrit predicare.

Et continuo uenerunt discipuli eius, et mirabantur quia cum muliere loquebatur. Nemo tamen dixit: Quid queris? aut quid loqueris cum ea?

Bonum mirabantur, non malum suspicabantur: uenerat enim querere quod perierat, qui gentilem erroneam docet. Et hoc mirabantur, ignorantes  mysterium Ecclesie de gentibus future. Non ausi sunt interrogare discipuli mulierem, quid queris; aut Dominum, quid cum ea loqueris? timentes ne ab eo reprehendantur, si interrogauerint incaute.

Reliquit ergo hydriam suam mulier, et abiit in ciuitatem, et dicit illis hominibus: uenite et uidete hominem qui dicit mihi omnia quecunque feci. Nunquid ipse est Christus?

[ALBINUS.] Pedetentim inducit ad ueritatem illos rudes; nec statim affirmat Christum, ne irascerentur et indignarentur. Hydor Grece, aqua Latine: inde hydria, id est, aquarium, quam prius usui, nunc autem oneri deputans, proiicit. Hinc discant Euangelizaturi prius deponere curam et onus seculi.

Et exierunt de ciuitate, et ueniebant ad eum. Interea  rogabant eum discipuli eius, dicentes: Rabbi, manduca. Ille autem dixit eis: Ego cibum habeo manducare, quem uos nescitis. Dicebant ergo discipuli ad inuicem: Nunquid aliquis attulit ei manducare?

Quid mirum si mulier non intelligebat potum spiritus, sed carnis? Ecce discipuli qui cibos uentris attulerant, nondum intelligunt magistrum loqui de cibo mentis: unde eos instruit, non per circuitum, ut illam que uiro carebat, sed aperte.

Dicit ei iehsu: Meus cibus est ut faciam uoluntatem eius qui misit me, ut perficiam opus eius.

[ALBINUS.] uoluntas Patris est, ut credatur in eum, hoc est in Filium quem ipse misit. Opus Patris est nostra salus. Cibus et potus, id est, delectabilis refectio Christi, est nostra fides et  nostra salus. Facit ergo uoluntatem, docendo credere in se; facit opus, maturando mysterium incarnationis, quousque per passionem et cetera compleat illud.

Nonne uos dicitis, quod adhuc quatuor menses sunt, et messis uenit.

uos quatuor menses computatis usque ad messem, sed ego uobis aliam messem albam et paratam ostendo.

Ecce dico uobis: Leuate oculos uestros, et uidete regiones, quia albe sunt iam ad messem.

Oculis cordis considerate, quod transacta hieme infidelitatis, adest calor fidei, et parata sunt corda ut opera iustitie ex eis colligatis.

Et qui metit, mercedem accipit et congregat fructum  in uitam eternam, ut et qui seminat, simul gaudeat, et qui metit.

Disparis temporis labores habuerunt prophete seminantes et apostoli metentes; sed pariter mercedem accipient uitam eternam.

In hoc enim est uerbum uerum, quia alius est qui seminat, et alius est qui metit. Ego misi uos metere, quod uos non laborastis: alii laborauerunt, et uos in labores eorum introistis.

In hoc apparet probabile uerbum Euangelii, quia apostoli messuerunt ubi patriarche et prophete seminauerunt, scilicet in Iudea. Unde et ista mulier fructus maturus erat, cum diceret: Scio quia Messias uenit: et messis matura fuit, quando aurum apportabat  ad pedes apostolorum. Electa sunt de illa messe pauca grana, et seminauerunt orbem terrarum; et surrexit altera messis, que in fine seculi metenda est. De qua messe dicitur: Qui seminant in lacrymis, in gaudio metent . Huius messis non modo apostoli, sed angeli messores erunt, que crescit inter zizania, et exspectat purgari in fine. In die iudicii complebitur horreum: et tunc omnes qui metunt, gaudebunt cum angelis.

Ex ciuitate autem multi crediderunt in eum Samaritanorum, propter uerbum mulieris testimonium perhibentis, quia dixit mihi omnia quecunque feci. Cum uenissent ergo ad illum Samaritani, rogauerunt eum ut ibi maneret: et mansit ibi duos dies. Et multo plures crediderunt propter sermonem eius, et mulieri dicebant,  quia iam non propter tuam loquelam credimus; ipsi enim audiuimus et uidimus, quia hic est Saluator mundi.

Primo audiuimus famam, nunc uero uidemus presentiam. Sic agitur hodie cum eis qui foris sunt. Christus annuntiatur eis tanquam per mulierem, hoc est, per Ecclesiam. ueniunt ad Christum per famam, et Christus manet apud illos biduo, hoc est, dat illis duo precepta caritatis.



CAPUT LXXXuIII.


A. 38[I] M. 70 R. 20 L. 37

Post hec erat dies festus Iudeorum, et ascendit iehsu Hierosolymam. Est autem Hierosolymis probatica  piscina, que cognominatur Hebraice Bethsaida, quinque porticus habens. In his iacebat multitudo magna languentium, cecorum, claudorum, aridorum, exspectantium aque motum. Angelus autem Domini secundum tempus descendebat in piscinam, et mouebatur aqua. Qui ergo prius descendisset post motum aque, sanus fiebat a quacunque detinebatur infirmitate.

[ALBINUS.] Probata Grece, oues dicuntur Latine Inde probatica, id est, pecualis piscina fertur appellata, quia in ea sacerdotes hostias lauabant. [AUGUST.] Piscina autem dicitur aqua carens piscibus, collecta in aliqua concauitate. Aqua autem que quinque porticibus cingebatur, significat populum illum,  qui quinque libris Moysi quasi claudebatur. Ibi multi infirmi iacent; quia lex non sanat, sed prodit infirmos, ut aliquando medicum querant. Ceci ibi sunt, qui non habent lumen fidei; claudi, qui que uident non possunt operari; aridi uero, qui quidquid agant, sine pinguedine caritatis sunt. Exspectabant aque motum, in quo sanitas fiebat per angelum; quia lege conuicti, gratiam redemptionis desiderabant. Angelus inuisibilis turbabat aquam; quia Filius Dei multa miracula faciendo inter Iudeos, latens in carne, turbauit eos in tantum, ut eum crucifigerent. Descendere ergo in aquam turbatam, est humiliter credere in Domini passionem. Unus sanatur, ut unitas commendetur; quia nemo preter unitatem fidei sanari potest. Alioquin parum fuit in benignitate, nec ualde magnum  in potestate, unum de tot sanari ab eo qui omnes uno poterat erigere uerbo; sed in his corporalibus plus intendit eternam salutem animarum.

Erat autem quidam homo ibi triginta octo annos habens in infirmitate sua.

In quadragenario numero, qui constat ex quater decem, significatur perfectio operum; quia lex in decem preceptis data est, et per Euangelium quatuor Euangelistarum impletur. Quia ergo quadragenarius habet perfectionem legis, et lex non impletur nisi gemino precepto caritatis, duo minus de quadraginta habet, quia caritate Dei et proximi caret, et ideo merito languet.

Hunc cum uidisset iehsu iacentem, et cognouisset quia multum iam tempus haberet, dicit ei: uis sanus  fieri? Respondit ei languidus: Domine, hominem non habeo, ut cum turbata fuerit aqua, mittat me in piscinam. Dum uenio enim ego, alius ante me descendit.

Interrogatur languidus an sanari uelit, ut erigatur in spem sanitatis, de qua iam desperabat: unde etiam querebatur quod non haberet hominem qui eum mitteret in aquam. Necessarius erat languido homo, sed homo Deus.

Dicit ei iehsu: Surge, tolle grabatum tuum et ambula. Et statim sanus factus est homo, et sustulit grabatum suum et ambulabat. Erat autem Sabbatum in illo die.

Surge a uitiis mente, id est peccata relinque; surge corpore, quod est sanitatis operatio. Tolle, inquit,  grabatum, id est, dilige proximum. Non debemus turbari, si per rem insensatam dilectio proximi commendatur, quandoquidem Dominus lapis dictus est. Cum esses languidus, portabat te proximus tuus; sanus factus es, porta proximum tuum. Inuicem onera uestra portate, et sic adimplebitis legem Christi . Ambula in Dei dilectione de uirtute in uirtutem, festinans ad eius uisionem.

Dicebant ergo Iudei illi qui sanus factus fuerat: Sabbatum est; non licet tibi tollere grabatum tuum.

Non obiiciebant ei quod sanus factus esset Sabbato; sed quod portabat lectum, ne eis opponeretur quod ipsi Sabbato iumentum traherent de puteo, si intus caderet.


 A. 39[X]

Respondit eis: Qui me fecit sanum, ille dixit mihi: Tolle grabatum tuum et ambula.

Sanatoris mandatis obediens, auctoritatem sanationis sue obiicit calumniantibus.

Interrogauerunt ergo eum: Quis est ille homo qui dixit tibi: Tolle grabatum tuum et ambula? Is autem qui sanus fuerat effectus, nesciebat quis esset. iehsu autem declinauit a turba constituta in loco.

Hic et per fidem sanatus fuerat, et nesciebat nomine seu corporali specie designare quis eum sanasset. Sic et nos portantes proximum et ambulantem ad Deum, eum ad quem ambulamus, nondum uidemus. Sola intentione adhuc uidetur Deus, non in strepitu  turbe. Quisquis ergo uult ad uisionem Dei peruenire, fugiat turbam prauorum affectuum atque hominum nequam, et adeat templum interne orationis, iuxta quod sequitur:

Postea inuenit iehsu eum in templo, et dixit illi: Ecce sanus factus es, iam noli peccare, ne deterius tibi aliquid contingat.

Innuit quod propter peccata languebat; sed iehsu illum sicut exterius, ita interius sanauit. Unde premonet, ne iterum peccando grauius iudicetur.

Abiit ille homo et nuntiauit Iudeis quia iehsu esset qui eum sanum fecit; propterea persequebantur Iudei Iesum, quia hec faciebat in Sabbato.

Iste annuntiauit salutem ut sequantur, sed illi econtra persequuntur.

 iehsu autem respondit eis: Pater meus usque modo operatur, et ego operor.

Id est, in nullis que hucusque facta sunt, operatio mea operationi Patris defuit; sed in cunctis pariter ego cum Patre operor, cum uidelicet diuina potentia nichil nisi per sapientiam suam faciat. Ac si dicat: Si me in aliquo quod per me factum sit, reprehendere presumitis, reprehendite et Deum Patrem meum operantem, cuius uos populum peculiarem esse iactatis. [ALBINUS.] Non sex diebus tantum, ut putatis, operatus est Deus, sed usque modo operatur, quia qui sex diebus condidit noua, a quibus requieuit die septima, postea operatur usque in finem gubernando, sustentando, renouando, propagando ut permaneant condita. Et cum semper operetur Deus, constat sacramentum  esse quod de Sabbati requie legitur; forte igitur dictus est Dominus requieuisse in die septimo ab operibus suis, quia sexta Sabbati reddidit spiritum et Sabbato requieuit in sepulcro. Quasi diceret Iudeis. Quid exspectatis, ut non operer die Sabbati? Sabbati dies ad significationem meam uobis preceptus est.

Propterea ergo magis querebant eum Iudei interficere, quia non solum soluebat Sabbatum, sed et Patrem suum dicebat Deum, equalem se faciens Deo.

[ALBINUS.] Soluebat Sabbatum a mandatis legis, iam non ad litteram conseruandis. Imponunt qui solam serui formam attendunt, quod per rapinam faciat se equalem Deo, sed ipse per naturam natus  est equalis.

Respondit itaque iehsu et dixit eis: Amen amen dico uobis, non potest Filius a se facere quidquam, nisi quod uiderit Patrem facientem. Quecunque enim ille fecerit, hec et Filius similiter faciet.

Sicut ostendit Patrem nil agere sine se, sic e conuerso dicit se nichil agere sine Patre, ut eadem prorsus operatio intelligatur Patris et Filii, id est, tam diuine potentie quam sapientie. Et hoc est: Non potest Filius  quidquam facere per se, sed hoc tantum facere potest, quod uiderit Patrem pariter facientem, id est, quod recognoscit a Patre secum fieri. Pater enim, id est potentia diuina, nichil nisi per sapientiam suam operatur.

 Pater enim diligit Filium, et omnia demonstrat ei que ipse facit; et maiora his demonstrabit ei opera, ut uos miremini.

Omnia facienda ei demonstrat, id est, cuncta in eius consilio ponit, sicut ille qui aliquem consulens, que facturus est, ei ostendit. Maiora his que nunc facta sunt, eius consilio peraget: quod est, ei demonstrabit. Unde et ipsa in Prouerbiis Sapientia de se dicit: Ego Sapientia habito in consilio . Et item: Cum eo eram cuncta disponens . Maiora faciet, ut uos miremini, id est, unde amplius mirari possitis, si illa noueritis. uel in futura uita mirabimini inde, cum ceteris damnatis dicentes: Quomodo hi reputati sunt inter filios Dei?

Sicut enim Pater suscitat mortuos et uiuificat, sic  et Filius quos uult uiuificat.

Que sint illa maiora, dicit: scilicet resuscitatio animarum a peccatis, maior est, quam supradicta curatio languidi in corpore, de qua plurimum mirabantur; uel illa solutio Sabbati, quam calumniabantur. Quos uult Filius uiuificat. Una quippe est Patris et Filii uoluntas, sicut et potentia et operatio. uere Pater diligit Filium, quia in tantum, ut ei omne iudicium concedat. Et hoc est:

Neque enim Pater iudicat quemquam, sed iudicium omne dedit Filio, ut omnes honorificent Filium, sicut honorificant Patrem.

In iudicio faciendo, ubi considerandum est quid cuique pro meritis debeatur, non tam potentia quam sapientia exercenda est, ut omnes hoc scilicet attendentes,  quod Filii est iudicare, etiam si non amore, timore saltem tantum reuereantur iudicem sicut et patrem, cuius potentie est, quemcunque pro meritis remunerare. [ALBINUS.] uel ita: Non solum uiuificat Filius, in prima uidelicet resurrectione, que est animarum; sed etiam iudicabit in secunda resurrectione, que erit corporum. Et hoc est: Neque enim Pater iudicat quemquam, sed iudicium omne dedit Filio. Non enim persona Patris in iudicio apparebit, sed nec Christus in eo quod Patri consubstantialis est, potius in forma serui, que stetit sub iudice, iudicabit, ut possit et ab impiis uideri. Litteram sic iunge: Filius quos uult, uiuificat, ut omnes honorificent Filium, sicut honorificant Patrem.


 A. 40[I] M. 98 R. 90 L. 116

Qui non honorificat Filium, non honorificat Patrem qui misit illum.

[ALBINUS.] Honorificatur homo Christus, sed non sicut Pater Deus. Dixit namque secundum hominem: Pater maior me est . Secundum diuinitatem equaliter honorantur Pater et Filius. Quid est honorificare Patrem, nisi quod habeat Filium? Tollis honorem Patri, ubi minorem honorem das Filio. Nam si noluit equalem sibi generare, inuidit; si autem uoluit et non potuit, defecit.


A. 41[X]

Amen amen dico uobis quia qui uerbum meum audit,  et credit ei qui misit me, habet uitam eternam, et in iudicium non ueniet, sed transiet a morte in uitam.

Redit ad commendationem resurrectionis animarum. Cur ait, audit uerbum meum et credit; non dicens, mihi, sed ei qui me misit? Quia uerbum eius est in me, imo ego sum uerbum eius. Qui ergo credit ei, credit uerbo eius, id est, mihi; et sic habet uitam eternam, id est, causam conferentem uitam eternam, uidelicet fidem et obedientiam. Quare in iudicium damnationis non ueniet, sed hic transiet a morte infidelitatis ad uitam fidei et iustitie.

Amen amen dico uobis, quia uenit hora et nunc est, quando mortui audient uocem Filii Dei, et qui audierunt, uiuent.

 Dilucidat se loqui de resurrectione animarum. Noli exspectare nouissimam horam. uenit hora et nunc est, in qua mortui in peccatis audient per me, deinde per apostolos uerbum salutis; et uiuent, qui audierint, hoc est, obaudierint: nam propter auditum non uiuent, nisi obediant. uere per uocem Filii uiuent. Unde sequitur:

Sicut enim Pater habet uitam in semetipso, sic dedit et Filio uitam habere in semetipso.

Id est, genuit Filium uitam in semetipso habentem. Hoc solum interest, quod Pater uita est non nascendo, Filius uita est nascendo. uita autem que est Pater et Filius, uiuificat animas, illuminat, pascit et saginat pariter animas et angelos, quorum est per rationem sentire uitam sapientie Corpora uero ab animabus  uiuificantur.

Et potestatem dedit ei iudicium facere, quia Filius hominis est.

Sicut uita uitam genuit, sic potens iudicare potentem iudicare. Et hoc est: Dedit ei potestatem iudicium facere. Indiuise itaque iudicant Pater et Filius, nec non Spiritus sanctus. uerum quia potentia sapientie cedit in discretione iudicii, ubi equitas magis est examinanda, quamuis et potentia exercenda, nec bonitas subtrahenda: ideo specialius discrimen iudicii attribuitur sapientie. Iuxta hoc igitur supradixit: Pater non iudicat quemquam, sed omne iudicium dedit Filio. Quod autem supponitur, quia Filius hominis est, inde maxime pendere iudicium declarat,  quod impii etiam Filium a Patre missum crucifixerunt, et quotidie conculcant. [ALBINUS.] uel ita: Secundum hoc autem quod Filius hominis est, potestatem dedit ei Pater iudicium faciendi. Nam in iudicio homo uidebitur ab omnibus, Deus autem nonnisi a iustis uidendus est.

Nolite mirari hoc, quia uenit hora, in qua omnes qui in monumentis sunt, audient uocem eius. Et procedent, qui bona fecerunt, in resurrectionem uite; qui uero mala egerunt, in resurrectionem iudicii.

Euidenter hic agit de resurrectione carnis, ut supra de resurrectione mentis. Ne miremini hoc quod ita libere loquor de iudicio faciendo per Filium, quia uenit hora in fine seculi, in qua omnes corporaliter resurgent, alii in uitam, ut uideant Deum sicut est,  alii in damnationem, et tunc discretio iudicii apparebit. Audient uocem eius, hoc est, sentient manifestatione eius. uel ipse iudex uocem emittet humanam, uel per angelos formabitur, iuxta illud Psalmiste: Ascendit Dominus in uoce tube.

Non possum ego a meipso quidquam facere, sed sicut audio, iudico, et iudicium meum iustum est.

Explanat quod dixerat, potestatem dedit ei iudicii. Nil possum a meipso facere: quasi dicat, a meipso non sum; sed a Patre, a quo et cum quo facio omnia. Sicut audio, id est, sicut intelligo per unitatem substantie ab illo a quo sum, ita iudico. [ALBINUS.] uel ita: Ego Filius hominis, nichil a me possum; sed sicut audio a Deo iudico.


 A. 43[X]

Si ego testimonium perhibeo de me, testimonium meum non est uerum.

Quomodo autem uerum, nisi secundum carnem? Unde alibi: Si glorifico meipsum, gloria mea nichil est.

Alius est qui testimonium perhibet de me, et scio quia uerum est testimonium quod perhibet de me.

In sequentibus ostendit quis sit ille, ubi ait: Qui misit me Pater, ipse testimonium perhibuit de me. Hoc testimonium fuit in baptismo. Quia ueritas est Deus, uera sunt testimonia eius.

uos misistis ad Ioannem, et testimonium perhibuit ueritati. Ego autem non ab homine testimonium accipio,  sed hec dico uobis, ut uos salui sitis. Ille erat lucerna ardens et lucens, uos autem uoluistis ad horam exsultare in luce eius.

[ALBINUS.] Perhibuit Ioannes testimonium de Christo tanquam lucerna ad confundendos inimicos. Iam enim predictum erat in psalmo sub persona Patris: Paraui lucernam Christo meo; inimicos eius induam confusione; super ipsum autem efflorebit sanctificatio mea . Omnes prophete et apostoli sunt lucerne; Christus uerum lumen, quod illuminat omnem hominem uenientem in hunc mundum . Ab homine non accipio testimonium quasi necessarium; sed tamen hec dico de testimonio Ioannis, ut per hominem uos homines ad ueritatem ipsam ducamini, et credentes salui sitis. Ioannes  enim erat ardens lucerna spiritus caritatis, et lucens lumine ueritatis, ostendens in sole iustitie exsultandum fore. uos autem uoluistis in luce lucerne, quasi sufficiat, remanere, dum Ioannem crederetis Christum esse.

Ego autem habeo testimonium maius Ioanne. Opera enim que dedit mihi Pater, ut perficiam ea, ipsa testimonium perhibent de me, quia Pater me misit. Et qui misit me Pater, ipse testimonium perhibuit de me.

uerum quidem et perutile multis fuit testimonium Ioannis, sed habeo maiora testimonia. Opera enim Patris que ego uisibiliter facio, attestantur quia Pater me misit. Et testimonium Patris est, qui me exterius hominem oculis uisibilem exhibuit,  quod interius corda hominum ad me cognoscendum accendit.


A. 44[III] M. 112 L. 119

Neque uocem eius unquam audistis, neque speciem eius uidistis.

In hoc ostendit substantiam diuinitatis incomprehensibilem esse et inuisibilem, uocemque eius non capi aure carnali, sed tantum spiritualiter intelligi.


A. 45[X]

Et uerbum eius non habetis in uobis manens, quia quem misit ille, huic uos non creditis.

uerbum quod erat in principio, et per quod possetis ad Patris uenire cognitionem, non manet in  cordibus uestris; quia his que audistis a me, non creditis, nec etiam Scripturis, unde sequitur:

Scrutamini Scripturas, quia uos putatis in ipsis uitam eternam habere. Et ille sunt que testimonium perhibent de me, et non uultis uenire ad me, ut uitam habeatis.

Dum me, qui sum uita, abiicitis, uitam in Scripturis non inuenietis, et tamen per ea que ille docent, non uultis uenire ad me, id est credere in me, ut habeatis uitam quam in ipsis queritis.

Claritatem ab hominibus non accipio, sed cognoui uos, quia dilectionem Dei non habetis in uobis.

Humanam laudem non quero, nec honorem carnalem, qui ueni dare spiritualem; sed uobis errantibus  condoleo, quia non habetis dilectionem Dei, et ad uiam ueritatis reducere uolo.

Ego ueni in nomine Patris mei, et non accepistis me. Si alius uenerit in nomine suo, illum accipietis.

Probat quia dilectio Dei non est in eis. Ego ueni ut per me Pater glorificetur, et non accepistis me, id est non credidistis in me, sed inde pena peccati hec uobis erit. Cum Antichristus uenerit in nomine suo, quia propriam gloriam queret et se Deum dicet, illum accipietis. Hoc est quod Apostolus ait: Ut credant mendacio qui non crediderunt ueritati .

Quomodo potestis uos credere, qui gloriam ab inuicem accipitis, et gloriam que a solo Deo est, non queritis?

 Non quia non est aperta ueritas, non credunt, sed quia superbia eos excecat et ambitio laudis, que appetit de se existimari quod in se non habet, et super alios se efferre, humilitas uero solius Dei gloriam querit, eique soli placere appetit.

Nolite putare quia ego accusaturus sim uos apud Patrem. Est qui accusat uos Moyses, in quo uos speratis. Si enim crederetis Moysi, crederetis forsitan et mihi. De me enim ille scripsit.

Quod ait, forsitan, irrisio est increduli, non dubitatio loquentis. Ideo non accuso, quia non ueni damnare, sed saluare. Moyses uero accusat, quia increduli estis uoci illius qua ait: Prophetam uobis suscitabit Dominus Deus de fratribus uestris, tanquam meipsum, audietis eum. Omnis anima que non  obedierit prophete ilii, exterminabitur de populo Dei .

Si autem illius litteris non creditis, quomodo uerbis meis credetis.

Multo uidelicet minus; quia in lege magistri esse presumitis, in uerbis autem meis neque magistri, neque discipuli esse uultis. Ibi inchoatio perfecte uite, hic uero consummatio. Ibi sum prophetatus, hic uobis dico, ecce adsum.



CAPUT LXXXIX.


M. 160[uI] R. 76

Et relictis illis, in illis diebus iterum cum multa turba esset, conuocatis discipulis suis, dixit: Misereor turbe, quia ecce triduo iam perseuerant mecum,  et non habent quod manducent, et dimittere eos ieiunos nolo, ne deficiant in uia.

[HILAR.] Quia infidelitatis error insolentium animos obtinebat, potius reliquisse eos quam dimisisse scribitur. [HIERON.] Conuocat autem discipulos, ut doceat magistros cum minoribus communicare consilia sua, uel ideo, ut ex collocutione intelligant signi magnitudinem. [BEDA.] Turba triduo sustinet Dominum propter sanationem infirmorum, et electi in fide Trinitatis supplicant Domino pro languoribus animarum suarum uel suorum. uel triduo sustinet turba dominum, quando fideles conuertuntur opere, locutione, cogitatione. Qui conuersi deficiunt in uia presentis uite, si sine doctrine pabulo dimittantur. Marcus refert quia de longe uenerunt.  Quanto quis plus errauit, tanto longius a Domino recessit. Item Iudei credentes, de prope uenerunt, ut edocti lege et prophetis; credentes ex gentibus, de longe, ut non edocti

Et dicunt ei discipuli: Unde ergo nobis in deserto panes tanti, ut saturemus turbam tantam? Ait illis iehsu: Quot panes habetis? At illi dixerunt: Septem, et paucos pisciculos. Et precepit turbe ut discumberet super terram.

[AMBROS.] Non otiosis, non in ciuitate Synagoge uel secularis dignitatis residentibus, sed inter deserta Christum querentibus, celestis gratie alimonia impartitur. Qui enim non fastidiunt, a Christo suscipiuntur; et spiritualiter et corporaliter etiam,  si indigent, curantur. Mystice, predicatores profectum Ecclesie mirantes, dicunt: Unde nobis tanta facundia ut tot millibus tamque auidis auditoribus, sufficere possimus in huius mundi deserto? At uero septem panes, id est, septem dona Spiritus sancti sufficiunt omnibus adiuncta apostolica autoritate quasi paucorum piscium sapore, qui nos reficiunt exemplo sue uite uel mortis. Qui uero ad septem panes pertinent, iam non supra fenum sedere, sed terram premere iubentur. [BEDA.] In Nouo enim Testamento ipsam quoque terram et facultates temporales, ut perfecti simus, relinquere precipimur.

Et accipiens septem panes et pisces, et gratias agens fregit et dedit discipulis suis, et discipuli dederunt populo.

 Dominus dedit panes discipulis ad diuidendum turbe, id est, doctrinam spiritualem. Fregit panes, id est, aperuit sacramenta, seipsum scilicet qui panis est uite. Gratias egit, ut ostenderet quantum gaudeat de salute hominum, et ut nos informaret ad agendas semper Deo gratias, cum uel in carne reficimur uel in anima. Si in septem panibus qui non leguntur fuisse hordeaci, septiformis gratia noui testamenti signatur: quid in pisciculis, nisi sanctos conditores illius Scripture accipimus? uel illos quorum fidem et uitam et passiones ipsa Scriptura continet, qui de turbulentis huius seculi fluctibus erepti et consecrati, refectionem nobis internam exemplo sue uite uel mortis prebuere, ne in huius mundi excursu deficiamus.

 Et comederunt omnes et saturati sunt.

Comedimus, attente audiendo et exempla intuendo; saturamur, memorie recondendo et operando. Huic refectioni congruit illud Psalmiste: Edent pauperes et saturabuntur, et laudabunt Dominum qui requirunt eum . Quod enim manducans populus satiatur, significat famem in perpetuum ab electis repellendam, quando non esuriet qui acceperit cibum Christi. Et quod superfuit de fragmentis, tulerunt septem sportas plenas: septem sporte que supererant, sunt altiora precepta uel consilia. Que multitudo non potest attingere seruando, sed tantum illi qui maiori gratia sunt pleni. Quibus dicitur: Si uis perfectus esse, uende omnia que habes, et da pauperibus . Et quia sporte iunco et  palmarum foliis solent contexti, merito in sanctorum significatione ponuntur. Iuncus quippe super aquam nascitur, et electi radicem cordis, ne ab amore eternitatis arescat, in ipso uite fonte collocant. Palma uictricem ornat manum, et electi mundi uictore memoriam eterne retributionis in corde retinent. [AMBROS.] Cur autem quinque millibus hominum plus redundat, quatuor millibus minus? Quia quatuor millia triduo cum Christo fuerunt, et ideo amplius celestis pabuli receperunt.

Erant autem qui manducauerunt, quatuor millia hominum, extra paruulos, et mulieres, et dimisit eos.

In superiori signo quinque millia fuerunt iuxta  numerum panum, quia uicini erant quinque sensuum. Isti qui de septem panibus, hoc est, sacrato aluntur numero, quatuor millia sunt. Qui numerus semper in laude ponitur. Et quadrangulus lapis non est instabilis, et in eo numero euangeliste sunt. Numerus itaque refectorum docet eos pastos euangelicis cibariis, simulque insinuat innumerabilium multitudinem de quatuor orbis partibus ad celestis cibi donum concursuram. Hoc igitur typice inter hanc et illam refectionem distat, quod ibi littera uetus plena esse signata est gratia spirituali, hic gratia noui testamenti monstrata est ministranda fidelibus, quatuor ornatis uirtutibus. Quarum prima est cognitio rerum appetendarum et uitandarum; secunda, refrenatio cupiditatis ab his que temporaliter  delectant; tertia, firmitas contra molestias seculi; quarta, que per omnes diffunditur, dilectio Dei et proximi. Et hic et ibi mulieres atque paruuli excepti sunt; quia tam in ueteri quam in Nouo Testamento non admittuntur ad numerum qui non perdurant occurrere in uirum perfectum, uel infirmitate uirium, uel leuitate mentis. Utraque refectio celebrata est in monte; quia utrumque Testamentum altitudinem mandatorum Dei et illius montis altitudinem, qui est mons domus Dei in uertice montium , consona uoce nobis predicat.

Et statim ascendens nauem cum discipulis suis, uenit in partes Dalmanutha.

Turba satiata dimittitur, et quia omnibus diebus uite nostre nobiscum Dominus manet, nauem, id  est, Ecclesiam credentium, plebem comitatus, ingreditur. Ubi Mattheus ponit Magedan, Marcus ponit Dalmanutha. [AUGUST.] Idem enim locus duobus subest nominibus; unde plerique codices secundum Marcum habent Magedan. Sciendum quod illa capitula non sunt putanda ponitus abesse, quorum concanonica continentur in hoc opere. Preterea commode quedam pretermissa sunt, ueluti 162 capitulum Matthei, quia, ut Hieronymus ait, in plerisque codicibus non habetur. Hic quoque nimirum subtrahitur centesimum sexagesimum primum capitulum Matthei; cuius sententia continetur in centesimo uigesimo septimo capitulo eiusdem, iuxta quod Dominus diuersis temporibus diuersisque locis eadem sepius dixit: sed multoties enim dictis sufficit  in hoc opere nonnulla semel haberi. Quo etiam de ceco illuminato solus Marcus narrat capitulo 81, non incongrue reticetur in hoc libro, plurima de cecorum illuminatione referente. Sic de similibus. Suum enim est, scribentis euangelium, nonnulla ex industria omittere, ad insinuandum uidelicet multa superesse. Unde Ioannes in fine libri sui ait: Alia esse multa que fecit iehsu; et si scriberentur omnia, nec ipse mundus sufficeret capere ea .


M. 163[uI] R. 78

Et cum uenissent discipuli eius trans fretum, obliti sunt panes accipere, et nisi unum panem non habebant in naui.

 [BEDA.] Indicatur quam modicam carnis curam haberent in reliquis, qui nec uiaticum sumpserunt intentione Dominici comitatus. Unus panis, panem uite significat. Trans fretum abiit Dominus, quando secutus est eum gentium populus.


M. 79[II] R 164 A. 144

Et precepit eis, dicens: Intuemini et cauete a fermento Phariseorum et Sadduceorum, et a fermento Herodis.

Qui cauet a fermento Phariseorum et Sadduceorum, littere precepta non seruat, traditiones hominum negligit, ut Dei mandata faciat. Fermentum namque Phariseorum est decreta legis diuine traditionibus hominum postponere, uel predicare legem  uerbis, et impugnare factis. [BEDA.] Fermentum etiam eorum est Dominum tentare, nec doctrine aut operibus eius credere. Fermentum Herodis est, adulterium, homicidium, temeritas iurandi, simulatio religionis. De hoc fermento ait Apostolus; Modicum fermentum totam massam corrumpit . Sicut uis parui fermenti mistum farine crescere facit et ad saporem suum trahit, ita modica scintilla doctrine hereticorum, si in tuum pectus iniecta fuerit, cito ingens flamma succrescet, et te totum ad se trahet.


M. 165[uI] R. 80

At illi cogitabant inter se, dicentes: Quia panes non habemus.

 Cogitabant quia panes non habemus. Ideo ait nobis ut caueamus a fermento, id est, a panibus Phariseorum: Sciens autem iehsu eos male intellexisse, cauete a fermento Phariseorum, redarguit eos inde, et inducit ad sanum intellectum: et hoc est quod sequitur:

Sciens autem iehsu dixit: Quid cogitatis inter uos, modice fidei, quia panes non habetis? Nondum intelligitis neque recordamini? adhuc cecatum habetis cor uestrum? Oculos habentes non uidetis? et aures habentes non auditis? Neque recordamini quando quinque panes fregi in quinque millia et quot cophinos fragmentorum plenos sustulistis? Dicunt ei: Duodecim. Quando et septem panes in quatuor millia, quot sportas fragmentorum sustulistis? Et dicunt ei: Septem.  Quare non intelligitis, quia non de pane dixi uobis: Cauete a fermento Phariseorum et Sadduceorum? Tunc intellexerunt quia non dixerit cauendum a fermento panum, sed a doctrina Phariseorum et Sadduceorum.

Utique cauendum erat ne doctrina Phariseorum Christum nesciens effectus ueritatis euangelice corrumperet. Si autem fermentum Phariseorum et Herodis traditiones peruersas et heretica significat, dogmata constat quia cibi quibus pastus est populus Dei ueram doctrinam integramque significant. Quoniam crebro de fide in Euangelio legitur, ne nusquam dictum sit, breuiter aperiamus quid sit fides, de quibus habeatur, secundum quid modica uel  magna dicatur. Fides est existimatio rerum non apparentium, hoc est, sensibus corporeis non subiacentium, supra opinionem, et infra agnitionem constituta. Supra opinionem, quia plus est credere quam opinari. Infra agnitionem, quia minus est credere quam agnoscere. Ideo enim credimus, et aliquando cognoscimus. Que autem sunt apparentia, fidem non habent, sed agnitionem. Hoc enim ueraciter dicitur credi, quod non ualet uideri. Nam credi iam non potest, quod uideri potest. Attamen ex rebus quas uidemus agitur in nobis ut ea credantur que non uidemus. Hec ita esse affirmant Augustinus sepissime super Ioannem, et in epistola de fide ad Marcellam clarissimam, Gregorius in quarto libro Dialogorum, et in secundo libro homiliarum Euangelii,  ceterique doctores. Fides ergo est quod non uides credere: per fidem enim ambulamus, non per speciem. Cum autem uenerit quod perfectum est, uidebis quod credidisti. Et quoniam minus est credere quam uidere cessabit fides, quia uidebitur species. Cessabit credendi existimatio, quando manifesta erit ueritatis cognitio. Fides igitur, ut ait Apostolus, est argumentum non apparentium , id est, ostensio. Arguere enim dicebant antiqui ostendere. Itaque corporei sensus indicant nobis apparentia. Fides uero extenditur ad non apparentia, suo modo ostendens ea, quousque uera intelligentie uisio succedat. Fides itaque est substantia sperandarum rerum, quia dum ea que non uidemus credimus aut fuisse, aut esse, aut futura esse, ipsa fides  facit ea subsistere in nobis credendo. uerbi gratia: Resurrectio generalis cum nondum sit, per fidem tamen iam subsistit in anima nostra, quasi pre oculis eam habeamus. Est ergo fides tam de presentibus uel preteritis quam de futuris, tam de bonis quam de malis, et Augustinus in principio Enchiridion disserit. Spes autem de bonis est tantum et de futuris. Est enim spes futurorum bonorum exspectatio cum fiducia adipiscendi ex gratia Dei et ex bona conscientia. Spes enim sine meritis non est spes, sed presumptio. Exspectatio uero alicuius incommodi non dicitur spes, sed desperatio, hoc est, diffidentia a bono. Hoc igitur distat inter spem et illam etiam partem fidei que est de bonis futuris in  nobis, quia fide intelligimus futura nobis bona, et spe confidenter exspectamus ea. Postquam ergo tenebitur res, iam non erit exspectatio spei. Ex fide autem tanquam fundamento omnium bonorum, spes et caritas oriuntur. Quid enim sperari uel speratum amari potest, nisi credatur? Credi autem potest, si non speretur uel ametur. Inde ergo diligimus, quia credimus; inde etiam speramus quia credimus et diligimus. Cum enim sit spes exspectatio fida futuri commodi, ex fide nascitur exspectare, et ex caritate fiducia impetrandi. Hinc Augustinus quinquagesimo quarto capitulo Enchiridion: »Qui recte amat, procul dubio recte credit et sperat. Qui uero non amat, inaniter credit et sperat, quamuis ad ueram felicitatem pertineant. Licet enim sperare non  possit fieri sine amore, tamen potest fieri ut id non amet, sine quo ad id quod sperat non potest perueniri: ut si quis speret uitam eternam, et non amet iustitiam.« Idem in prima de doctrina Christiana: »Tria hec sunt, quibus et scientia omnis, et prophetia militat: fides, spes, caritas, sed fidei succedit spes, quam uidemus, et spei succedit beatitudo ipsa, ad quam peruenturi sumus; caritas autem etiam istis decedentibus, augebitur potius, si enim credendo diligimus quod nondum uidemus, quanto magis cum uidere ceperimus? et si sperando diligimus quo nondum peruenimus, quanto magis cum peruenerimus? Ideo maior est caritas, quia fide et spe decedentibus, ipsa permanet.« Idem in octauo De Trinitate, capitulo octauo: Ex una eademque  caritate Deum proximumque diligimus: sed Deum propter Deum, nos autem et proximum propter Deum. Illud quoque sciendum est, quod interdum fidei nomen transfertur ad designandam certitudinem manifeste uisionis, quam habituri sumus. Hoc autem fit uel ex illa regula, qua nomen cause ponitur pro effectu, uel ex alia secundum quam significata res per similitudinem suscipit rei significantis nomen. Est enim ipsa fides qua nunc per speculum in enigmate Deum cernimus, sacramentum illius future uisionis, qua Deum facie ad faciem, sicuti est, uidebimus, et per fidem ducimur illuc.« Augustinus in libro secundo Questionum Euangelii, ducentesimo capitulo, Luce: »Est etiam fides rerum, quando non uerbis, sed rebus ipsis presentibus creditur.  Quod futurum est, cum iam per speciem manifestam se contemplandam prebebit sanctis ipsa Dei sapientia. De qua fide rerum lucisque ipsius presentia forsitan Paulus dicit: Iustitia enim Dei in eo reuelatur ex fide in fidem . Dicit enim in alio loco: Nos enim reuelata facie gloriam Dei speculantes, in eamdem imaginem informabimur a gloria in gloriam . Sicut enim hic dicit de gloria in gloriam, ita et ibi, ex fide in fidem. De gloria scilicet Euangelii, quo nunc credentes illuminantur, in gloriam manifeste ueritatis. Sunt autem plura etiam ad Deum pertinentia, que siue credantur, siue non, nichil nostra interest. Siue enim credamus Deum cras pluuiam daturum, siue non; si etiam credamus  Christum huius uel illius stature fuisse, uel non; uel in hac seu in illa ciuitate predicasse, uel non, nullum incurrimus periculum. Ea uero duntaxat que ad fidem catholicam spectant, si non credantur, damnationem pariunt. Est autem fides catholica, id uniuersalis, que ita omnibus necessaria est, ut nemo discretus absque ea saluari possit. Unde Athanasius cum premisisset, »Hec est fides catholica,« statim illud aperiens, unde sit dicta catholica, addidit: »Quam nisi quisque crediderit, saluus esse non poterit.« uel dicitur catholica, id est, communis, ad differentiam fidei hereticorum, non ubique cum Ecclesia dilatate, sed quasi in angulo latitantis. Fides autem catholica partim circa ipsam Diuinitatis naturam, partim circa diuina beneficia  et quascunque Dei rectissimas dispensationes uel ordinationes consistit, que nobis apostolorum et sanctorum Patrum symbolis sunt expressa. Et sciendum quia fides non dicitur magna uel parua, eo quod ad multas uel paucas res pertineat, sed quoniam firmiter uel tepide creditur ea. Intensam quippe fidem atque constantem laudat Dominus ubi dicit: O mulier, magna est fides tua . Et de fide centurionis: Non inueni tantam fidem in Isrel . Apostolorum uero multo plura credentium, fidem remissam increpat, dicens: Quid cogitatis inter uos modice fidei, quia panes non habetis? Utique si inter cetera firmiter crederent, quia non quod intrat in os coinquinat hominem, non cogitarent Dominum prohibere Phariseorum panes



LIBER TERTIUS.



CAPUT XC.


uenit autem iehsu in partes Cesaree Philippi.

[HIERON.---BEDA, in hom.] Philippus frater Herodis, tetrarcha Ituree et Trachonitidis regionum, imitatus Herodem patrem suum, qui in honorem Augusti Cesaris appellauit Cesaream ciuitatem, que prius Turris Stratonis uocabatur, constituit ciuitatem in termino Iudee contra septentrionem, quam appellauit Cesaream Philippi in memoriam sui nominis et honorem Tiberii Cesaris, sub quo ipse regnabat. Iste locus Cesaree Philippi, nunc Paneas dicitur, et est in prouincia Phenicis, ubi Iordanis ad radicem Libani oritur; duoque fontes sunt ibi Ior et Dan, qui misti, Iordanis nomen efficiunt.

Et interrogabat discipulos suos, dicens: Quem dicunt  homines esse Filium hominis?

[BEDA.] Exploraturus fidem discipulorum, Dominus prius uulgi sententiam inquirit, ne apostolorum fides firmata uideatur uulgari opinione, sed ueritatis agnitione. [HIERON.] Unde et Petro dicitur: Caro et sanguis non reuelauit tibi. Hoc est, humana doctrina. Pulchre dixit, homines, quia homines sunt qui de Filio hominis loquuntur; dii uero, qui de diuinitate intelligunt.

At illi dixerunt: Alii Ioannem Baptistam, alii autem Eliam, alii uero Ieremiam, aut unum ex prophetis.

Querenti quare hec opinio fuerit de Ioanne, uel Elia, uel Ieremia, respondeamus quia alieni erroris nostrum non est reddere rationem.

 Dicit illis: uos autem quem me esse dicitis?

[BEDA, in homil.] Supra homines erant apostoli quasi dii, iuxta illud Psalmiste: Ego dixi: Dii estis, et filii Excelsi omnes . Quos interrogat Dominus, non quasi nesciens sententiam de se, sed ut confessionem fidei illorum digne remuneret.

Respondens Simon Petrus, dixit: Tu es Christus Filius Dei uiui.

[BEDA.] Petrus respondit pro ceteris, licet ceteri apostoli scirent. Finis fidei mee de Christo est, quod Filius sit Dei. Non licet mihi scire generationis secretum, non licet tamen nescire generationis fidem. [HIERON.---BEDA, in homil.] Dei uiui, id est, incommutabilis et eterni, dictum est ad differentiam  deorum quos gentilitatis dementia uel de mortuis hominibus, uel de opere manuum sibi instituit ad adorandum. [HILARIUS.] Dixit se Dominus Filium hominis, quod contemplatio corporis preferebat, sed addendo, quem me esse dicitis, significauit preter id quod in se uidebatur, esse aliud occultum sentiendum, de quo querebatur, in quod se credentium fides debebat extendere. Fides itaque Petri, Dei Filium in homine uidens, utrumque complexa est, dicens:  Tu es Christus Filius Dei uiui. Hec enim confessionis ratio tenenda est, ut sicut Dei Filium, ita et Filium hominis meminerimus, quia alterum sine altero nichil spei tribuit ad salutem. [AUGUST., De concordia euangelist.] Potest mouere quod Lucas dixit Dominum interrogasse discipulos suos, quem illum dicerent homines, cum esset solus orans, Marcus autem dicit illos in uia hoc interrogatos. Sed eum mouet, qui nunquam orauit in uia. Nusquam cum discipulis orasse inuenitur Dominus. Ubique solus obsecrat, quia Dei consilium humana uota non capiunt, nec quisquam potest interiorum particeps esse cum Christo.


M. 167[X]

 Respondens autem iehsu, dixit: Beatus es, Simon Bariona, quia caro et sanguis non reuelauit tibi, sed Pater meus qui in celis est.

[HIERON.] In Petro respondet omnibus mercedem uere confessionis. Quasi dicat: Quod caro et sanguis reuelare nequiuit, Spiritus sancti gratia tibi reuelauit. Ergo ex confessione sortitur uocabulum. Quia Bariona sonat filius columbe. Alii dicunt quod Simon  filius sit Ioannis, ut illud, Simon Ioannis, diligis me? , et uolunt deprauatum hoc esse uitio scriptorum, ut pro Barioanna, id est, pro filio Ioannis, Bariona scriptum sit, detracta una syllaba. Ioanna interpretatur, Domini gratia. Utrumque nomen mystice intelligitur, quia et columba Spiritum sanctum, et gratia Domini donum  significat spirituale. Pater quippe Filio columbe reuelauit, quia una est gratia Patris et Filii et Spiritus sancti. Bariona Syrum est et Hebreum.

Et ego dico tibi, quia tu es Petrus, et super hanc petram edificabo Ecclesiam meam.

[HIERON., in epist. ad Galat.] Tu dixisti me esse Filium Dei uiui. Et ego, cuius dicere facere est, dico tibi quia tu es Petrus. Princeps apostolorum, nunc Petrus, nunc Cephas dicitur, non sensu diuerso, sed quam nos Latine et Grece petram uocitamus, hanc Hebrei et Syri cepham uocant. [HIERON.] Merito accipit hoc nomen Petrus, qui in petram Christum credebat, et secundum metaphoram petre dicitur ei: Aedificabo Ecclesiam meam super hanc  petram, hoc est, super hoc firmamentum fidei [BEDA, in homil.] uel ita: Super hanc petram quam confessus es, id est, super meipsum. Hinc Apostolus ait: Fundamentum aliud nemo potest ponere, preter id quod positum est, quod est Christus iehsu .

Et porte inferi non preualebunt aduersus eam, et tibi dabo claues regni celorum.

Peccata et doctrine hereticorum sunt porte inferi. Claues regni celorum, ipsam discernendi scientiam  potentiamque nominat, qua dignos recipere in regnum, indignos secludere deberet a regno. Unde subditur:

Et quodcunque ligaueris super terram, erit legatum et in celis. Et quodcunque solueris super terram, erit solutum et in celis.

[HIERON.] Super terram, inquit: nam in alligatione defunctum nusquam dixit absoluendum. Istum locum episcopi et presbyteri non intelligentes, aliquid sibi de Phariseorum assumunt supercilio, ut uel damnent innocentes, uel soluere se noxios arbitrentur, cum apud Deum non sententia sacerdotum, sed reorum uita queratur. Legimus in Leuitico de leprosis, ubi iubetur ut ostendant se sacerdotibus et immundi fiant si lepram habuerint : non  quod sacerdotes leprosos faciant et immundos, sed quod habeant notitiam leprosi et non leprosi, et possint discere qui mundus, quiue immundus sit. Quomodo ergo ibi leprosum sacerdos immundum facit, sic et hic alligat episcopus et presbyter uel soluit, non eos qui insontes sunt uel noxii. Sed pro officio suo cum peccatorum uarietates audierit, scit qui ligandus sit, quiue soluendus. Sensus ergo est: Quemcunque super terram, id est, dum uixerit, ligaueris eliminando ab Ecclesia, ligatus erit in celis, hoc est uniuerse Ecclesie quibus notum fuerit, uitabunt illum. uel ligatus erit in celis, id est, celestis sententia confirmabit quod eum presens Ecclesia uitet. Et quemcunque, dum uixerit, solueris  ab excommunicatione reconciliando, solutus erit in celis, id est Ecclesie que hoc scient, communicabunt ei. uel solutus erit in celis, id est celestis sententia confirmabit ut a presenti Ecclesia recipiatur. Grandis honor sed graue pondus. Durum quippe est ut qui nescit tenere moderamina uite sue, iudex fiat aliene. Unde fit ut ipsa ligandi et soluendi potestate se priuet, qui hanc pro suis uoluntatibus gratiam sequendo uel odium, non pro subiectorum meritis exercet. Unde propheta: Mortificabant animas que non moriuntur, et uiuificabant animas que non uiuunt . Non morientem mortificat, qui iustum damnat. Non uiuentem uiuificare nititur, qui reum absoluere conatur. Soluerunt discipuli uiuentem Lazarum, quem magister suscitauerat : nam si mortuum soluerent, fetorem magis ostenderent quam uirtutem. Ergo nos illos debemus soluere, quos in confessione nouimus gratia Dei uiuificatos esse. [BEDA, in homil.] Unde et Lazaro non dicitur, reuiuisce; sed, ueni foras. Ideo Petrus claues regni celorum et principatum iudiciarie potestatis specialiter accipit, ut omnes credentes intelligant quia quicunque ab unitate fidei et societatis illius semetipsos segregant, nec uinculis peccatorum absolui, nec ianuam possint regni celestis ingredi. [AUGUST., in lib. III De baptismo.] Pax enim Ecclesia dimittit peccata, et ab Ecclesie pace alienatio tenet peccata, non secundum arbitrium hominum, sed secundum arbitrium Dei. Petra tenet, petra dimittit; columba tenet, columba dimittit. Foris  quippe nec ligari quid potest uel solui, quando extra Ecclesiam non est qui ligare possit aut soluere. Sciendum quia discernendi scientia incipit esse clauis Ecclesie, ubi ligandi soluendique auctoritas ei additur. Hoc autem fit per ministerium episcopale in ordinatione presbyterorum, uel  cum eis animarum cura iniungitur. Nulli enim licet excommunicare alterius parochianum, quia talis excommunicatio uires non habet. Nullus enim alterius iudicis nisi sui sententia tenebitur aut damnabitur. Sunt autem qui dicunt potentiam ligandi uel soluendi, id est, claudendi Ecclesiam peccatoribus uel aperiendi, pluraliter dici duas claues, propter hos scilicet duos effectus: quod ea peccator ligatur, hoc est, extra Ecclesiam eiicitur, et ea soluitur, id  est, in Ecclesiam reducitur.


M. 168[II] R. 83 L. 95 et 206

Tunc precepit discipulis suis, ut nemini dicerent quia ipse esset iehsu Christus.

[AMBR.] Iubet taceri quod sit Filius Dei, ut fallat principem mundi, et doceat humilitatem, et ne adhuc rudes et imperfecti discipuli, maioris predicationis mole opprimerentur. Completo autem passionis sacramento, opportunius dicitur apostolis: Euntes, docete omnes gentes .

Exinde cepit iehsu ostendere discipulis suis, quia oportet circumire Hierosolymam, et multa pati a senioribus et Scribis et principibus sacerdotum, et occidi, et tertia die resurgere.

 [HIERON.] Exinde, id est propterea ut discipuli melius tenerent preceptum Domini, cepit iehsu ostendere passionis sue articulum. Simulque ne horrerent mortis periculum, si diligerent regni gloriam. Quasi diceret: Tunc me predicate cum passus fuero, quia non prodest maiestatem eius uulgari in populis, quem postmodum uidebunt flagellari et crucifigi. [AMBROS.] Sapientia Dei hominem ad exemplum quo recte uiueremus, suscepit, pertinet autem ad uitam rectam ea que non sunt metuenda, non metuere. Mors autem metuenda non est. Oportuit ergo idipsum illius hominis quem Dei sapientia suscepit, morte monstrari. Sunt autem homines qui, quamuis mortem ipsam non timeant,  genus tamen aliquid mortis horrescunt. Nihilominus autem ut ipsa mors, ita etiam nullum genus mortis bono et recte uiuenti homini metuendum est. Nihilominus igitur hoc quoque illius hominis cruce ostendendum fuit. Nihil enim erat inter omnia genera mortis, illo genere exsecrabilius et formidolosius. Ideo quoque uenit Dominus in carne, ut spem resurgendi nobis ostenderet. Quod aliter non poterat fieri, nisi carnem indueret mortalem. Deus enim mori non poterat.


M. 169[uI] R. 84

Et assumens eum Petrus, cepit increpare illum, dicens: Absit a te, Domine, non erit tibi hoc

[HIERON.] In Greco habetur: Propitius tibi sis, Domine. Quod melius est, quam absit a te, Domine  Non putat Petrus fieri posse, ut Filius Dei occidatur, assumitque eum in affectum suum, uel separatim ducit, ne presentibus ceteris condiscipulis magistrum uideatur arguere.

Qui conuersus dixit Petro: uade post me, Satana; scandalum es mihi, quia non sapis ea que Dei sunt, sed ea que hominum.

Quia contraria loqueris uoluntati mee, debes aduersarius appellari. Satanas interpretatur aduersarius siue contrarius. Multi putant, quod non sit Petrus correctus sed malignus spiritus hec dicere suggerens ei. Sed mihi nunquam uidebitur incentiuum diaboli, error de pietatis affectu ueniens. uade post me, id est sequere meam sententiam, ut granum tritici cadens in terram, multos fructus afferat.  uolendo enim preire scandalum mihi, id est, me offendis. Sciat prudens lector, Petro hanc beatitudinem, quodcunque ligaueris super terram et cetera, in futuro promissam. Nam, si statim data esset ei, nunquam in eo praue confessionis error locum inuenisset.


M. 170[II] R. 85 L. 96

Tunc conuocata turba cum discipulis suis, dixit eis: Si quis uult post me uenire, abneget semetipsum, et tollat crucem suam et sequatur me.

[BEDA.---GREGOR.] Predicta apostolis passione et resurrectione, hortatur ad sequendum tam eos quam turbam. Qui deponit ueterem hominem cum operibus eius, denegat semetipsum, alter factus  ex altero, dicens: uiuo autem iam non ego, uiuit uero in me Christus . Tunc enim nosmetipsos abnegamus, cum uitamus quod per uetustatem fuimus, et ad hoc nitimur, quod per nouitatem uocamur. Qui superbus fuit, relinquit se. Conuersi namque impii non erunt, non quod non sint in essentia, sed non erunt in impietatis culpa. Nisi quis a seipso deficiat, ad eum qui super ipsum est non appropinquat, nec ualet apprehendere quod ultra ipsum est, si nescierit mactare quod est. Qui autem se a uitiis abnegat, ut in uirtutibus crescat, crucem suam tollat uel per abstinentiam affligendo corpus, uel per compassionem animum. Inde Paulus: Castigo corpus meum et in seruitutem redigo . De compassione proximi ait: Quis  infirmatur, et ego non infirmor?  Baiulantes autem crucem, debemus sequi Dominum, animam ponendo pro fratribus nostris et pro amore suo, sicut ipse pro nobis. Quia uolens animam suam saluare hic, perdet eam in futuro. Et hoc est quod dicit:

Qui enim uoluerit animam suam saluam facere, perdet eam. Qui autem perdiderit animam suam propter me, inueniet eam.

Qui tempore persecutionis presentem uitam carnis perdiderit propter me, inueniet  eam in resurrectione saluam. Sic istud dicitur fideli, ac si dicatur agricole: Frumentum si seruas, perdis; si seminas, renouas. Unde putrescit in  puluere inde uiridescit in renouatione. Perdenda est anima in hoc seculo propter me, subaudis, non retinenda pro desideriis terrenis.

Quid enim prodest homini, si mundum uniuersum lucretur, anime uero sue detrimentum patiatur?

Hoc ideo dictum est, quia dum licet uiuere, libet etiam ambire. Duo tempora significat Ecclesie. Aliud persecutionis, quando ponenda est anima antequam Deum negemus; aliud pacis, quando frangenda sunt desideria terrena.

Aut quam dabit homo commutationem pro anima sua?

Pro anima humana illa sola est retributio quam Psalmista canit: Quid retribuam Domino pro omnibus que retribuit mihi? Calicem salutaris accipiam,  et nomen Domini inuocabo .


M. 171[X]

Filius enim hominis uenturus est in gloria Patris sui cum angelis suis. Et tunc reddet unicuique secundum opus eius.

[HIERON.] Noli timere, quia tristibus leta succedunt. Quasi dicat: Times mortem? audi gloriam triumphantis. uereris crucem? ausculta angelorum ministeria.



CAPUT XCI.


M. 172 R. 87 L. 99

Amen dico uobis, sunt quidam de hic stantibus, qui non gustabunt mortem donec uideant Filium  hominis uenientem in regno suo.

Poterant tacita cogitatione apostoli huiusmodi scandalum sustinere; occisionem et mortem nunc dicis esse uenturam. Gloria autem quam promittis, in longa tempora differtur. Ne ergo desperatione uel tedio frangerentur, occultorum cognitor presentem timorem presenti compensat premio. [BEDA.] Quasi dicat: Ob incredulitatem uestram qualis in regno glorie futurus sim, uobis in presenti tempore monstrabo. uel promittit aliquos de discipulis uisuros dilationem Ecclesie, antequam per mortem recedant de mundo, ut in presenti contra mundi gloriam erecta, certius credatur in celo regnatura. [HILAR.] Decenter dictum est gustabunt;  quia stantes cum Christo, mortem corporis gustant, uitam uero anime retinent. uel etiam ex conditione gustus tenuem quamdam fidelibus libationem mortis ostendit.

Et post dies sex, assumpsit iehsu Petrum et Iacobum et Ioannem fratrem eius et ducit illos in montem excelsum seorsum, ut oraret.

[HIERON.] Lucas octo dies ponit, Mattheus et Marcus sex. Ibi primus additur et extremus, hic medii ponuntur dies. [BEDA.] Octaua die Dominus futuram beatitudinis gloriam discipulis manifestat, quia octauo die gaudium resurrectionis uenturum erat. Nos etiam post sex huius seculi etates, et septimam quietis animarum post mortem, quasi octaua etate resurgemus; secundum Mattheum et  Marcum, post sex etates quiescendum est sanctis. De resurrectione sextus psalmus pro octaua inscribitur; quia per sex etates quibus operari licet, precibus est instandum, ne in octauo retributionis tempore corripiamur ab irato iudice. Unde psalmus ita incipit: Domine, ne in furore tuo arguas me, neque in ira tua corripias me . [HIERON.] Ut uero precibus instemus, instruimur hic a Domino, qui ascendit in montem ut oraret. Mons in quem ascendit, significat ut mente in excelsis habitent, qui in decore suo Christum uidere desiderant. In tribus apostolis ostenditur priuilegium dignitatis eorum. [BEDA.] Ducuntur seorsum, quia multi uocati, pauci uero electi. Tres secum Dominus ducit, ut tribus idoneis testibus mundus credat,  et ut significetur eos illic eterna uisione letari, qui hic fide sancte Trinitatis sunt imbuti. uel per Petrum prepositi siue coniugati; per Iacobum penitentes seu actiui; per Ioannem uirgines uel theorici intelliguntur. Notandum quod Mattheus hic dicit Iacobum fratrem Ioannis; quia quidam falso commentati sunt, alterum interfuisse Iacobum, qui primus Hierosolymitarum episcopus ordinatus est ab apostolis.

Et factum est dum oraret, transfiguratus est ante eos, et resplenduit facies eius sicut sol; uestimenta autem eius facta sunt alba sicut nix, splendentia candida nimis, qualia fullo super terram non potest candida facere.

 [HIERON.] Transfiguratus est, dicitur, quia talis apparuit apostolis, qualis futurus est in iudicio, ubi omnes et boni et mali uisuri sunt ipsum iudicem, unusquisque ad suam retributionem. Nemo putet eum amisisse corporis ueritatem, et assumpsisse corpus spirituale uel erium. Ubi enim splendor faciei et candor uestium describitur, non substantia tollitur. Transformatio igitur splendorem addidit, faciem non subtraxit. uestitus Domini chorus est sanctorum, ut Apostolus ait: Quotquot in Christo baptizati estis, Christum induistis . Qui uestitus in terra despectus, in monte refulget; quia nondum apparet quid erimus, sed cum ipse apparuerit, similes ei erimus . Bene  dicit Marcus de uestimentis eius, qualia fullo super terram non potest candida facere: Quia Christus uerus fullo, non potest  fidelibus in terra dare claritatem, que eos manet in celis. Fullo est animarum doctor atque mundator ab inquinamento carnis et spiritus.

Et ecce apparuit illis Moyses et Elias, cum eo loquentes in maiestate: et dicebant excessum eius quem completurus erat in Ierusalem

[HIERON.] Ut apostolorum augeat fidem, dat signum de celo, Elia inde descendente quo conscenderat, et Moyse ab inferis resurgente. Quod et Achaz per Isaiam precipitur, ut petat sibi signum de excelso aut de inferno . Ideo autem uiuus et mortuus apparent, ut significent Christum moriturum et iterum uicturum, ut nos uiui simus Deo, mortui mundo. [BEDA.] Moyses, id est, legislator, et Elias prophetarum eximius apparent, ut ostendant ipsum esse, quem legis et prophetarum scripta promiserunt. Apparent autem non in infimis, sed in monte; quia illi soli digni sunt Dei maiestate, qui Scripturam petunt sublimi mente. Denique Iudei non potuerunt sequi Moysen ad Dominum in montana conscendentem. Atque solus Eliseus cum filiis prophetarum contemplatus est ascendentis Elie triumphum. Ipsi dicebant complenda in Ierusalem, et lex et prophete usque hodie docent dispensationis Dominice mysterium. Discipuli secundum Lucam euigilantes,  uisionem uiderunt. Quia sancti post mortem excitati, maiestatem Domini uidebunt. Moysen et Eliam tunc speculabuntur in gloria, quia tunc melius intelligent, quomodo iota unum aut apex unus non preteriit a lege, et quomodo Dominus legem et prophetas non uenit soluere, sed adimplere . Aliter: Per Moysen mortuum signantur sancti, qui ab initio mundi usque ad diem iudicii defuncti, in ipso iudicio sunt resuscitandi; per Eliam uiuentem, qui uiui inuenientur. Isti in maiestate uidentur, et excessum Domini dicunt. Quia sancti cum Christo regnabunt gloriosi, et misericordiam eius laudabunt, quoniam pro salute eorum dignatus est pati.

Respondens autem Petrus, dixit ad Iesum: Domine, bonum est nos hic esse: si uis, faciamus hic  tria tabernacula, tibi unum, Moysi unum, et Elie unum.

[HIERON.] Qui ad montana conscenderat, non uult ad terrena descendere. Erras, Petre, ut Marcus et Lucas testantur. Unum tantum tabernaculum est Euangelii. Si tria queris tabernacula, fac unum quasi tria, Patri et Filio et Spiritui sancto, nequaquam seruos conferens Domino. O quanta felicitas uisioni Deitatis inter angelos adesse perpetuo, si tantum humanitas Christi duorumque societas sanctorum ad punctum uisa delectat, ut eis, ne discedant, Petrus prestare uelit obsequium! Qui et si ut homo nescit quid dicat, insiti tamen sibi ardoris indicium monstrat. Oblitus erat regnum Dei  non esse promissum in terra sanctis, sed in celo; et domum manu factam non esse necessariam, sed mansionem celestem: adhuc hodie imperitie notatur quicunque legi, prophetis et Euangelio tria tabernacula facere cupit, cum hec nequaquam ualeant ab inuicem separari, unum habentia tabernaculum Ecclesiam Dei. Notandum quod quidam Moysi et Elie species angelorum ministerio, alii autem ipsos in propriis corporibus apparuisse credunt. Apostoli uero qui non antea nouerant illos, eorum formas in maiestate discreuerunt, eo scilicet munere gratie, quo quisque sanctorum uniuersos post resurrectionem cognoscet.

Adhuc eo loquente, ecce nubes lucida obumbrauit eos.

 [BEDA.] Qui materiale tabernaculum quesiuit, nubis accepit obumbraculum, ut disceret in resurrectione sanctos non esse protegendos tegmine domorum, sed Spiritus sancti gloria [gratia.] Hinc Psalmista: Filii autem hominum in tegmine alarum tuarum sperabunt . Et Ioannes in Apocalypsi: Templum non uidi in ea. Dominus enim omnipotens templum illius est et Agnus .

Et ecce uox de nube, dicens: Hic est Filius meus dilectus, in quo mihi bene complacui: ipsum audite.

[HIERON.] Quia Petrus stulte interrogauerat, ideo non meretur responsionem, sed Pater pro Filio respondit, ut uerbum Domini compleretur: Ego testimonium non dico pro me, sed Pater qui me misit. Sensus est: Meo Filio est tabernaculum obtemperandi  constitutum, cuius serui sunt Moyses et Elias. Hinc de eo Moyses scripsit: Ipsum audietis iuxta omnia que locutus fuerit uobis . [BEDA.] Nota, sicut Domino in Iordane baptizato, sic in monte Trinitatis mysterium declarari. Quia gloriam illius quam in baptismate confitemur, in resurrectione uidebimus. Nec frustra Spiritus sanctus hic in lucida nube, illic apparet in columba; quia qui nunc simplici corde fidem seruat, tunc luce aperte uisionis quod crediderit, contemplabitur.

Et audientes discipuli, ceciderunt in faciem suam, et timuerunt ualde.

[HIERON.] Triplicem ob causam terrentur. Se errasse cognouerunt; nubes lucida operuit eos, tabernaculum  de frondibus aut tentoriis querentes: uoce Patris audita, non poterant homines fragiles sustinere maioris glorie conspectum. Denique, quanto quis ampliora quesierit, tanto magis ad inferiora dilabitur, si ignorauerit mensuram suam. Qui Deo uult facere tabernaculum, preparet ei penetralia cordis sui.

Et accessit iehsu, et tetigit eos, dixitque eis: Surgite et nolite timere.

Consolatorio tactu et uerbo metum fugat, membra solidat, ut postea doctrina tribuatur.

Leuantes autem oculos suos, neminem uiderunt nisi solum Iesum.

Si Moyses et Elias non euanuissent, uideretur incertum, cui uox Patris dedisset testimonium. Bene  uident illos euanuisse; quia postquam umbra legis et prophetarum discessit, que quasi nube apostolos texerat, Euangelium remansit. Iesum solum, dictum est, quia cum manisfestauerit se electis, erit Deus omnia in omnibus, imo ipse cum suis unus per omnia Christus, id est, caput cum corpore splendebit. Propter quam unitatem alibi dicit: Et nemo ascendit in celum, nisi qui de celo descendit, Filius hominis qui est in celo .

Et descendentibus illis de monte, precepit iehsu, dicens: Nemini dixeritis uisionem, donec Filius hominis a mortuis resurgat.

Non uult hoc predicari modo in populo, ne incredibile esset propter rei magnitudinem, et ne sequens  crux scandalum faceret rudibus post tantam gloriam. Utique doctoris est audientium considerare personas, ne prius irrideatur quam audiatur.


M. 173[uI] R. 89

Et interrogauerunt eum discipuli, dicentes: Quid ergo Scribe dicunt, quia Eliam oportet primum uenire?

Sensus est: Quandoquidem Elias tam cito recessit a nobis, ergo quid est quod Scribe dicunt de Elia? Quomodo intelligimus illud? Tradunt Scribe iuxta Malachiam prophetam Eliam precessurum Saluatoris aduentum . Aestimant ergo discipuli hanc aduentus gloriam esse quam uiderant, et dicunt: Si iam uenisti in gloria, quomodo precursor tuus non apparet? maximeque hoc dicunt, quia Elias  recesserat.

At ille respondens, ait illis: Elias quidem uenturus est, et restituet omnia.

Hoc dictum est secundum Malachiam, in quo legitur, quia reducet cor patrum ad filios et filiorum ad patres, et restituet omnia in antiquum statum. [BEDA.] Hic Marcus addit, quia quomodo de Christi passione multi scripserunt, sic et Elias cum uenerit, multa passurus est et contemnendus ab impiis.

Dico autem uobis, quia Elias iam uenit, et non cognouerunt eum, sed fecerunt in eo quecunque uoluerunt. Sic et Filius hominis passurus est ab eis. Tunc intellexerunt discipuli quia de Ioanne Baptista dixisset.

 [HIERON.] Qui uenturus est in secundo Saluatoris aduentu corporaliter, iam per Ioannem uenit in uirtute et spiritu. Et sicut in Ioannis nece Phariseorum factio consensit, ita et in occisione Domini Herodes uoluntatem iunxit, qui eum despectum remisit Pilato ad crucifigendum.


R. 90[X]

Et cum uenisset ad turbam, uidit Scribas conquirentes cum illis. Et confestim omnis populus uidens eum stupefactus est, et expauerunt, et accurrentes salutabant eum. Et interrogauit eos: Quid inter uos conquiritis

Scit et interrogat, ut confessio pariat salutem, et murmur cordis nostri sermonibus soluatur; ut est:  Dic iniquitates prius, ut iustificeris . Quid autem quererent, euangelista non dicit.



CAPUT XCII.


L. 174[X]

Et accesserunt quidam Phariseorum, dicentes illi: Exi et uade hinc, quia Herodes uult te occidere.

[BEDA.] Exi de Galilea ubi dominatur Herodes, et transi in locum ubi non habeat potestatem.

Et ait illis: Ite, dicite uulpi illi.

Propter dolos et insidias Herodem appellat uulpem. Quod animal fraudis plenum est, et in fouea latens et putens, et non rectis itineribus, sed tortuosis anfractibus currens, Que cuncta hereticis, quorum Herodes typum tenet, congruunt: qui Christum  occidere, id est, humilitatem fidei Christiane credentibus eripere moliuntur.

Ecce eiicio demonia, et sanitates perficio hodie et cras; et tertia die consummor.

Mystice hec intelligenda sunt. Quasi dicat: Nec Herodes, nec heretici, quorum ipse figura est, poterunt perturbare quod intendo facere. Intendo autem eiicere demonia de cordibus hominum; ut relictis uanitatibus in me credant; et perficere sanitates, ut secundum precepta mea uiuant. Postea consummabor in corpore meo, quod est Ecclesia, quando in die resurrectionis glorificatam ad consortium angelorum perducam. Prima ergo dies est, per gratiam Dei abrenuntiare uanitatibus; secunda, concordare ueritati moribus et uita; tertia est ultima glorificatio.

 uerumtamen oportet me hodie et cras et sequenti die ambulare, quia non capit prophetam perire extra Ierusalem.

Non poterit pertubare Herodes quin ita agam et ita consummer, sed nec mortem corporis mei poterit operari, quam in iehsualem oportet fieri, ubi non ipse, sed Pilatus dominatur. Non enim capit, subaudis aliqua scriptura, me prophetam perire extra Ierusalem. Sepe quidem dictum est, et adhuc dicimus importunitati de serie historie contendentium, ut que capitula putauerit non sua propria loca obtinere, intelligar more istius scripture, preoccupando uel recapitulando locata esse.


 M. 174[II] R 91 L. 99

Factum est autem, in sequenti die accessit ad eum homo prouolutis genibus, et exclamauit, dicens: Domine, miserere filio meo, quia unicus est mihi, et lunaticus est: et spiritus apprehendit eum, allidit et spumat, et stridet dentibus et arescit, et male patitur. Nam sepe cadit in ignem, et crebro in aquam, et subito clamat, et dissipat eum, et uix discedit dilanians eum.

[BEDA.---HIERON.] Deprecando per conquestionem, exponit incommoda filii. Loca rebus congrunt. In monte Dominus orat; transformatur in imo; miserorum fletu pulsatur. Sursum discipulis mysteria regni reserat, deorsum turbis peccata infidelitatis exprobrat. Lunaticus iste significat eos de quibus  scriptum est: Stultus ut luna mutatur . qui nunquam in eodem statu permanentes, nunc ad hec, nunc ad illa uitia mutati, crescunt atque decrescunt. Peccator spumat stultitia, stridet iracundia, arescit ignauia, et nunc fertur in ignem adulterantium, nunc in aquas que non ualent exstinguere caritatem. Aque tales, sunt multitudo insipientium idola colentium. uel carnis uoluptas, que molliendo resoluit robur mentis.

Et rogaui discipulos tuos, ut eiicerent illum, et non potuerunt curare eum.

Latenter accusat apostolos, sed impossibilitas curandi interdum non ad imbecillitatem curantium, sed ad eorum qui curandi sunt, refertur, dicente Domino: Fiat tibi secundum fidem tuam.

 Respondens iehsu, dixit: O generatio infidelis et peruersa, usquequo ero apud uos et patiar uos?

Non hoc dicit tedio, sed in similitudine medici uidentis egrum agere contra sua precepta: et per unum, Iudeos arguit infidelitatis.

Afferte illum ad me. Et cum accederet et uidisse illum, statim spiritus conturbauit puerum, et elisus in terra, uolutabatur spumans.

[BEDA.] Afferte, inquit, puerum, propter peccata scillicet a salute longe factum, et ob hoc demonio traditum. Et cum accederet, elisit illum demonium. Quia sepe dum post peccata ad Deum conuertimur, magis a diabolo impugnamur, ut uel excutiat uirtutem, uel uindicet suam expulsionem.

Et interrogauit patrem eius: Quantum temporis est  ex quo hoc ei accidit?

Interrogat, ut diuturnitas infirmitatis ostensa, curationem gratiorem faciat.

At ille ait: Ab infantia. Sed si quid potes, adiuua nos, misertus nostri.

Erubescat Iulianus, qui dicere audet omnes homines absque ulla peccati congregatione nasci. Quid enim habuit iste puer, ut ab infantia a demonio uexaretur, si nullo peccato tenebatur originali, quem constat nullum adhuc potuisse habere proprium peccatum?

iehsu autem ait illi: Si potes credere, omnia possibilia sunt credenti.

Omnia, scilicet humane saluti commoda, sunt possibilia credenti, quia in nomine Iesu postulantur  et dantur. Dicens, si potes credere, indicat arbitrii libertatem.

Et exclamans pater pueri cum lacrymis, aiebat: Credo, Domine; adiuua incredulitatem meam.

Quia per occultam inspirationem gratie, meritorum gradibus fides crescit, uno eodemque tempore is qui nondum perfecte crediderat, simul et credebat, et in imperfectione fidei incredulus erat. uel ita: Et credebat, et comparatione fidei consummate incredulum se dicebat.

Et cum uidisset iehsu concurrentem turbam, concinnatus est spiritui immundo, dicens illi: Surde et mute spiritus, ego tibi precipio, exi ab eo, et amplius ne intreas in eum.

 [HIERON.] Ex potentia commutatur et precipit spiritui, imputans quod homini prestat, dum neque audiret, neque loqueretur. Exiens autem spiritus ne amplius reuertatur, dicamus ad Dominum corde munito humilitate: Esto mihi in Deum protectorem et in locum munitum, ut saluum me facias .

Et clamans, et multum discerpens eum, exiit ab eo.

Discerpit diabolus appropinquantes ad salutem, quos in uentrem suum, ueluti sibi dilectam escam, trahere desiderat per terrores et damna, ut Iob.

Et factus est sicut mortuus, ita ut multi dicerent quia mortuus est.

Sanatis dicitur: Mortui enim estis, et uita uestra abscondita est eum Christo in Deo . Unde  et infirmitas Christianorum non est mors, sed mortis similitudo.

iehsu autem tenens manum eius, eleuauit eum. Et surrexit, et curatus est puer ex illa hora, et reddidi illum patri eius.

[BEDA.] Qui peccantem uult sanare, uitium debet arguere et depellere; sed hominem amando refouere, donec sanatum spiritualibus reddat patribus Ecclesie.


M 175[u] L. 200

Tunc accesserunt discipuli ad Iesum secreto, et dixerunt: Quare nos non potuimus eiicere illum? Dicit illis: Propter incredulitatem uestram.

[HILAR.] Domino in monte demorante et ipsis cum  turba residentibus, eorum fides tepuerat.

Amen quippe dico uobis, si habueritis fidem sicut granum sinapis, dicetis monti huic: Transi hinc, et transibit, et nichil impossibile erit uobis. Hoc autem genus demoniorum non eiicitur, nisi per orationem et ieiunium.

[BEDA.] Ieiunio passiones corporis, oratione sanantur pestes mentis. Sic ergo grauior diaboli proteruitas superatur; sic quoque ira Domini cum in ultionem nostrorum scelerum fuerit accensa, tanquam singulari remedio placatur. [HIERON.] Cum Paulus dicat, si totam fidem habuero, ita ut montes transferam . magna est fides que grano sinapis comparatur; non parua, ut quidam putant. Montis translatio non eius significatur, quem oculis carnis  aspicimus, sed illius qui a Domino translatus fuerat ex lunatico. [BEDA.] Unde stulti sunt, dicentes apostolos nec paruam fidem habuisse, quia montes nullus eorum transtulit. Granum sinapis tritum et cribratum, tepide pingui mulse admistum, si ieiunus contra solem uel in balneo gargarizes, omnem noxium humorem de capite purgat, et imminentium imbecillitatum facit pericula uitari. Sic fides tentationum pistillo probata, et ab omni leuium cogitationum superficie cribro discretionis castigata, et perfecte dilectionis melle dulcorata, omnes de corde quod est interioris nostri hominis caput, uitiorum sentinas non solum ad presens exhaurit, sed et in futurum, ne recolligi ualeant, precauet. Sic ergo lege: Si  habueritis fidem efficacem sicut granum sinapis, dicetis monti, hoc est, dicere poteritis superbo diabolo, ut transeat de homine obsesso, et nichil incommoditatis impossibile erit uobis ad curandum. [AMBROS.] In Luca habetur, dicetis huic arbori moro, eradicare et transplantare in mare, et obediet uobis. Fructus mori in flore albet, formatus rutilat, maturitate nigrescit. Sic diabolus flore angelice nature et potestate rutilanti, preuaricando tetro inhorruit odore qui per fidem excluditur. [BEDA.] uel per morum, cuius fructus et uirgulta rubent, unde et a Latinis rubus appellatur, euangelium crucis exprimitur. Que per fidem apostolorum de gente Iudeorum uerbis predicationis eradicata est, in mare gentium transplantata. Folia etiam mori serpenti superiecta , necem  inferunt. Quia uerbum crucis ut cuncta salutaria confert, sic noxia tollit. Aliter: Per montem transferendum, per arborem morum eradicandam et transplantandam, potest intelligi; quia consummate fidei indicium sit, ubi ratio postulat clementis imperare, ut quod de his specialiter dictum est, de omnibus hoc generaliter sentiatur.



CAPUT XCIII.


M 177[u] R. 93 L. 101

Conuersantibus autem eis in Galilea, dixit illis iehsu: Filius hominis tradendus est in manus hominum, et occident eum, et tertia die resurget. Et contristati, sunt uehementer.

Semper Dominus prosperis miscet tristia, ut cum repente uenerint, non terrent apostolos. Et si eos  contristat quod occidendus est, debet letificare resurrectio. Quod autem iuxta Marcum et Lucam aliqui uerbum ignorabant, non tam ingenii tarditate, quam amore contingebat; quia quem Deum uerum cognoscebant, moriturum credere nequibant. Et quia per figuras sepe loquebatur, putabant hoc figurate dictum.


M. 177[X]

Et cum uenissent Capharnaum, accesserunt qui didrachma accipiebant ad Petrum, et dixerunt ei: Magister uester non soluit didrachma? Ait: Etiam.

[HIERON.] Hoc est, uere non soluit. Post Augustum Cesarem facta est Iudea tributaria. Sed pro signorum magnitudine non ausi sunt de tributo Dominum  appellare. Conueniunt ergo discipulum. uel malitiose hoc fecerunt, uolentes scire an Cesari contradiceret.

Et cum intrasset domum, preuenit eum iehsu, dicens: Quid tibi uidetur, Simon? reges terre a quibus accipiunt tributum uel censum? a filiis suis, an ab alienis, et ille dixit: Ab alienis. Dixit illi iehsu: Ergo liberi sunt filii.

Dominus noster et secundum carnem et secundum spiritum erat filius regis. Ergo non debebat tributum, sed humilitate soluit. Preuenit autem Petrum, nolens exspectare postulationem tributi, ne apostoli scandalizarentur

Ut autem non scandalizemus eos, uade ad mare, et  mitte hamum: et eum piscem qui primus ascenderit, tolle: et aperto ore eius inuenies staterem: illum sumens, da eis, pro me et te.

Quid primum mirer hic nescio, an prescientiam stateris in ore piscis, an magnitudinem uirtutis, si ad uerbum eius mox stater in ore piscis creatus est. Iste piscis qui in maris gurgitibus erat, mystice intelligitur primus Adam liberatus a secundo Adam. Piscator hominum Petrus, doctrine hamum misit in seculo, ut appositi cibi dulcedine uagantes ex eo fluctuantesque protraheret. Stater est confessio. Stater dicitur, qui duo didrachmata habet, quo caro serui et domini liberantur. Bene datur idem pretium, sed diuisum; et quia Dominus per ueritatis confessionem transiuit a uoluntariis passionibus  suis ad impassibilitatem carnis, sed nos a peccati captiuitate et necessaria corruptione liberauit. uel simpliciter hoc intellectum, edificat auditorem, cum Dominus tante paupertatis fuerit, ut unde tributa redderet, non haberet. Si quis obiiciat Iudam portare pecuniam in loculis, respondemus Dominum nefas putare, ut res pauperum in suos usus conuerteret.



CAPUT XCIu.


R. 64[X]

In illa hora cum domi essent, interrogabat eos: Quid in uia tractabatis? At illi tacebant. Siquidem in uia inter se disputauerant quis esset illorum maior.

[BEDA.] Inde orta uidetur disputatio discipulorum  de primatu, quia uidebant Petrum, et Iacobum, et Ioannem ductos in montem seorsum, ad aliquid secretum eis credendum. Sed et Petro audierant claues regni celorum promissas, Ecclesiamque supra petram fidei, a qua ipse nomen acceperat edificandam, atque tributum pariter pro Petro et Domino redditum. Putabant ergo uel illos tres ceteris, uel omnibus Petrum esse prelatum. Quod intelligens Dominus, uult desiderium glorie sanare humilitatis contentione.


M. 178[II] R. 95 L. 92

Et accesserunt discipuli ad Iesum, dicentes: Quis putas maior est in regno celorum? et aduocans iehsu paruulum, statuit eum in medio eorum, et dixit:  Amen dico uobis: Nisi conuersi fueritis et efficiamini sicut paruuli, non intrabitis in regnum celorum.

[HIERON.] Illi euntes, disputauerant de principatu. Dominus in domo docet eos superbiam in humilitatem mutare. Principes enim laborant, humiles quiescunt. Paruulus non perseuerat in ira, non meminit lesionis, non in pulchra muliere delectatur, honorem ambitione non appetit. [BEDA.] Tale est ergo quod dicitur: Nisi innocentiam pueri habueritis non intrabitis in regnum celorum. Quod autem Marco referente complexus est puerum, significat humiles dignos esse suo complexu, qui uere possunt gloriari et dicere: Leua eius sub capite meo, et dextera eius amplexabitur me .

Quicunque ergo humiliauerit se sicut paruulus iste,  hic maior est in regno celorum. Si quis uult primus esse, erit omnium nouissimus et minister. Et qui susceperit unum paruulum talem in nomine meo, me suscipit.

In futuro quidem sanctorum collegio, nulla erit officiorum prelatio. uerumtamen ibi sanctitate maior eris inter aliquos, uel etiam unus de primis, secundum quod hic iuuante rationis industria magis se queris formam uirtutis, quam natura duce puer obseruat. Qui autem sine meritis sola baptismi gratia saluantur, magni quidem erunt, sed non aliquibus maiores. Qui uult ergo de maioribus esse suscipiat paruulos pro amore Christi, quod est ipsum suscipi in eis, id est, puerili simplicitate adhuc infirmos  [infimos] ad maiora confoueat. Hinc Paulus uocat Philippenses gaudium suum et coronam. Illo autem usu, quo de certissime futuris ut iam de existentibus loquimur, accipe dictum, hic est maior in regno celorum: et superius quis putas maior est? uel ita? Hic est maior, id est, habens causam que eum faciat maiorem:


M. 196[II] R. 99 L. 127

Qui autem scandalizauerit unum de pusillis istis qui in me credunt expedit ei ut suspendatur mola asinaria in collo eius, et demergatur in profundum maris.

[HIERON.] Qui scandalizatur, paruulus est. Maiores enim scandala non recipiunt. Recte igitur qui scandalizari potest, pusillus appellatur. Quia magnus  quidquid patiatur, non declinat a fide. Secundum ritum prouincie loquitur de mola asinaria, quo maiorum criminum ista apud ueteres Iudeos pena fuit, ut in profundum, ligato saxo ad collum, rei demergerentur. Hec sententia generalis est tam ad omnes quam ad apostolos, qui si de honore contendere persisterent, quis, eorum maior esset, perderent per suum scandalum illos, quos ad fidem uocabant. Sensus est: Expedit, id est, multo melius est, pro culpa breuem penam accipere, quam eternis seruari cruciatibus. Non enim iudicabit Deus bis in idipsum?  uel ita: Expedit, id est, multo utilius est, innoxium pena atrocissima temporali tantum finire uitam corpoream, quam ledendo fratrem, mortem anime promereri perpetuam.  Si tamen de ueritate scandalum ponitur, utilius permittitur scandalum nasci, quam ueritas relinquatur. [HILAR.] Aliter: Per molam asinariam secularis uite circuitus ac labor exprimitur, et per profundum maris, extrema damnatio signatur. Qui ergo sanctitatis ad speciem deductus, uerbo siue exemplo ceteros destruit, melius esset ei ut terrena acta constringerent eum sub exteriori habitu ad mortem. Quia, si solus caderet, tolerabilius in inferno cruciaretur. [HILAR.] Aliter: Mole opus, est labor cecitatis. Nam clausis iumentorum oculis aguntur in gyrum. Sub asini quidem nomine, gentilis populus frequenter in Scripturis nuncupatur. Hic alligatus est ad molam, hoc est, ad lapideos deos, circa quos cecis oculis erroris sui gyro pertrahitur,  et sic cum sua sacrilega mola demergitur fluctibus iudicandi seculi. Sensus ergo est: Melius esset Christiano, per cuius scandalum fratres sui uel subditi sibi pereunt, si paganus esset; quia non tantam penam pagani patiuntur in inferno, quantam Christiani falsi.



CAPUT XCu


R. 97[uIII] L. 103

Respondens autem Ioannes, dixit: Magister uidimus quemdam in nomine tuo eiicientem demonia, et prohibuimus eum, quia non sequitur nobiscum. iehsu autem ait: Nolite prohibere eum. Nemo est enim qui faciat uirtutem in nomine meo, et possit cito mala loqui  de me. Qui enim non est aduersus uos, pro uobis est.

[AUGUST.] Non est contrarium, quod alibi dicit: Qui uos spernit, me spernit; et qui mecum non est, aduersum me est. Hoc enim uult intelligi, in tantum cum illo non esse aliquem, inquantum est aduersus eum; et intantum aduersus illum non esse, inquantum cum illo est, sicut iste qui in hoc quod in nomine Christi uirtutes faciebat, non erat contrarius discipulis, sed in hoc, quod in societate eorum non erat. Unde Dominus dixit eis: Nolite prohibere eum. Unitatem Ecclesie debebant ei suadere, non illud in quo cum illis erat, prohibere, sicut catholica Ecclesia non improbat in hereticis sacramenta communia, in quibus nobiscum sunt, sed diuisiones a  nobis et sententias ueritati aduersas. [BEDA.] Hac sententia doctus dicit Apostolus: Siue occasione, siue ueritate Christus annuntietur, in hoc gaudeo et gaudebo 


M. 179[II] R. 99 L. 197

ue mundo ab scandalis. Necesse est enim ut ueniant scandala. uerumtamen ue homini per quem scandalum uenit.

Sicut necesse est ignem calere, niuem uero frigere, ita etiam necesse est, ut iniquitas mundi erroribus pleni, scandala pariat; perfectorum uero caritas, pietatis operibus luceat. uerumtamen quia nulla necessitas cogit humana corda esse iniqua, que tamen quia iniqua sunt, necessario scandala  mouent, ideo ue illi cuius uitio ueniunt. In qua generali sententia percutitur Iudas. Ideo enim maxime ait uenire scandala, quia ad sacramentum reddende nobis eternitatis omnis in eo passionis humilitas esset explenda. In hoc namque ignorantia plurimum detinetur humana, quod sub deformitate crucis, eterne glorie Dominum nolit accipere. Et quid mundo tam periculosum, quam non recepisse Christum.


M. 180[uI] R. 100

Si autem manus tua uel pes tuus scandalizat te, abscide eum et proiice abs te. Bonum est tibi ad uitam ingredi debilem uel claudum, quam duas manus uel  duos pedes habentem, mitti in ignem eternum.

[BEDA.] Quia supra docuit, ne scandalizaremus credentes, admonet quantum cauere debemus eos qui scandalizant, cum parum distet in uitio fallere uel falli. Scandalizat autem, qui dicto uel facto minus recto occasionem dat ruine. Aut bonum lege hic pro melius, aut pro quam [quam pro] non, sicut ibi: Bonum est confidere in Domino, quam confidere in homine 

Et si oculus tuus scandalizat te, erue eum et proiice abs te. Bonum tibi luscum in uitam intrare, quam duos oculos habentem, mitti in gehennam ignis.

[AUGUST.] Notandum quod ille de quo Ioannes suggesserat, non ita separabatur a discipulis, ut eos tanquam hereticos improbaret, sed sicut facere solent  homines, nondum Christi sacramenta suscipere audentes, et tamen nomini Christiano fauentes. Tales etsi iam non tuti sibi debeant uideri ex hac beneuolentia, quia nondum sunt abluti baptismo, tamen misericordia Dei iam ita eos gubernat, ut ad eam perueniant, atque ita securi de hoc seculo abscedant. Qui profecto aliquando etiam priusquam Christiani fiant, utiliores sunt quam falsi Christiani, qui aliis ea persuadent ut eos secum in eternam penam pertrahant. Quos membrorum corporalium nomine tanquam manum uel oculum scandalizantem, iubet Dominus erui e corpore, hoc est, ab unitatis societate, ut sine his potius eatur ad uitam, quam cum eis in gehennam. Et si omnibus bonis, quibus de eis notitia est, hac peruersitate innotescunt, ab  omnium penitus societate, atque ab ipsa diuinorum sacramentorum participatione separentur. Si autem quibusdam nota est eorum peruersitas, pluribus autem ignota, ita tolerandi sunt, sicut ante uentilationem palea toleratur in area, ut neque illis ad iniquitatis consentiatur communionem, nec propter illos bonorum societas deseratur. Hoc faciunt qui habent in seipsis salem, et pacem habent inter se.


R. 101[X]

Ubi uermis eorum non moritur, et ignis non exstinguitur. Omnis enim igne salietur, et omnis uictima sale salietur.

[BEDA.] In uerme putredinem gehenne, in igne ardorem designat. Sic enim uermem dicit seram  scelerum penitudinem, que nunquam in tormentis conscientiam mordere cessabit, ut ignis sit pena extrinsecus, uermis dolor interius. Ideo autem per ignem tribulationis euellas amicos ita tibi utiles, ut manus, pes, oculus, si te ad gehennam trahere uelint; quia omnis qui uictima Dei est, purgatorio igne examinabitur: et interim ratione sapientie salitur, dum sanguinis corruptio, que putredinis custodia est, et uermium mater, consumitur. Fetor enim uermium, solet nasci de corruptione carnis et sanguinis. Ideoque caro recens sale conditur, ut exsiccato humore sanguineo, uermescere nequeat. Caro ergo et sanguis uermes creat; quia delectatio carnalis, cui condimentum continentie non resistit, penam luxuriosis generat eternam. Cuius fetorem  quisquis uitare desiderat, corpus sale continentie et mentem studeat condimento sapientie ab erroris et uitiorum labe castigare. Aliter: Mire dictum est, omnis igne salietur. Que enim uictima sale salitur, uermis putredinem arcet; que uero igne sale asperso, carnem quoque consumit  Hoc secundum legem in hostiis fiebat, que in altari cremabantur, ubi in omni uictima sal offerri preceptum est. Sal ergo, dulcedinem sapientie; ignis, Spiritus sancti gratiam designat. Et ita omnis igne salietur; quia electi per amorem sancti Spiritus Deo uictima digna consecrantur. Et quia sale sapientie se a uitiis emundant, bene addidit, et omnis uictima sale salietur. Itaque uictima talis non solum sale  aspergitur, sed et igne consumitur; quia non peccati tantum contagio pellitur, sed ab electorum mente ipsa etiam uite presentis, que in carne est, delectatio tollitur. Unde Apostolus: Nostra autem conuersatio in celis est . uel ita: Altare Dei, cor electorum est, hostie in hoc altari offerende, bona opera sunt. In omnibus autem sacrificiis sal debet offerri, quia nullum est opus bonum sine sapientia. Ignis in altari sacrificia consumit, de quo Ioannes ait: Ipse uos baptizabit in Spiritu sancto et igni . uel ignis tribulationis, quo patientia fidelium exercetur, ut perfectum opus habeant. Omnis igitur qui cauere uult uermem eterni tormenti, igne castigabitur, ut omne opus suum sit uictima Deo sale condita.



CAPUT XCuI.


M. 181[X]

uidete ne contemnatis unum ex his pusillis.

Austeritatem qua preceperat amicos propter Deum amputandos temperat, dicens: Sic precipio seueritatem, ut clementiam doceam. Quantum in uobis est, nolite contemnere; sed per uestram salutem etiam illorum querite sanitatem. Si non potestis, melius est uos saluari, quam cum illis perire.

Dico enim uobis, quia angeli eorum in celis semper uident faciem Patris mei qui in celis est. uenit enim Filius hominis saluare quod perierat.

Quasi dicat: Si contemnitis unum ex pusillis,  angeli uidebunt, et Pater meus ulciscetur. Quod ideo dico uobis, quia quod ego ueni saluare, uos non debetis contemnere. Magna dignitas animarum, ut unaqueque habeat ab ortu natiuitatis in custodiam sui angelum delegatum. [ISIDOR.] Singule quoque gentes uel Ecclesie prepositos angelos habere creduntur, quod ostenditur testimonio angeli Danieli loquentis: Ego, inquit, ueni ut nuntiarem tibi, sed princeps regni Persarum restitit mihi . [HIERON.] Et postea: Non est qui me adiuuet, nisi Michel princeps uester  Et in Apocalypsi: Angelo Ephesi et Thyatire, et angelo Philadelphie, et angelis quatuor reliquarum Ecclesiarum scribe hec . Apostolus quoque precepit uelari capita  feminarum in Ecclesiis propter angelos .


M. 182[u] L. 187

Et ait ad illos parabolam istam, dicens: Quid uobis uidetur? si fuerint alicui centum oues, et errauerit una ex eis, nonne relinquit nonaginta nouem in montibus uel in deserto, et uadit querere eam que errauit? Et si contigerit ut inueniat eam, imponit in humeros suos gaudens, et ueniens domum, conuocat amicos et uicinos, dicens illis: Congratulamini mihi, quia inueni ouem meam que perierat.

Quia centenarius numerus est perfectus, Dominus centum oues habuit, postquam homines et angelos creauit. Sed una ouis periit cum homo deliquit. Dimisit autem, dum seipsum exinaniuit diues pastor,  cuius nos omnes centesima portio sumus nonaginta nouem in montibus, hoc est, in celestibus, uel in deserto, quia choros angelorum reliquit in celo. Cur autem celum desertum uocatur, nisi quod desertum dicitur derelictum? Tunc enim celum homo deseruit cum peccauit.

Ouem [Quem] Dominus humeris imposuit, quia humanam naturam suscipiens, peccata nostra portauit. Humeri Christi, crucis brachia sunt. Illic peccata mea deposui, in illa nobili patibuli ceruice requieui. Oue inuenta domum rediit, quia reparato homine celum intrauit. Angeli sunt eius amici, quia uoluntatem eius stabiliter custodiunt. Iidem sunt uicini, quia claritate uisionis illius fruuntur. Notandum quod non dicit, Congratulamini oui, sed  mihi, quia uita nostra gaudium est eius.


M.

Amen dico uobis quia gaudebit super eam magis quam super nonaginta nouem que non errauerunt, et non indigent penitentia.

Licet pastor multo plus nimirum diligat oues nonaginta quam solam centesimam, tacitis tamen aliis, de restaurata multis modis se gaudere ostendit. Sic quoque Saluator de reparatione generis humani magis gaudet, hoc est, magis et pluribus argumentis se gaudere ostendit, quam de angelorum stabilitate. uel ita: Magis gaudet, id est, magis gaudere nos inde facit.

Sic non est uoluntas ante Patrem uestrum qui in  celis est, ut pereat unus de pusillis istis.

Sicut non est uoluntas pastoris unam ouem perire, sic non est uoluntas ante patrem, hoc est, sic non uult Pater ut unus pusillus pereat.


L. 189[X]

Aut que mulier habens drachmas decem, si perdiderit drachmam unam, nonne accendit lucernam et euerrit domum, et querit diligenter donec inueniat? Et cum inuenerit, conuocat amicas et uicinas, dicens: Congratulamini mihi, quia inueni drachmam quam perdideram.

[BEDA.] Drachma est nummus certe quantitatis, habens imaginem regis. Mulier ergo  decem drachmas habuit, cum nouem ordinibus  angelorum est additus homo decimus, ut compleretur electorum numerus. Mulier drachmam perdidit, quando homo, qui conditus ad imaginem Dei fuerat, peccauit. Sed mulier lucernam accendit, quia sapientia Dei in carne apparuit. Lucerna lux est in testa, id est, diuinitas in carne. De qua testa sui corporis dicit ipsa Sapientia: Exaruit tanquam testa uirtus mea . Testa in igne solidatur, et uirtus eius exaruit, quando assumptam carnem ex tribulatione passionis roborauit ad gloriam resurrectionis. Accensa autem lucerna, id est, carne per diuinitatem glorificata, domus euerritur, quia humana conscientia reatus sui consideratione perturbatur. Sic ergo drachma repetitur, quia in homine similitudo Creatoris reparatur. Amicas et uicinas  dicit potestates angelicas, que tanto sunt iuxta supernam sapientiam, quanto eam uicinius contemplantur. Has autem conuocat, dum per exhibitionem gratie hominibus impense, ad amorem sui uehementius accendit.


L. 189[u] M. 181

Ita dico uobis, gaudium erit in celo coram angelis Dei super uno peccatore penitentiam agente, quam super nonaginta nouem iustis qui non indigent penitentia.

Plerumque hi qui nullis se oppressos peccatorum molibus sciunt, pigri remanent ad exercenda bona, ut securi quod non commiserunt mala grauiora. At contra nonnunquam hi qui se illicita egisse meminerunt,  ipso dolore compuncti, inardescunt ad amorem Dei. Maius ergo gaudium fit in celo de peccatore conuerso, quam de stante iusto. Nam et dux in prelio plus illum militem diligit, qui post fugam reuersus hostem fortiter premit, quam illum qui nunquam terga prebuit, et nunquam fortiter aliquid fecit. [ALBINUS.] Quod uero angeli, utpote rationales, gaudent de reconciliato sibi homine, incendit nos ad probitatem, ut agamus quod illis gratum sit, quorum et affectare patrocinium, et offensam timere debemus. In tertia quidem parabola de peccatorum susceptione non suum tantummodo suorumque Dominus gaudium demonstrat, sed et inuidentium murmur reprehendit.



CAPUT XCuII.


 L. 190[X]

Ait autem: Homo quidem habuit duos filios, et dixit adolescentior ex illis patri: Pater, da mihi portionem substantie que me contingit. Et diuisit illis substantiam.

[BEDA.] Homo qui duos filios habuit, Deus Pater intelligitur, duorum populorum creator. Maior filius est, qui permansit in cultura unius Dei: minor uero, qui idola coluit. Substantia diuisa, sensus rationalis est in homine. Hanc minor filius a patre expetiit, quando per liberum arbitrium absque Dei gratia se regere putauit. Fidelibus prestat Deus auxilium gratie sue, infidelibus uero concedit beneficium  ingenii naturalis [AUGUST.] Qui uult ergo sua potestate uti, ut nullo regente uiuat, sicut Deus non habet a quo regatur, a ueritate recedens euanescit: hoc diabolus fecit. Homo quoque cui nichil deerat, nisi quia sua potestate uti uoluit, ut, nullo ei dominante, fieret sicut Deus, per inobedientiam tetigit pomum sibi uetitum, et inuenit supplicium.

Et non post multos dies congregatis omnibus, adolescentior filius peregre profectus est in regionem longinquam, et ibi dissipauit substantiam suam uiuendo luxuriose.

[BEDA.] Non longo tempore post institutionem humani generis placuit anime ad uagationem uires suas extendere. Adolescentior itaque profectus est  longe, non locum mutando, sed animum: quia quanto quisque delinquit, tanto longius a Dei gratia recedit, et eo citius ornamenta nature luxuriando consumit. [AMBROS---BEDA.] Nec putandum quod aliqua etas infirma sit ad regnum Dei possidendum, uel quod fides grauetur annis; sed quicunque recedit a patre, exsul patrie et ciuis mundi factus, merito patrimonium uastat.

Et postquam omnia consumpsisset, facta est fames ualida in regione illa, et ipse cepit egere.

A patre acceperat facultatem, ut inuisibilia eius per ea que sunt uisibilia cognosceret, et ex pulchritudine creaturarum consequenter intelligeret creatorem. Nunc uero fames in regione longinqua est, indigentia uerbi ueritatis in obliuione Creatoris. Egere cepit,  quia nichil prodige satis est uoluptati.

Et abiit, et adhesit uni ciuium regionis illius, et misit illum in uillam suam, ut pasceret porcos.

Unus ciuium qui se sponte illaqueauit ille est qui, concupiscentiis terrenis merito prauitatis sue prepositus, princeps mundi uocatur. Hic misit eum in uillam suam, subiugando cupiditati substantie mundialis. [HIERON.] Porcos pascere est ea operari quibus gaudent spiritus immundi. Ut enim porcus sordibus delectatur, sic diabolus in idolis cruore pecorum pascitur, sed morte hominis precipue saturatur. Misit ergo eum in possessionem suam, id est, suum fecit famulum, ut pasceret porcos, immolans ei animam suam.

Et cupiebat implere uentrem suum de siliquis quas  porci munducabant, et nemo illi dabat.

[BEDA.] Siliqua cibus porcorum, id est demonum, est ebrietas, fornicatio, et huiusmodi, que blanda sunt, et ad sui usum prouocant, unde luxuriosi maxime curant implere uentrem, quorum Deus uenter est , sed in his nulla saturitas, quia uoluptas semper habet famem sui. Insuper diabolus cum aliquem suum facit, ultra ad uitiorum abundantiam non prouocat, sciens iam esse mortuum. uel silique sunt doctrine seculares, sterili suauitate resonantes, de quibus demonia delectantur, uario sermone fabularum atque carminum contextis. Unde cum pascens porcos cuperet saturari, et solidum aliquid inuenire ad beatam uitam, non  poterat, quia nemo illi dabat aliquod rectum iter ad beatitudinem.

In se autem reuersus, dixit: Quanti mercenarii in domo patris mei abundant panibus, ego autem hic fame pereo?

[AUGUST.] Si Deus est beatitudo nostra, quid erit recedenti ab illo nisi miseria? Redi ergo post miseriam, et dic: Domine, quis similis tui? Quantas ostendisti mihi tribulationes multas et malas: et conuersus uiuificasti me, et de abyssis terre iterum reduxisti me . [BEDA.] Ad se quidem rediens recognouit mercenarios patris sui panibus abundare: quia hi qui satagunt digna Deo operari, reficiuntur alimoniis superne gratie. At illi qui, sine fide uiuentes, student inani philosophie,  pleni sunt uanitate, sicut siliqua intus est inanis, et foris mollis. Siliqua autem non ut quidam putant, fructus est arboris, sed genus leguminis sonoris follibus et uacuis, quod uentrem magis onerat quam reficiat.

Surgam et ibo ad patrem meum, et dicam illi: Pater peccaui in celum et coram te, iam non sum dignus uocari filius tuus: fac me sicut unum ex mercenariis tuis.

Usque huc iacui, quia a patre meo recessi; nunc autem surgam, et ei seruiam. In celum peccare, est coram spiritibus angelicis sanctisque animabus Deum deserere. [BEDA.] Coram Deo peccat, qui etiam malum facere cogitat. Mercenarium se fieri optat, quia filium se nominari non usurpat.

 Et surgens, uenit ad patrem suum.

uenire ad patrem, est redire ad Ecclesiam, ubi confessio fit fructuosa.

Cum autem adhuc longe esset, uidit illum pater ipsius.

Antequam intelligeret Deum, sed tamen cum iam pie quereret, dilexit illum prescius futurorum. Ante oculos enim haberi, nonnisi qui diliguntur, dici solent.

Qui misericordia motus est, et accurrens cecidit super collum eius, et osculatus est eum.

Accurrit pater misericordia incarnationis uerbi, ne quis impediat uenientem. Super collum eius cecidit, et osculatus est eum, quia humiliauit se ad misericordiam,  et reddidit ei suam gratiam. [HIERON.] Incubuit pater super collum reuertentis, quia brachium  in amplexu eius humiliauit, uel quia leue iugum dilectionis sibi imposuit. Rediens autem osculum caritatis a patre accipit, dum per gratiam certificatur de indulgentia.

Dixitque ei filius: Pater, peccaui in celum et coram te, iam non sum dignus uocari filius tuus.

Peccaui contra celum, quia celestem Ierusalem dereliqui; et contra te, quia te deserto idola colui. [BEDA.] Constitutus in Ecclesia, facit confessionem; nec dicit quod dicturum se promiserat, fac me sicut unum de mercenariis tuis, quia per gratiam intendit sibi fieri, unde per merita indignus exstiterat. Intelligit namque inter filium et mercenarium  et seruum non minimam distantiam esse: seruum uidelicet esse, qui metu gehenne siue legum presentium, non audet peccare; mercenarium, qui spe regni celorum se temperat a uitiis; filium, qui affectum boni habet amore uirtutum. Hinc ait Apostolus: Nunc Manent, fides, spes, caritas, tria hec, maior autem horum est caritas . Fides declinat uitia ob metum iudicii ac suppliciorum; spes contemnit uoluptates exspectatione celestium premiorum, caritas succendit nos ad mortem, et ad fructum spiritualium uirtutum.

Dixit autem pater ad seruos suos: Cito proferte stolam primam, et induite illum: et date annulum in manu eius: et calceamenta in pedes eius: et adducite uitulum saginatum, et occidite, et manducemus,  et epulemur, quia hic filius meus mortuus erat, et reuixit: perierat, et inuentus est. Et ceperunt epulari.

Stola prima est uestis innocentie, quam homo bene conditus accepit: sed male persuasus amisit. Serui sunt predicatores, qui stolam annuntiant reconciliato. Annulus est signaculum similitudinis Christi et expressio ueritatis, uel pignus Spiritus sancti propter partitionem que digito bene signatur. uel ita: Annulus est signum fidei, uel pignus nuptiarum Ecclesie Christo coniuncte. Qui bene in manum datur, ut per opera fides clarescat, et per fidem opera firmentur. Calceamenta denuntiant officium Euangelii, ut cursus mentis ad celestia tendens, inuiolatus a terrenis seruetur, piorumque munitus  exemplis, super serpentes et scorpiones securus incedat. uitulus saginatus est ipse Dominus. Et bene saginatus est, quia caro eius adeo est spiritualium opima uirtutum, ut pro totius mundi salute sufficeret offerri in odorem suauitatis. Adducere uitulum saginatum et occidere, est Christum predicare, et mortem eius insinuare. Tunc enim cuique quasi recens occiditur, cum credit occisum. Tunc caro eius comeditur, cum eius passionis sacramentum et ore ad emundationem parcipitur, et corde ad imitationem cogitatur. Non solum filius inuentus epulatur, id est, reficitur carne sacrosancti uituli, uerum et pater et serui illius; quia patris cibus, salus est nostra; et patris gaudium, remissio est peccatorum nostrorum. Notandum quod stola  prima, et annulus, et calceamenta ante prestantur, quam uitulus immoletur: quia nisi quisque spem immortalitatis induerit, nisi annulo fidei opera premunierit, nisi fidem confitendo predicauerit, non potest sacramentis interesse celestibus. Iste epule celebrantur per dilatationem Ecclesie in toto mundo.

Erat autem filius eius senior in agro.

Id est, in terrenis operibus longe a patris consilio. Iste filius est Isreliticus populus, qui licet ad colenda idola non elongauerat, tamen domi non erat, quia interiora legis et prophetarum non intellexit, sed littere terrena exspectando adhesit [HIERON.] Hic est qui agrum emit et quinque iuga boum, legisque  onere pressus, terrenis sensibus fruitur, et uxorem ducit in affectu carnis.

Et cum ueniret et appropinquaret domui, audiuit symphoniam et chorum.

Appropinquans domui, id est, Ecclesie, improbato seruilis operis labore, audiuit symphoniam, id est, concordiam legis et Euangelii: audiuit chorum, id est, concordia caritatis uiuere ecclesiasticum cetum. Male autem quidam de Latinis, symphoniam putant esse genus organi: nam symphonia in Latinum consonantia exprimitur. Chorus quoque est, ubi diuerse chorde unum canticum faciunt.

Et uocauit unum de seruis, et interrogauit que hec essent. Isque dixit illi: Frater tuus uenit, et occidit pater tuus uitulum saginatum, quia saluum illum  recepit. Indignatus est autem et nolebat introire. Pater ergo illius egressus, cepit rogare illum.

[BEDA.] Unus de seruis quem uocat, est aliquis de prophetis, quem legit, querens unde talia festa celebrentur in Ecclesia. Quod cum ibi inuenit, quasi respondente ei propheta, indignatur et non uult introire, id est, credere. Pater tamen egressus ad eum per predicatores, rogat illum ut intreat, sed adhuc hodie propter inuidiam fratris, uoluntatem patris nesciens, foris stat. Introibit tamen in fine, postquam gentium plenitudo intrauerit.

At ille respondens, dixit patri suo: Ecce tot annis seruio tibi, et nunquam mandatum tuum preterii.

Queritur quomodo populus ille [Isrel] nunquam  mandatum Dei preteriit, sed facile solutio occurrit. Non est hoc dictum de omni mandato, sed de hoc quod iussus est colere nullum alium Deum quam ipsum Creatorem omnium. Et iste tenet hic personam illorum, qui nunquam ab uno Deo ad simulacra conuersi sunt. Qui, quamuis in agro fuerint uel sint, terrena desiderando, ea tamen cupierunt, et cupiunt sibi dari a uero Deo. Unde et statim sequitur: Fili, tu semper mecum es. Ideo quoque multi tanquam mercenarii legem custodierunt, ne ob eius preuaricationem Deus terrenam felicitatem subtraheret

Et nunquam dedisti mihi hedum, ut cum amicis meis epularer.

Hedus solet significare peccatorem, sed hic significat  Christum, non quia peccatum unquam fecerit, sed quia Iudei reputauerunt eum peccatorem. Hic hedus nondum datus est Iudeis ad epulandum, quia nondum credunt in eum. Quod dicit, cum amicis, intelligitur ex persona principum, ut cum plebe, uel ex persona populi Hierosolymitani, ut cum ceteris tribubus Isrel epularentur. [HIERON.] Erras Isrel in agro, quia taces de epulis patris; quasi absque eo uera iucunditas esse possit. Qui in fine seculi hedum, id est, Antichristum sibi immolabunt, illi sine patre cum amicis demonibus saturabuntur. Unde dicitur: Tu confregisti draconem, dedisti eum escam populis Aethiopum , id est, nolentibus conuerti.

 Sed postquam hic filius tuus qui deuorauit substantiam suam cum meretricibus, uenit, occidisti illi uitulum saginatum.

Meretrices sunt gentium superstitiones, cum quibus dicit fratrem minorem fornicatum esse. Talis est ergo Isrelis conquestio ad patrem: Mihi tecum persistenti et promerenti nunquam fuit ad refectionem ille, quem reputo hedum legisque profanatorem. Illum autem eumdem, ut dicis, filium tuum occidisti idololatris ad plenam redemptionis iucunditatem. Aliter: Hedus potest dici quilibet sanctus, comparatione Filii Dei. Dicit ergo Isrel ad patrem: Tantus sanguis iustorum effusus est, et nullus eorum nobis reddidit libertatem. Ecce adhuc Romano subiacemus imperio. Tot sancti cesi sunt, et nullus  eorum neque sacerdos, neque propheta immolatus est nostre saluti. Et pro luxurioso filio, uidelicet pro immeritis gentibus, ut mundus clamat, gloriosus sanguis Filii tui effusus est.

At ipse dixit illi: Fili, tu semper mecum es, et omnia mea tua sunt. Epulari autem et gaudere oportebat, quia frater tuus hic mortuus fuerat, et reuixit; perierat, et inuentus est.

[BEDA.] Mortuus per infidelitatem, reuixit per fidem perierat recedendo a consortio iustorum, et inuentus est, redditus matri Ecclesie. Non quasi mentientem redarguit pater maiorem filium, sed secum perseuerantiam eius laudans, ad perfruitionem potioris exsultationis inuitat. Quod dicit, omnia mea tua sunt, non putandum est ita dictum, quasi non sint et fratris.  Sed si minor habet partem ibi, quomodo sunt omnia maioris? Post hanc uitam sic a iustis habentur omnia, et ut sint omnium singulorum omnia. Cum ergo beatitatem illam obtinuerimus, nostra erunt ad uiuendum superiora, ad conuiuendum equalia, ad dominandum iuferiora. Congaudeat itaque maior frater minori reuerso, siue placeat duos fratres accipi duos populos, siue duos quoslibet homines penitentem et iustum, uel qui sibi iustus uideatur. Mox siquidem ut mundus factus est, ceperunt esse ciues Babylonie et Ierusalem, id est, mali et boni. Potest igitur minor filius significare malos omnes, ad penitentiam uenientes; maior uero, omnes, in cultu Dei persistentes, licet in aliqua peccata uelut in inuidiam fratris deuiantes. Iuxta hoc igitur  accipiemus per uitulum saginatum maiora gratie dona, et in eorum comparatione per hedum minora, sicut uniuersa hominum iustitia Deo comparata, reputatur iniustitia. [ALBINUS] Tres parabole uno fine misericordie clauduntur. Ouis a pastore lapsa reuocatur; drachma que perierat, inuenitur; filius ad patrem propriis uestigiis redit, et a patre honoratur. Ouis sumus, petamus pascua; drachma sumus, habeamus pretium; filii sumus, festinemus ad patrem



CAPUT XCuIII.


L. 198[u] M. 183

Attendite uobis: Si peccauerit in te frater tuus, uade  et corripe eum inter te et ipsum solum. Si te audierit L. et penitentiam egerit, dimitte illi, M. et lucratus eris fratrem tuum.

Quia Deus gaudet de peccatore conuerso, cauete ne pusillos contemnatis, sed peccantem, ut conuertatur, corripite, et penitentem socia caritate colligite; et sic per alterius salutem uobis salus acquiritur. [BEDA] Acute intuendum est, quia non passim peccanti dimittere iubemur, sed penitentiam agenti. Primum ergo est peccantem increpare, ut postea penitenti possimus dimittere. [AMBR.---AUGUST.] Ita enim peccat, qui peccantem uidet et tacet, sicut qui penitenti non indulget. Nam qui dixit: Si penituerit, dimitte, premisit, si peccauerit, increpa, ut neque difficilis sit uenia, nec remissa indulgentia. [HIERON.]  Dimittemus ergo debitoribus nostris debita pene peccati, si peniteant in nos peccasse. [AUGUST.] Dimittere uero quod quis in Deum peccat, non est nostri arbitrii. Peccat autem frater in nos, si etiam nobis scientibus peccet; quia quantum in eo est, exemplo corrumpit, quos testes sue iniquitatis efficit. Quando me audiente, fratri meo quisque facit iniuriam, absit ut illam iniuriam a me putem alienam. Ergo ut Apostolus precipit Timotheo, que peccantur coram omnibus, corripienda sunt coram omnibus, ut ceteri timorem habeant . Si autem tu solus nosti peccatum fratris, tunc uere in te solum peccauit. Quid est, in te peccauit? Tu scis quia peccauit. Et quia secreto in te peccauit, secrete corrige. Nam si solus nosti, et eum uis coram omnibus  arguere, non es corrector, sed proditor: forte quod scis ego scio, sed non coram te corripio, quia curare uolo, non accusare. Sunt homines adulteri in domibus suis; in secreto peccant, nobis produntur ab uxoribus suis, plerumque zelantibus, aliquando maritorum salutem querentibus. Non prodimus palam, sed in secreto arguimus. Ideo quoque corripiendus est frater seorsum, ne si semel pudorem amiserit, permaneat in peccato.


M. 184[X]

Si autem non te audierit adhibe tecum adhuc unum uel duos, ut in ore duorum uel trium testium stet omne uerbum. Quod si non audierit eos, dic Ecclesie.

[BEDA.] Tale quid et in Deuteronomio legimus:  Ne oderis fratrem tuum in corde tuo, sed publice argue illum, ne habeas super illo peccatum  [HIERON.] Adhibendus est tertius uel corrigendi studio, uel conueniendi eum sub testibus. Si tunc non audierit, multis dicendum est, ut qui pro pudore saluari non potuit, opprobriis saluetur.

Si autem Ecclesiam non audierit, sit tibi sicut ethnicus et publicanus.

Publicani secundum tropologiam, sunt lucra seculi sectantes, et fraudes, et furta, et periuria. [HILAR.] Et quando dicitur, sit tibi sicut ethnicus et publicanus, maioris detestationis esse ostenditur, qui sub nomine Christi agit opera infidelium, quam qui aperti gentiles sunt. Eum ordinem seruando Isrel  tenderat. Ipse enim sacrificantem diis alienis populum Iudaicum maiestatis sue aduentu corripuit, cum idem populus presentis potestatis terrorem, licet extra montem positus, ferre non potuit. Deinde inobedientem lex et prophete, atque Ioannes tanquam testes conuenerunt, ut peccare desineret. Tertio ipso Domini aduentu tanquam cetu inspectantis Ecclesie admonitus est. Frustraque habitis obiurgationibus his, publicani atque ethnici uilitate negligitur.


M. 185[uII] A. 215

Amen dico uobis, quecunque alligaueritis super terram, erunt ligata et in celo. Et quecunque solueritis super terram, erunt soluta et in celo.

 [HIERON.] Potestatem tribuit apostolis, ne ab aliquo contemnantur. Ac si dicat: Si aliquis noluerit correctionem uestram audire, et eum uinculo anathematis alligaueritis in terra, alligatus erit etiam in celo, hoc est, celesti sententia confirmante. uel ita ut supra; quoscunque ab Ecclesia in hac uita eieceritis, uel in Ecclesiam induxeritis, rata erit sententia etiam in celo, id est, in tota Ecclesia. Siue autem iuste, siue iniuste hoc fiat, nichil refert quin subiectus obedire debeat. [GREGOR.] Sententia enim pastoris, siue iusta, siue iniusta sit, timenda est, ne tumida responsione qui prius culpabilis non erat, postmodum culpabilis fiat.


M. 186[X]

 Iterum dico uobis, quia si duo ex uobis consenserint super terram de omni re quamcunque petierint, fiet illis a Patre meo qui in celis est. Ubi enim sunt duo uel tres congregati in nomine meo, ibi sum in medio eorum.

[REMIG.] uere sententia uestra firma stabit, in abiiciendo contumacem, et recipiendo penitentem; quia postquam duo de uobis consentient, non dico tantum de his, sed de omni re petenda, unitatis merito fiet a Patre meo consensus illius petitio. Ego enim pax et caritas, ego summum et commune bonum, sedem mihi in pacificis constitui. [HIERON.] Ecce premium concordie, ad quam totus iste sermo uocat. Potest et hoc typice intelligi, ut ubi spiritus et anima et corpus consenserint, omnem rem bonam  impetrent quam petierint.


M. 187[u] L. 199

Tunc accedens Petrus ad eum, dixit: Domine, quoties peccabit in me frater meus, et dimittam ei? usque septies? Dicit illi iehsu: Non dico tibi usque septies, sed usque septuagies septies.

[BEDA] Id est, quadringentis nonaginta uicibus, ut totius, scilicet fratri dimittatur, quoties in die peccare possit. Aliter: Solet per septem cuiusque rei aut temporis uniuersitas indicari. Unde quod in psalmo canitur: Septies in die laudem dixi tibi , nichil est aliud quam semper laus eius in ore meo . Undenarius uero transgressionem significat, quia recedit a denario, in quo Decalogus  consistit. Cum ergo multiplicatur per septem, ut septies undecim sint septuaginta et septem, omnis intelligitur transgressio. Precipitur ergo dimittendum esse septuagies septies, id est, septuaginta et septem uicibus, hoc est, uniuersam transgressionem. Ubi dicit, et dimittam ei, et, lege pro etiam.



CAPUT XCIX-C.


M. 188[X]

Ideo assimilatum est regnum celorum homini regi, qui uoluit rationem ponere cum seruis suis.

[HIERON.] Familiare est Syris, et maxime Palestinis, ad omnem sermonem suum parabolas iungere, ut qui per simplex preceptum teneri non potest, per  similitudinem teneatur. Regnum celorum intellige Christum, ideo terreno regi assimilatum, ut ostendat sine numero oportere ueniam dare conseruis penitentibus, cum per Euangelii gratiam omnium omnino peccaminum ueniam nobis Deus suo munere, non nostro merito, largitus sit.

Et cum cepisset rationem ponere, oblatus est ei unus qui debebat decem millia talenta. Cum autem non haberet unde redderet, iussit eum dominus uenundari, et uxorem eius et filios, et omnia que habebat, et reddi.

[REMIG.] Christus meritorum examinator, iam per scripturas cum seruis rationem ponit. Decem millia talenta debebat, qui de innumerabilibus peccatis uel criminalibus rationem redditurus erat. Cum  autem non haberet uires, neque gratiam unde satisfacere posset, sensit in Scripturis, quia tales iubet Deus uenundari, id est, eterno incendio mancipari cum uxore et filiis, hoc est, cum insipientia et cogitationibus malis. Iustos uero cum uxore ac filiis, id est, cum sapientia et cogitationibus bonis se glorificaturum promittit. Pretium quippe uenditi, supplicium damnati intelligitur.

Procidens autem seruus ille, orabat eum dicens: Patientiam habe in me, et omnia reddam tibi,

Timore gehenne humiliatus, dicit: Parce mihi, Domine, et ego credens ac penitens caritate operiam multitudinem peccatorum.

Misertus autem dominus serui illius, dimisit eum et debitum dimisit ei.

 Peccator rogans, accipit donum decem millium talentorum, id est, ueniam suorum commissorum, cum sibi assumit medelam, quam Deus ad hoc instituit. Hoc autem fit, si lauacrum baptismi non ficte, uel si postea baptismum penitentie deuote suscipiat. Dimissus itaque a uinculis precedentis timoris, egreditur in spem salutis.

Egressus autem seruus ille, inuenit unum de conseruis suis, qui debebat ei centum denarios. Et tenens suffocabat eum, dicens: Redde quod debes.

Centum denariorum debitor erat, quem de aliquibus commissis in fratrem satisfacere oportebat. Conseruum autem suffocare, est in fratrem per uindictam exardere.

 Et procidens conseruus eius, rogabat eum, dicens: Patientiam habe in me, et omnia reddam tibi.

Emendabo scilicet consilio uel iudicio Ecclesie quod deliqui.

Ille autem noluit, sed abiit et misit illum in carcerem, donec redderet debitum.

Noluit se ipsum considerare, ut in spiritu lenitatis misericorditer ageret; sed recessit a bono gratie quam susceperat, mittens conseruum in carcerem dire tribulationis, quasi ad hoc fortassis, ut ita peccati debitum solueret, ne quid in futuro grauius ulciscendum remaneret. Euenit itaque iuxta Apostolum, quod ille tristitia absorbetur, et iste perit qui fratrem odit, et in rigore iustitie excedit . Pro quo excessu scriptum est: Et iustus qui perit in iustitia sua 

uidentes autem conserui eius que fiebant. contristati sunt ualde. Et uenerunt et narrauerunt domino suo omnia que facta fuerunt.

Spirituales qui omnia iudicant, talia uidentes, contristantur et nuntiant Domino, ad corrigendum implorantes auxilium.

Tunc uocauit illum dominus suus, et ait illi: Serue nequam, omne debitum dimisi tibi, quoniam rogasti me. Nonne ergo et te oportuit misereri conserui tui, sicut et ego tui misertus sum? Et iratus dominus eius, tradidit eum tortoribus, quoadusque redderet uniuersum debitum.

uocatio hec fit intus in conscientia, scilicet cum  quis in desperationem incidit. Deus autem, apud quem nulla est transmutatio, nec uicissitudinis obumbratio  modo misertus dicitur, quia opera misericordie impendit; modo iratus, quia in perpetuum puniendum iusto iudicio tartareis tradit ministris.

Sic et pater meus celestis faciet uobis, si non remiseritis unusquisque fratri suo de cordibus uestris.

Constat quia si hoc quod in nos delinquitur, ex corde non dimittimus et illud rursum a nobis exigitur, quod nobis iam per penitentiam dimissum fuisse gaudebamus. Uniuersum siquidem debitum merito persoluent duplices animo et inconstantes in omnibus uiis suis, quos parabole et conclusio specialiter percutit. Ipsi namque ficte conuersantes in  Ecclesia, nec proximum sincero affectu diligunt, nec pure solius Dei intuitu aliquid faciunt. Quod ergo rogantibus dimiserat Deus, in hoc uidelicet, quia sacramentorum communionem contulerat, in uanum gaudent sibi esse dimissum, quorum fictio impediuit, ne ueram susciperent remissionem. Rursus enim exigetur, quamuis per penitentiam dimissum fuisse reputetur, Orationes namque, ieiunia, eleemosyne et similia, cum sint directe querentibus summum bonum remedia peccatorum, fictis uaga mentis fluctuatione uertuntur in false spei securitatem, et in peccati fomentum. Hinc est illud: Oratio eius fiat in peccatum . Post acceptam quoque, plenam peccatorum donationem, et intime gratie adhesionem,  multi criminaliter corruunt, ut Petrus et Dauid, qui fortiores surrexerunt. Iustus enim si ceciderit, non collidetur, quia Dominus, qui rapit iustum, ne malitia immutet eius sensum, cadenti supponit manum suam , ut qui cadit per infirmitatem carnis, per penitentiam resurgat. Quis ergo audeat dicere de sic assumptis in gratia, ut Deus quemquam labi permittat usque ad damnationem? uerumtamen si quos damnari contingat, dicunt quidam iuxta parabolam, quia peccata prius dimissa, et etiam iudicio Ecclesie temporaliter punita, redeunt ut eternaliter puniantur. Sicut enim iustitia delet anteacta peccata, sic iniustitia succedens iustitiam perimit: qua damnata, contra priora peccata nulla remanet medicina. Dicit enim Dominus per prophetam: Quia quacunque  die iustus peccauerit, omnes iustitie eius in obliuione erunt . Ubi ergo fuerit caritatis perseuerantia, nulla sufficiens est penitentia. Unde a peccatis soluto dicitur: uade, et amplius noli peccare . Seculares quoque leges propter ingratitudines quasdam reuocant manumissos ad priorem seruitutem. Opponitur autem illud prophete: Non consurget duplex tribulatio , uel iuxta aliam translationem, non iudicabit Deus bis in idipsum. Sed non est, ut aiunt, duplex, imo una tribulatio, et una punitio, cum, qui non est hic sufficienter punitus, postea punitur. Non irrationabiliter quoque putant priores peccandi affectus rediisse, iuxta parabolam, in qua spiritus immundus septem alios spiritus nequiores se assumens, dicit: Reuertar  in domum meam, unde exiui . Etenim peccator in actu criminalis unius apparens, multa intelligendus est habere in affectu, sicut iustus multo plures habet uirtutes affectu quam actu. Aliis uero uidetur, quod pro illis peccatis, de quibus homo Deo per penitentiam satisfecit, non sit amplius puniendus, et si post ea uel similia uel grauiora committat, peccator quidem fit sicut prius erat, et per ingratitudinem misericordie sibi impense magis reus efficitur. Uniuersum ergo debitum persoluendum dicunt, non illud quod iam condonatum erat, sed potius misericordia, quam aliis impendere debuit, pro eo quod misericordiam acceperat. Unde et alibi: Qua mensura mensi fueritis, remetietur uobis . Talis ergo est parabola, ac si dicatur:  Si aliis non uultis misereri, sicut Deus misertus est uobis peccata condonando, pater celestis hoc debitum exiget a uobis. Aestimant igitur ad terrorem dictum esse, quod expositores communiter asserunt rursus exigi, quod per penitentiam dimissum erat. Nunc autem de remissione peccatorum diligentius uideamus. In reconciliatione peccatoris ad Deum tria consideranda sunt, uidelicet cordis contritio, oris confessio, operum satisfactio. Precipit enim Scriptura scindere corda, non uestimenta ; confiteri alterutrum peccata ; et, facere dignos fructus penitentie . Et notandum quod multi pro peccatis gemunt, non quod peccata displiceant eis propter Deum, sed propter  penam. Talis ergo tristitia siue gemitus non est cordis contritio ad salutem, sed mentis consternatio ad damnationem. Sic etenim mali in futuro dolebunt. Nonnullos etiam penitet peccasse pro sola peccati turpitudine, iuxta illud philosophi [SENECA.]: »Si scirem deos condonaturos, et homines ignoraturos, non peccarem.« Fructuosa autem cordis contritio est, cum quis de peccato, quo Deum offendit, dolet et inde turbatur; quia iniquitas amore iustitie sibi displicet. Hinc est illud: Peccator quacunque hora ingemuerit, saluus erit . Etenim cum Deo nichil tardum fit, nichil absens: quantocius aliquis uero penitet, tantocius qui est presens, dimittit. Unde et Dauid: Dixi, confitebor aduersum me iniustitiam meam Domino, et tu remisisti  impietatem peccati mei . Deliberaui scilicet in corde meo, firmiterque disposui illud quod commisi contemnendo Deum, exsecrari propter Deum accusando meipsum. Unde illud: Iustus in principio sermonis accusator est sui . Est autem Deum peccatum dimittere, eternam penam pro illo debitam, relaxare per collationem presentis gratie. Hoc equidem fit in paruulis, cum baptismi lauacrum suscipitur; hoc et in adultis, cum mentis cecitas compunctione soluitur. Hinc doctores sacri eloquii scripserunt, originale peccatum in baptismo transire reatu, sed remanere actu; quia superest corporis dissolutio, et numerosa temporalium defectuum multitudo. Quod ad hoc plurimum ualet, quia omnis uirtus in infirmitate perficitur , simul etiam ne quis baptismi gratiam ob presentis uite felicitatem peteret: et sic nec istam digne haberet, nec ad eternam perueniret. Sic quoque actualis peccati per uiuificationem mentis eterna pena relaxata, relinquitur temporalis, ut quod illicita anime delectatione, siue etiam carnali uoluptate commissum est, satisfactionis amaritudine digne purgetur ab homine, dum licet, ne districtius a Deo puniatur in futuro. Nullum enim malum preterit impunitum. Confessio igitur conuenienter constituta est, ut qui in sua potestate positus, a Deo discesserat, sub alio positus, cum humilitate et deuotione rediret. Ideoque sacerdotem Deus instituit sui uicarium et quasi medicum, cui peccatorum uulnera ad sanandum detegerentur, ut peccator non a  se, sed ab alio maioris humilitatis causa satisfactionis medicinam suscipiat. Sunt enim sacramenta quasi quedam emplastra. Euenit itaque cor prius contritum et humiliatum confirmari in confessione; et plerumque peccator solo timore uel Ecclesie consuetudine sacerdoti presentatus, per sacerdotale officium uere compungitur, ac plenus caritate recedit. Nonnulli etiam nec tunc ex corde redeunt, sed tamen forma penitentie quam suscipiunt, paulatim nutrit in eis humilitatem cum caritate. Plerisque similiter cum resipiscunt, prodest baptismus, ad quem tamen ficte accesserunt. Mensuram autem temporis in agenda penitentia idcirco canones in arbitrio sacerdotis intelligentis statuunt, quia apud Deum non tam ualet mensura temporis quam doloris,  nec abstinentia tantum ciborum, quantum mortificatio uitiorum. Propter quod penitentie tempora fide et conuersatione penitentium abbreuianda precipiunt, et negligentia protelanda existimant. Tamen pro quibusdam culpis modi penitentie sunt impositi, iuxta quos cetere perpendende sunt culpe, cum sit facile per eosdem modos uindictam et censuram canonum estimare. Sciendum tamen quanto quis tempore moratur in peccatis, tanto ei agenda est penitentia. Cum igitur arbitrio sacerdotum temporalis pena peccati proteletur uel abbreuietur, de ea plures intelligunt hoc esse dictum: Quorum remiseritis peccata, remittuntur eis; et quorum retinueritis, retenta sunt . Pena enim  peccati uocatur peccatum, iuxta quod nomen cause transfertur ad effectum. Ex predictis itaque manifestum est, quod aliis dimittit Deus per ministerium sacerdotum, et peccatum, et penam peccati, aliis solam temporalem penam, quia iam peccati tenebras et gehenne uinculum soluerat, quod per Lazarum ostendit. Accessit enim et uocauit eum, et uocatum uiuificauit, et uiuificato ait, exi foras, et de eo dixit discipulis, soluite eum, et sinite abire . Similiter uenit ad peccatorem, et uocat eum per internam inspirationem: et morte peccati discedente uiuificatur, et eo uiuificato, dicit ut exeat foras, id est, per confessionem se sacerdotibus ostendat, de quo et sacerdotibus ait, soluite eum, id est, reuocate ad Ecclesiam, et sinite abire, hoc est, cum aliis  fidelibus conuersari et permanere. Dimittit ergo Deus peccata ex semetipso, et per semetipsum quando uult. Unde ait per prophetam: Ego Dominus solus deleo iniquitates et peccata populi . Inde Ambrosius: »Ille solus peccata dimittit, qui solus pro peccatis mortuus est.« Sacerdotes tamen dicuntur interdum peccata dimittere, non ex se, sed ex gratia in eis, et per eos operante, secundum arbitrium non eorum, sed Dei. Sic est illud: Tu es solus qui facis mirabilia , cum multi homines miracula fecerint, sed non ex se sicut Deus. Item: Nemo bonus nisi solus Deus , quia ex se bonus: et multi homines boni sunt, sed non eo modo quo Deus. Nullus igitur nisi Deus potest  alium saluare, quod quidem faceret, si ex se peccata dimitteret. Quod etiam nemo preter nosmetipsos possit nos damnare ostenditur ibi: Anima mea in manibus meis semper .

Notandum quod si is qui uult confiteri, articulo necessitatis imminente non potest, quod ei ministraret, uisibilis sacerdos si adesset, hoc supplere non dedignatur inuisibilis, de quo in Ecclesiastico: Ecce sacerdos magnus . Et Apostolus: Plures facti sunt sacerdotes, idcirco quod morte prohiberentur permanere. Hic autem manet in eternum, sacerdotium habens sempiternum . Si quis uero ex contemptu uel ex negligentia non confiteatur, constat quia non habet ueram cordis contritionem, et tum pro illo peccato quod non uult confiteri, tum  quia instituta Ecclesie negligit, eternaliter puniendus esse conuincitur. Dicunt autem Leo, Ambrosius de sacramentis, et Maximus: »Lacrymas Petri lego, confessionem non inuenio.« Delent ergo lacryme Petri peccata que pudor est confiteri. Sed sciendum quia confessionis institutio nondum promulgata fuerat in primitiua Ecclesia, uel quia Petrus confessus fuerit, licet Scriptura non referat, sicut credere cogimur Apostolos baptizatos fuisse, quod quando uel quomodo factum sit, non legimus. Quibusdam tamen uidetur, ex dispensatione Petrum reticuisse confessionem de negatione; quia si hunc tantum Ecclesie architectum tam grauiter alii adhuc infirmi corruisse nouissent, multum aduersus eum scandalizati fuissent. Quo fit ut salubri dispensatione  ita quod non propterea eternaliter puniretur, reticeret aliquis id, unde testaretur ei conscientia, quod si alicui diceret, celari non posset; et si sciretur, Ecclesia inde scandalizaretur. Si uero propter suam personam hoc faceret, ne scilicet infamis uel contemptibilis apud alios fieret, superbia ualde damnabilis esset. Patet ex antedictis, quia penitentia est medicamentum uulneris, spes salutis, et nomen ipsum sumptum est a pena, qua anima cruciatur, et caro mortificatur, et dicta est penitentia quasi punientia. Qui penitentiam agunt, ideo capillos et barbam nutriunt, ut monstrent abundantiam criminum quibus peccator grauatur. Cilicium indicat recordationem peccatorum propter hedos ad sinistram futuros . Quod autem cinere asperguntur peccatores, ostendit quia cinis sunt, et in puluerem reuertentur , Lacryme penitentium, apud Deum pro baptismate reputantur. Duplex est penitentie gemitus: uel dum plangimus, quod male gessimus; uel dum plangimus, quia non egimus quod agere debuimus. Ille uero penitentiam agit, qui nec penitere preterita negligit, nec penitenda committit. Qui uero lacrymas indesinenter fundit, et tamen peccare non desinit, hic lamentum habet, sed mundationem non habet; quia dum ipsam quam flendo impetrare potuit, ueniam contemnit, fletibus suis munditiam subtrahit, et ante Dei oculos sordidas etiam ipsas lacrymas facit. Qui uero a desiderio mentis quedam  uitia resecant, dum in aliis grauiter perdurant, pauciora quidem mala diligunt quam prius: sed nisi minus malum diligant, non fiunt minus mali. Tantus enim nonnunquam affectus mali est in uno crimine, ut magis alienet a Deo, quam etiam multa. Illuc autem certum est quod dum quis in morte unius criminis iacet, in alio irrigari et uiuificari non potest, ut prorsus deleatur, sed interdum ad minutionem pene compluitur, iuxta illud prophete: Pluit Dominus super unam ciuitatem, et non pluit super aliam . Quorum autem peccata in publico sunt in publico debet esse penitentia per tempora que episcopus decernit. Eorum etiam reconciliatio in publico esse debet ab episcopo, siue a presbyteris, iussu tamen episcoporum, sicut canones  Africani consilii testantur. De hac quidem solemni penitentia, ut ait Augustinus ad Macedonium, intelligi oportet quod dicitur: »Non est locus secunde penitentie.« Quamuis ergo caute salubriterque prouisum sit, ut locus huius humillime penitentie semel in Ecclesia concedatur, ne medicina uilis minusue utilis esset egrotis, que tanto magis salubris est, quanto minus contemptibilis fuerit, quis tamen audeat Deo dicere: Quare huic homini qui post primam penitentiam rursus se laqueis iniquitatis obstringit, adhuc iterum parcis? Quis audeat dicere, erga istos non agi quod Apostolus ait: Ignoras quia patientia Dei ad penitentiam te adduxit? , aut ad istos non pertinere quod scriptum est: Beati omnes qui confidunt in eo?  , et quod dicitur: uiriliter agite, et confortetur cor uestrum, omnes qui speratis in Domino. . Cuius autem peccata occulta sunt, et spontanea confessione soli presbytero uel episcopo reuelata, occulta debet esse penitentia, ne infirmi in Ecclesia scandalizentur, uidentes penas eorum quorum penitus ignorant causas. Et sciendum quia similiter circumuenit Satanas per nimiam duritiam, ut peccatores pereant desperando, quomodo in nimia remissione corrigendo. Unde Salomon: Non declines ad dexteram neque ad sinistram .


M. 69[uI] R. 103

Et factum est, cum consummasset iehsu sermones istos, migrauit a Galilea, et uenit in fines Iude trans  Iordanem, et secute sunt eum turbe multe, et curauit eos ibi.

[REMIG.] Galileos in Iudea curare uoluit, ut gentes in eam ueniam que Iudee parabatur, admitteret. Omnis quidem Iudeorum prouincia ad distinctionem aliarum gentium, Iudea dicitur, sed specialius meridiana plaga, ad differentiam Samarie, Galilee, Decapolis, et ceterarum regionum eiusdem prouincie.

Et accesserunt ad eum Pharisei tentantes eum, et dicentes: Si licet homini dimittere uxorem suam quacunque ex causa?

[HIERON.] Factio Phariseorum uolebat Deum capere quasi cornuto syllogismo, ut uel ostenderent  eum docere contraria castitati, uel loqui contraria Moysi. Sed Dominus transiit decipulam eorum, temperando responsionem.

Qui respondens, ait illis: Non legistis quia qui fecit hominem ab initio, masculum et feminam fecit eos? et dixit: Propter hoc dimittet homo patrem et matrem, et adherebit uxori sue, et erunt duo in carne una.

Dixit hoc Deus per Adam, cui non feminas, sed feminam de latere formauit. Propter hoc scilicet, quia ex uiro est uxor, dimittet homo patrem et matrem, et adherebit uxori. Non dixit, uxoribus, ut ostenderet non unam ducendam super alteram, id est, ut relicta prima, duceretur altera. [CHRYSO.]. Sicut herbe ex humore nascuntur et crescunt, sic  homines per amorem incipiunt et augentur. Humor de radicibus ascendit in herbam, et transmittitur in semen, sed ad radicem non reuertitur, sic caritas de parentibus ascendit ad filios, sed non conuertitur. Et ideo parentes plus diligunt filios, quam ab eis diligantur, quia filii transmittunt affectum ad alios procreandos.

Itaque iam non sunt duo, sed una caro.

Sicut anime multorum que spiritualiter se diligunt, quasi una dicuntur, ut illud: Multitudinis credentium erat cor unum et anima una ; sic uir et uxor quia carnaliter se diligunt, una caro dicuntur. uel ideo una caro, quia una lege astringuntur  ad carnis debitum persoluendum, sicut enim mulier non habet potestatem sui corporis, sed uir, ita et uir non habet potestatem sui corporis sed mulier.

Quod ergo Deus coniunxit, homo non separet.

[HIERON.] Homo separat, quando propter desiderium secunde primam dimittit. Deus separat, quando ex consensu propter seruitutem Dei, uxores habemus quasi non habentes.

Dicunt illi: Quid ergo Moyses mandauit dari libellum repudii et dimittere?

Aperiunt calumniam quam parauerant, quasi dicant: Quandoquidem Deus sic ordinauit, quare Moyses superordinauit:

Et ait illis: Quoniam Moyses ad duritiam cordis uestri permisit uobis dimittere uxores uestras. Ab initio  autem non fuit sic.

Non dixit, propter duritiam cordis uestri permisit uobis Deus, sed Moyses. Cum enim uideret Moyses illos occidere primas uxores, propter desiderium pulchriorum, dedit eis consilium. [CHRYSO.]. Repudium malum est; tamen licitum est cum ratione. uir male moratam castiget, et teneat. Quomodo? Tribus modis. Primo, docendo secundum Deum; si timorem Dei non sentit, improperando, ut uel homines erubescat; si nec pudorem sentit frequenter confusa, faciat illi quod precepit illi Salomon: Durum baculo percute. Non legistis, istud non et illud superius, non ergo oportuit; lege pro nonne.


M. 190 R. 105 L. 91

 Dico autem, quia quicunque dimiserit uxorem suam, nisi ob fornicationem, et aliam duxerit, mechatur. Et qui dimissam duxerit mechatur.

Ex hoc loco nonnulli estimant quod qui uxorem fornicariam dimiserit, illa uiuente, aliam legitime ducere possit. Si quis uero non ob fornicationem, sed propter aliud dimiserit uxorem, facit quod non licet; et si duxerit aliam uiuente illa, constat quia mechus est. Quacunque autem ex causa dimissam quicunque duxerit, reatum adulterii incurrit. Etenim si uir repudiauit eam, non tamen ob fornicationem, manet ex utraque parte coniugium, sed fit ei uiolentia per repudium. Si uero uxor repudiata fuit, quia unam carnem in aliam diuiserit, et se  fornicatione a marito separauerit, culpa sua, ut autumant a uinculo coniugii uirum soluit, sed ipsa manet obligata. Hinc Ambrosius in primam Epistolam ad Corinthios: Hoc uult Apostolus, ut si mulier discedat propter malam conuersationem uiri, aut innupta maneat, aut uiro suo reconcilietur, non enim permittitur mulieri ut nubat, si uirum suum causa fornicationis dimiserit aut apostasie, aut si impellente lasciuia, usum querat uxoris inuertere, quia inferior non hac lege omnino utitur qua potior. Si tamen apostatet uir aut usum querat uxoris inuertere, nec alii potest nubere mulier, nec reuerti ad illum  .« Et uir uxorem non dimittat, subauditur, excepta causa fornicationis. Ideo non subiecit  sicut de muliere, dicens: Quod si discesserit manere [innuptam] sic , quia uiro licet ducere uxorem, si dimiserit uxorem peccantem; quia non ita lege constringitur uir sicut mulier: caput enim mulieris, uir est. Idem in eamdem: »Uxorem certe licet habere, sed si fuerit fornicata, abiicienda est.« Ita et carnem licet edere; sed si idolis oblata fuerit, respuatur. Auctoritates quidem multe uidentur opponi posse; sed dicunt non esse assertionem, imo salubrem admonitionem, ut qui non propter libidinem, sed propter iniuriam dimittit uxorem, expertus infelices priores nuptias, nouarum se non immittat periculo. Notandum, hic loqui Dominum de matrimonio  solum, quod inter fideles contrahitur, et quia lex diuina non tollit secularem  conditionem, non est ratum seruorum coniugium sine licentia dominorum. Inter liberos quoque et seruos non est firmum coniugium, nisi liber seruilem sciat conditionem, et uelit cohabitare.


M. 191[X]

Dicunt ei discipuli eius: Si ita est causa hominis cum muliere, non expedit nubere. Qui dixit: Non omnes capiunt uerbum istud, sed quibus datum est.

[HIERON.] Hoc est, non casu uel fortuna uirgines fiunt, sed qui a Deo petunt uirginitatem, et laborant ut accipiant. In aliis experiri possumus qualia sint antequam habeamus, in uxore minus licet. Itaque non expedit nubere, cum nullo modo nisi propter fornicationem dimittenda sit uxor. Si fuerit iracunda,  ebriosa, si iurgatrix et maledica, seu quidlibet huiusmodi, uelimus nolimus, sustinenda est. Cum enim liberi essemus, uoluntate nos subiecimus seruituti.

Sunt enim eunuchi, qui de matris utero sic nati sunt. Et sunt eunuchi, qui facti sunt ab hominibus. Et sunt eunuchi, qui seipsos castrauerunt propter regnum celorum. Qui potest capere, capiat.

Triplex est genus eunuchorum, duo carnalium, tertium spirituale. Duobus primis nullum omnino debetur premium; tertio generi promittitur; quia, cum uiri esse possint, uoluntate fiunt eunuchi. In primo genere sunt eunuchi, qui tam frigide nature dicuntur, ut libidinem non appetant. In secundo genere sunt, qui uel absciduntur, uel persuasione  heretica simulant castitatem sub ficta religione. Sed nulli horum trium promittitur premium, nisi qui se castrat propter Deum. Unde infert hortando milites suos: Qui potest capere, capiat, ut unusquisque consideret, utrum uirginalia possit implere precepta



CAPUT CI.


M. 192[II] R. 106 L. 216

Tunc oblati sunt ei paruuli, ut manus eis imponeret et oraret.

[CHRYSO.] Pueros de castitate mundos obtulerunt, putabant enim ut corpore mundos tantum laudaret, et non uoluntate, nescientes quia Dominus non  beatificauit eunuchos, pueritie necessitate castos, sed continentie uirtute.

Discipuli autem increpabant eos.

[HIERON.] Non quod nollent eis benedici, increpabant; sed nondum plenissimam fidem habentes, putabant Deum importunitate lassari.

iehsu uero ait illis: Sinite paruulos, et nolite prohibere eos ad me uenire.

[CHRYSO.] Si sancti futuri sunt, quid uetatis filios ad Patrem uenire? Si peccatores futuri sunt, ut quid sententiam condemnationis profertis, antequam culpam uideatis? Quales sunt modo, meum est; quales futuri, ipsorum. Quod ergo meum est, honorate; quod ipsorum erit, miseremini.

Talium est enim regnum celorum.

 [HIERON.] Non ait istorum, sed talium, ut ostenderet non etatem regnare, sed mores, et his qui similem habent innocentiam et simplicitatem, premium promittit, de quibus Paulus: Nolite pueri fieri sensibus, sed malitia paruuli estote, sensu autem perfecti .

Et cum imposuisset eis manus, abiit inde.

[REMIG.] Paruulis manus imposuit, ut humiles sua benedictione dignos significaret. Et quotidie imponit, cum humilibus gratiam auxilii tribuit. [HILAR.] Mystice, infantes hi gentium forma sunt, quibus per fidem et auditum salus redditur. At discipuli qui pro Chananea muliere supplicauerant, fortasse iam mysterium sciebant, quod utriusque populi uocatio deberetur, sed cum adhuc ordinem nescirent,  ex affectu primum saluandi Isrel, pueros inhibebant accedere. Talium est regnum celorum. Munus enim et donum Spiritus sancti per impositionem manus et precationem cessante legis opere, erat gentibus largiendum. Hic Marcus et Lucas addunt, quod regnum Dei, id est, doctrinam Euangelii sicut puer accipiamus: quia puer in discendo neque contradicit doctoribus, neque rationes componit aduersum eos, sed fideliter suscipit, obtemperat et quiescit.


M. 186[II] L. 72 A. 22

Erant autem appropinquantes ei publicani et peccatores multi, ut audirent eum. Et murmurabant Scribe et Pharisei, dicentes: Quia hic peccatores  recipit et manducat cum illis.


A. 75[X]

Post hec ambulabat iehsu in Galileam, non enim uolebat in Iudeam ambulare, quia querebant eum Iudei interficere.

Non perdiderat potestatem, sed nostram consolabatur fragilitatem. Futurum enim erat ut aliquis fidelis se absconderet, et ideo precessit in capite, ne membro pro crimine postea obiiceretur.



CAPUT CII.


L. 163[X]

[AUGUST.] Aderant autem quidam ipso tempore  nuntiantes illi de Galileis quorum sanguinem Pilatus miscuit cum sacrificiis eorum.

[BEDA.] Hi Galilei, qui ab impio preside inter sua sacrificia sunt necati, suorum scelerum penas scelerata morte soluerunt. Quibus tamen non ipsa mors obfuit, ut in secundam mortem mitterentur, sed uita improba. Nam et bonos sic sepe mortuos martyrum gloria declarat, ad correctionem uiuentium, ut flagellatio pestilente, stultus sapientior fiat ; uel ad exemplum corrigi nolentium, ideoque pessime periturorum, taliter multi moriuntur, et pessima morte mulctantur. Unde sequitur:

Et respondens, dixit illis: Putatis quod hi Galilei pre omnibus Galileis peccatores fuerint, quia talia passi sunt? Non, dico uobis, sed nisi penitentiam  habueritis, omnes similiter peribitis: sicut illi decem et octo, supra quos cecidit turris in Siloam, et occidit eos.

Ordo est: Dico uobis, non soli Galilei fuere peccatores, sicut et Hierosolymite, quos turris oppressit, non soli peccauerunt; sed etiam omnes uos Iudei peribitis ut hi Galilei, si penitere nolueritis. Prosequitur de Hierosolymitis:

Putatis quia et ipsi debitores fuerunt preter omnes homines habitantes in Ierusalem? Non, dico uobis; sed si non penitentiam egeritis, omnes similiter peribitis.

Pressi ruina turris, significant Iudeos, qui penitere noluerint, cum suis menibus esse perituros.  Nec frustra decem et octo fuerunt, qui numerus apud Grecos per et , quibus nomen Iesu incipit, exprimitur. Indicant enim eos meruisse damnari, qui nomen Saluatoris spreuerunt. Turris illa significat eum qui turris fortitudinis est, nam et ipsum Sile nomen, quod interpretatur missus, designat eumdem a Patre missum in mundum , qui omnes super quos ceciderit, conteret. Pilatus autem designauit, quod Romani post passionem Domini incipientes a Galilea, impenitentem Iudeorum gentem occiderunt, et atria sacrificiorum et ipsum templum humano sanguine fedantes destruxerunt. Significauit etiam Pilatus, nominis cuius interpretatio est, os malleatoris, diabolum, semper animas occidere paratum. Sanguis exprimit peccatum,  et sacrificia bonas actiones. Pilatus ergo sanguinem Galileorum cum sacrificiis eorum miscet, quando diabolus eleemosynas, preces, ieiunia, ceteraque bona fidelium commaculat, uel mortifera carnis et sanguinis delectatione, uel odii meditatione, uel inuidie furore, uel humane laudis ambitione, uel alia qualibet nefaria peste, ut quamuis oblata Domino uideantur, nichil tamen prosint offerentibus, sed potius interdum fiant in peccatum. De Iuda enim qui inter sacrificia proditionem Dominici sanguinis cogitabat, scriptum est: Et oratio eius fiat in peccatum .


L. 164[X]

Dicebat autem hanc similitudinem: Arborem fici  habebat quidam plantatam in uinea sua, uenit querens fructum in illa, et non inuenit.

[AUGUST.] Ficulnea conuenienter intelligitur genus humanum, quia, quando primus homo peccauit, foliis ficulneis pudenda uelauit , unde nati sumus. [GREGOR., BEDA.] Hec arbor bene dicitur plantata, quia ad auctoris sui similitudinem est creata, et quamuis ad homines generaliter respiciat, specialiter tamen Synagoge typum portat. Sicut enim sterilis ficus foliis exuberans, spe fructus possessorem decipit; sic doctores Synagoge operibus infecundi, inani umbra legis uerborum gloriantes, subiectis nullum operis boni exemplum ministrant. uinea ergo Domini sabaoth, domus est Isrel, Synagoga autem in eadem domo condita, fici arbor  est in uinea, Dominus fructum quesiuit in illa, sed in phariseorum mente non inuenit.

Dixit autem ad cultorem uinee: Ecce anni tres sunt ex quo uenio querens fructum in ficulnea hac, et non inuenio.

Cultor uinee, est ordo apostolorum et doctorum, quorum precibus ac monitis plebi suggeritur cura de Deo. His etenim Dominus sepe de Iudeis infructuosis querebatur, quod per tres annos sue uisitationis, in legalibus edictis et propheticis contestationibus, et in gratia coruscantis Euangelii negligentes exstiterint. uel ita: Nullus in Synagoga per tres annos fructus esse potuit quia neque tempore circumcisionis purificari poterant, qui circumcisionem animi non querebant; nec per legem sanctificabantur,  qui carnalia tantum in lege sequebantur; neque in gratia iustificabantur, qui de peccatis penitere nolebant. Cum ergo merito essent excidendi, quod quidem per Romanos factum est, iubetur illis qui in circumcisione laborabant, ut succisionis cladem annuntiando penitentiam suggerant. Et hoc est:

Succide ergo illam. Ut quid etiam terram occupat?

Annuntia, scilicet Iudeis, quod perdituri sunt locum, et gentem, pro quo seruando occidunt Christum et suos. Cur etiam temporali copia utuntur? Terram occupat, qui locum quem tenet bonis operibus non exercet, qui exemplo prauitatis impedimentum prestat ceteris. Potest etiam per terram  sterili fructu occupatam, Iudaica plebs figurari: que noxia prepositorum umbra pressa fuit, ne ueritatis lumen reciperet, et ne sole dilectionis superne calefieret, iuxta illud: ue uobis Scribe et Pharisei hypocrite, qui clauditis regnum celorum ante homines .

At ille respondens, dixit illi: Domine, dimitte illam et hoc anno, usque dum fodiam circa illam et mittam stercora.

Id est, reducam ei ad animum abominationem quam fecit, ut compunctione suscitetur quasi de putredine stercoris. Peccata carnis, stercora uocantur. Unde propheta: Computruerunt iumenta in stercore sua . Hoc est, carnales uitam finiuere in fetore luxurie sue. Nouit cultor terram excolere,  qui nouit uitia reprehendere. Intelligens igitur duritiam et superbiam Iudeorum causam esse sterilitatis, pollicetur se fodere donec radicem infructuose mentis ligone inuectionis bis acute humiliet, incutiens uidelicet et presentium pressuram, et eterne damnationis horrorem. Fossa quippe in imo est, et increpatio dum mentem sibi demonstrat, humiliat.

Et siquidem fecerit fructum, sin autem, in futurum succides eam.

Qui hic non uult pinguescere per interpretationem, illic cadet, ubi per penitentiam non resurget. Cum diceret, et siquidem fecerit fructum, non subiunxit aliquid, sed suspendit sententiam, quia uidebat Synagogam procliuiorem ad negandum Deum,  quam ad confitendum. Cum uero adderet, sin autem, continuo iudicium uenture damnationis annexuit, dicens: In futurum succides eam. Et siquidem fecerit fructum, subaudis quod uix credi potest, reserua eam.



CAPUT CIII.

Erat autem docens in Synagoga eorum Sabbatis. Et ecce mulier que habebat spiritum infirmitatis annis decem et octo, et erat inclinata, nec omnino poterat sursum respicere.

Dicta de ficu parabola, dominus in Synagoga docuisse narratur, ut intimaret hoc esse fructum in ficulnea querere, et non inuenire quod uerbum Synagoge predicabat, nec recipiebatur. Quam tamen  ne totam exstirpandam pro sterilitate putares, sed reliquias per gratiam saluandas esse scires, mox ibidem sanatio eius in parte sub incurue mulieris specie subsequitur. Idem enim significat ficulnea reseruata, quod mulier erecta, et idem tertio Dominum uenisse ad ficulneam infructuosam quod mulierem decem et octo annis fuisse incuruatam. Senarius enim in quo mundi creatura perfecta substitit, operum perfectionem ostendit, et in trigonum ductus, decem et octo facit. Quia ergo homo qui sexto die factus est, opera perfecta habere uoluit, sed in tribus temporibus Dominice uisitationis, scilicet ante legem, sub lege, in exordio inchoantis gratie, per infirma opera languit, decem et octo annis mulier curua fuit. Nec poterat sursum aspicere,  quia Iudea terrena sapiens, de celestibus non cogitabat, audiens per prophetam: Si uolueritis et me audieritis, bona terre manducabitis . Quo contra membris Ecclesie dicit Apostolus: Que sursum sunt sapite, non que super terram .

Quam cum uidisset iehsu, uocauit ad se, et ait illi: Mulier, dimissa es ab infirmitate tua. Et imposuit illi manus et confestim erecta est, et glorificabat Deum.

uidit predestinando per gratiam, uocauit illustrando per doctrinam, imposuit manus, donis spiritualibus adiuuando illam, erexit in operibus bonis ad Dei glorificationem. Quos, inquit Apostolus, predestinauit, hos et uocauit; et quos uocauit, hos et iustificauit, quos autem iustificauit, illos et magnificauit . Hec mulier non nisi post decem et  octo annos erigi potuit, quia humana natura hanc corruptionem deponere, et ad incorruptelam eterne beatitudinis erigi non potuit, nisi prius impleuerit legem, que in decem preceptis continetur, et gratiam, in qua Christi resurrectio facta est, et nostra exspectatur.


L. 165[II] M. 116 R. 25

Respondens autem archisynagogus indignans quia Sabbato curasset iehsu, dicebat turbe: Sex dies sunt in quibus oportet operari, in his ergo uenite et curamini; et non in die sabbati.

[HIERON. BEDA.] Sabbato curauit iehsu, ostendens iam esse tempus, ut secundum prophetiam Cantici canticorum, aspiraret dies et remouerentur umbre  . Nesciebat archisynagogus sex dies significare sex etates, in quibus licet operari, Sabbatum uero significare requiem eternam, in qua non cessabunt iusti a bono opere cum laudabunt Deum. Utique Deus ab operibus mundi Sabbato quieuit, sed in operibus sanctificationis uocando, iustificando, gubernando, iugiter perseuerat. Unde lex in Sabbato non hominem curare, sed seruilia opera facere, id est, peccatis grauari prohibuit.

Respondens autem iehsu, dixit: Hypocrite, unusquisque Sabbato non soluit bouem suum aut asinum a presepio, et ducit adaquare? Hanc autem filiam Abrahe, quam alligauit Satanas ecce decem et octo annis, non oportuit solui a uinculo isto die Sabbati.

Altiori sensu bos et asinus significant Iudeum,  et Grecum, de quorum uocatione scriptum est: Bos cognouit possessorem suum, et asinus presepe Domini sui . Qui uterque peccati uinculis absolutus per predicationem, deposuit sitim huius mundi haustu fontis Dominici. Filia Abrahe, est Ecclesia de utroque populo, que, impleto tempore legis et Dominice resurrectionis, per gratiam sancti Spiritus euasit uincula longe captiuitatis.


L. 165[X]

Et cum hec diceret, erubescebant omnes aduersarii eius, et omnis populus gaudebat in uniuersis que gloriose fiebant ab eo.

Qui de dictis Saluatoris erubescunt, ficulnee sterili se comparandos ostendunt; qui gaudent de miraculis eius, ad filiam Abrahe, hoc est, ad Ecclesiam  fidei se pertinere declarant.



CAPUT CIu.


A. 73[X]

Erat autem in proximo dies festus Iudeorum scenopegia.

[AUGUST.] Scena est umbraculum; inde dicitur scenopegia, id est, tabernaculorum constructio uel fixio. Scenopegia erat festiuitas, in qua mense septimo a Martio Iudei septem diebus habitabant in tabernaculis in memoriam illorum, in quibus patres eorum habitauerunt in deserto. Dicuntur autem more eorum dies septem, propter unam festiuitatem dies festus:

Dixerunt autem ad eum fratres eius: Transi hinc,  et uade in Iudeam, ut et discipuli tui uideant opera tua que facis. Nemo quippe in occulto aliquid facit, et querit ipse in palam esse. Si hec facis, manifesta teipsum mundo. Neque enim fratres eius credebant in eum.

Cum auditis fratres Domini, Marie cogitate consanguinitatem. Opera Domini diuinis laudibus et non populari fauore efferenda, ueri discipuli sciebant, sed istos fratres Domini, id est, consanguineos Domini latebant, qui credere nolentes, dabant ei consilium consequende secularis glorie. Ac si dicerent: Mira facis, sed in abscondito, transi in Iudeam, ubi est principatus gentis et ciuitas caput regni, ut lauderis ab omnibus, et nos cognati glorie participes efficiamur: Si hec facis, ergo manifesta  teipsum: uel si, pro quia legitur.

Id est, gloria mundi quam affectatis, semper est parata. Ego autem cum accepero tempus glorie, ad quam perueniendum est humilitate impleta, iustitias iudicabo . Modo enim non est tempus iudicandi, sed iniquos tolerandi.

Non potest mundus odisse uos, me autem odit, quia testimonium perhibeo de illo, quia opera eius mala sunt.

Non accuso quidem mundum apud Patrem, sed arguo de peccatis, et ideo nunc non est tempus meum, sed uestrum, quia uos mundi amatores et falsi testes, dicitis bona mala, et mala bona.

uos ascendite ad diem festum hunc. Ego non ascendo ad diem festum istum, quia meum tempus  nondum impletum est.

Non est preceptum, sed permissio quod dicit, ascendite ad diem festum hunc, ubi humanam gloriam queritis, ubi extendere carnalia gaudia uultis. Tempus autem glorie mee manebit in eternum, ipsa festiuitas sine nube.

Hec cum dixisset, ipse mansit in Galilea. Ut autem ascenderunt fratres eius, tunc et ipse ascendit ad diem festum, non manifeste, sed quasi in occulto.

Non dixit, ad diem festum hunc, quia non cupiebat gloriari temporaliter, sed aliquid docere salubriter. Non uacat quod latenter ascendit, quod latebat in illo die festo. Omnia antiqua umbra futurorum fuerunt. Ergo et scenopegia. Nam nos educti sumus de Aegypto, ubi diabolo tanquam Pharaoni  seruiebamus. Clamauit enim nobis Christus, quasi lateres facientibus: uenite ad me omnes qui laboratis et onerati estis . Educti sumus per baptismum tanquam per mare rubrum, quia Christi sanguine consecratum, mortuis inimicis, id est, peccatis nostris. Modo ergo antequam ad terram promissionis ueniamus, id est ad regnum eternum, in tabernaculis huius deserti sumus. Cum autem corpus Christi quod sumus nos, est in tabernaculis, Christus est in tabernaculis. Sed tunc latenter, modo manifeste, quia remota umbra, uenit lux, in qua omnia iam agnoscimus.

Iudei ergo querebant eum, et dicebant: Ubi est ille?

 Occasionem querendi prebebat quod non ascenderat cum fratribus qui ei consilium de gloria dabant, unde dixit eis: Non ascendam ad diem festum hunc quem uultis, id est primum uel secundum.

Et murmur multum erat de eo in turba. Quidam enim dicebant quia bonus est. Alii autem dicebant, non, sed seducit turbas.

De omnibus seruis Christi hoc idem dicitur, quia uita nostra abscondita est cum Christo in Deo , sed tandem Deus manifeste ueniet.

Nemo tamen palam loquebatur de illo propter metum Iudeorum.

Nemo scilicet illorum, qui dicebant, bonus est

Iam autem die festo mediante, ascendit iehsu in templum et docebat.

 Cum iam uidelicet illius festi tot dies preteriissent, quod futuri erant, ascendit. Quod latuit, exemplum est uitandi malos, quod palam loquitur, et non tenetur ab his qui querebant, potestatis eius indicium est.

Et mirabantur Iudei, dicentes: Quomodo hic litteras scit, cum non didicerit?

Inde mirabantur, quia multi nouerant quemadmodum educatus esset, et nunquam eum uiderant litteras discentem.

Respondit eis iehsu, et dixit: Mea doctrina non est mea, sed eius qui misit me.

uidetur contraria loqui. Quod si dixisset, ista doctrina non est mea, nulla esset questio. Nunc autem in hoc est solutio, quia doctrina Patris est uerbum  Patris, id est, Filius ex Patre. Ac si diceret: Ego non sum a me ipso, sed a Patre. Quid enim tam tuum quam tu? et quid tam non tuum quam tu, si alicuius est quod es? Hinc alibi dicit Dominus: Hoc est opus Dei, ut credatis in eum quem ille misit . Qui credit in eum, credit ei, sed non conuertitur, quia demones credunt ei, non in eum. Nos etiam credimus Petro et Paulo, sed non credimus in Petrum et Paulum. Quid est ergo in Deum credere? Credendo in eum ire et eius membris incorporari. Hec sententia, quod Filius doctrina Patris est, dissoluit Sabellianam heresim, qui ausus est dicere, Patrem et Filium duo nomina esse, sed unam rem. Alicuius est enim doctrina Filii, si sua  non est.

Si quis uoluerit uoluntatem eius facere, cognoscet de doctrina utrum ex Deo sit, an ego à me ipso loquor.

Sensus est: Si quis me credit Filium Dei, intelliget quod doctrina mea est eius.

Qui a semetipso loquitur, gloriam propriam querit.

De antichristo dicit, qui non a Deo missus sed uenire permissus, extollet se, ut ait Apostolus, supra omne quod dicitur Deus, aut quod colitur .

Qui autem querit gloriam eius qui misit illum, hic uerax est, et iniustitia in illo non est.

 Hoc de se dicens, dat humilitatis exemplum, ut omnia bona Deo tribuamus.

Nonne Moyses dedit uobis legem, et nemo ex uobis facit legem? Quid me queritis interficere?

In lege quidem gloriamini, sed contra legem que occidere uetat, que me nuntiat, de morte mea tractatis.

Respondit turba et dixit: Demonium habes. Quis te querit interficere?

Quid posset aliud dicere turba turbulenta? Quid posset aliud olere cenum commotum? Turbauit claritas lucis turbam lippitudinis. Oculi enim non habentes sanitatem, non possunt ferre luminis claritatem.

Respondit iehsu et dixit eis: Unum opus feci, et  omnes miramini. Propterea Moyses dedit uobis circumcisionem, non quia ex Moyse est, sed ex patribus, et in Sabbato circumciditis hominem.

Unum opus fuit quod hominem sanum feci Sabbato. Propterea, uidelicet propter tale opus, id est ut salus hominis consequatur, bene factum est ut acciperetis circumcisionem a Moyse. Conuincit uos Moyses, quia in lege accepistis ut circumcideretis octauo die, accepistis etiam ut uacetis septimo die. Quid igitur facietis, si octaua dies natiuitatis occurrat die Sabbati? Noui quia circumciditis. Circumcisio enim pertinet ad aliquod signaculum salutis. Et non debent homines Sabbato uacare a salute. Ergo ne mihi irascamini, quia saluum feci totum  hominem Sabbato. Et hoc est quod dicit:

Si circumcisionem accipit homo in Sabbato, ut non soluatur lex Moysi, mihi indignamini quia totum hominem sanum feci in Sabbato? Nolite iudicare secundum faciem, sed iustum iudicium iudicate.

Non est iudicandum secundum faciem, id est acceptionem personarum; sed iustum iudicium, id est secundum ueritatem rerum. Qua cognita, nec me, nec Moysen damnabitis, nec me contrarium illi dicetis In quo illos arguit, nos instruit, ne in iudicandis causis personas accipiamus, non quod pro diuersitate graduum diuerso modo personas non honoremus. [AMBROS.] Notandum quia credens Abraham se filium habiturum, huius rei signum circumcisionem accepit, ut quod credens iustificatus  sit, cerneretur. Quod signum ideo accipiebant filii Isrel, ut scirentur esse filii eius, qui credens Deo, hoc ipsum acceperat. [HIERON.] Ideo etiam preceptum est circumcidi, ut agnosceretur Dei populus inter gentes, siue ut corpora eorum agnoscerentur in bello. [AUGUST.] Denique quando soli erant in eremo, non circumcidebantur. Preterea circumcisio facta in uirili membro, per quod generatur creatura mortalium, castitatem mentis debere obseruari indicat. Ideo autem quisque cum preputio nascitur, quia cum uitio propaginis nascitur.

Dicebant ergo quidam ex Ierosolymis: Nonne hic est quem querunt interficere? Et ecce palam loquitur, et nichil ei dicunt. Nunquid uere cognouerunt principes quia hic est Christus?

 Qui nouerant qua seuitia querebatur, mirabantur qua potentia non tenebatur.

Sed hunc scimus unde sit, Christus autem cum uenerit, nemo scit unde sit.

Hec opinio, nemo scit unde sit, non inaniter est nata. Nam Scripture dixerunt quoniam Nazareus uocabitur. Ergo predixerunt unde sit. Rursus conuocatis Scribis ab Herode, et inquisitis ubi Christus nasceretur, dixerunt: In Bethlehem Iude . Sed et Isaias dixerat: Generationem eius quis enarrabit?  Hoc autem secundum diuinitatem. Et secundum hoc isti nesciebant unde Christus esset, sed secundum carnem eum agnoscebant.


 A. 76[III] M. 112 L. 119

Clamabat ergo docens in templo iehsu, et dicens: Et me scitis, et unde sim scitis, et a meipso non ueni, sed est uerus qui misit me, quem uos nescitis. Ego scio eum, quia ab ipso sum, et ipse me misit. Et si dixero quia nescio eum, ero similis uobis mendax.

Me scitis, dictum est de facie hominis, que nota eis erat. Unde sim, scitis, scilicet a Nazareth. A me ipso non ueni, tale est quasi dicat: Secundum diuinitatem me nescitis: Deum enim nemo uidit unquam. Ego autem scio eum quia sum ueritas ab ipso, qui ex se uerus est: ergo a me querite, in me credite, quia uenit ad Patrem cui uoluerit Filius reuelare.


A. 77[I] M. 220 R 122 L. 261

 Querebant ergo eum apprehendere, et nemo misit in illum manus, quia nondum uenerat hora eius.

Non horam dixit qua cogeretur mori, sed qua dignaretur occidi.


R. 78[X]

De turba autem multi crediderunt in eum, et dicebant: Christus cum uenerit, nunquid plura signa faciet quam que hic facit?

Utique si duo non erunt, hic est Christus. Hec turba fuit commota miraculis, que in eum credens, hoc dicebat.



CAPUT Cu.


L. 149[X]

 Ait autem quidam ei de turba: Magister, dic fratri meo ut diuidat mecum hereditatem. At ille dixit ei: Homo, quis me constituit iudicem, aut diuisorem super uos?

Merito refutatur hic frater, qui magistro superne pacis uult ingerere molestiam terrene diuisionis. Merito homo uocatur, id est carnalis, ut Paulus ait: Cum enim sit inter uos zelus et contentio, nonne carnales estis? Nonne homines estis, et secundum hominem ambulatis?  Bene autem terrena declinat, qui propter diuina descenderat; nec dignatur esse iudex litium uel arbiter facultatum, qui uiuorum et mortuorum habet iudicium et meritorum arbitrium.

Dixitque ad illos: uidete et cauete ab omni auaritia,  quia non in abundantia cuiusquam uita eius est ex his que possidet.

Non in solo pane uiuit homo, sed in uerbo Dei: nec tempora uite diuitiarum multitudine protenduntur. Prouidete, inquit, oculo scilicet rationis, et non ait: Cauete ab auaritia, sed omni adiunxit: Quia nonnulla simpliciter hominibus geri uidentur, que internus arbiter cernit qua intentione fiant. Quis cum fratre hereditatem diuidi, fructus agri in horrea recondi, pro crimine deputaret? Sed ipse testis est Deus, quia non bona intentione hoc [hic] faciebat. Unde et exemplum stultitie sue proponit ei.

Dixit autem similitudinem ad illos, dicens: Hominis cuiusdam diuitis uberes fructus ager attulit, et cogitabat intra se dicens: Quid faciam, quod non  habeo quo congregem fructus meos?

Ecce nimia sollicitudo ex auaritia studente bona sua in futurum luxurie reseruare, et ex sollicitudine sequitur deliberatio.

Et dixit: Hoc faciam: destruam horrea mea, et maiora faciam et illuc congregabo omnia que sunt nata mihi, et bona mea, et dicam anime mee: Anima, habes multa bona posita in annos plurimos, requiesce, comede, bibe, epulare.

Congregabo, inquit, que nata sunt plus solito mihi, id est meo labore, uel propter me solum. Dicens, requiesce, pesti auaritie pestem iungit desidie, ut nec pro temporalibus Deum interpellet. Comede ac bibe, contra esuriem et sitim, et epulare luxuriose magno deliciarum paratu.

 Dixit autem illi Deus: Stulte, hac nocte animam tuam repetent a te, que autem parasti, cuius erunt?

Non sunt hominis bona, que secum auferre non potest, sed sola misericordia comes est defunctorum. Non tamen in eo reprehenditur iste diues, quod terram coluerit et fructus seruare uoluerit, sed quod omnem uite sue fiduciam in sua abundantia posuerit, et nil pauperibus erogare constituerit, iuxta imperium Domini dicentis: Quod superest, date eleemosynam , in nocte aufertur anima illius, qui considerationis lucem habere negligit, ut quod potest pati preuideat. Unde Paulus dicit: uos autem, fratres, non estis in tenebris, ut uos dies illa tanquam fur comprehendat. Omnes enim uos filii lucis estis,  et filii diei . Psalmista etiam cum de auaro quolibet premisisset, sed et frustra conturbatur, adiunxit: Thesaurizat et ignorat cui congregabit ea . Dicere autem Dei ad peruersos, est prauas eorum machinationes subita animaduersione compescere.

Sic est qui sibi thesaurizat, et non est in Deum diues.

Sic est, uidelicet stultus, et in nocte a diuinis iudiciis rapiendus, cuius exspectatio non est Dominus, qui transitoria non distribuit pauperibus, ut ab eis reciperetur in eternis tabernaculis. In Deum autem diues est, cuius substantia  est apud Deum, non in seculis terre.



CAPUT CuI.


R. 107[II] M. 193 L. 219

Et cum egressus esset in uia, procurrens quidam genuflexo ante eum rogabat eum: Magister bone, quid boni faciam ut habeam uitam eternam? Qui dixit ei: Quid me interrogas de bono? Nemo bonus nisi unus Deus.

[AUGUST.] Potuit utrumque dici et secundum Mattheum, quid me interrogas de bono? et iuxta alios, quid me dicis bonum? ut alterum referatur ad illud querentis, quid boni faciam? Alterum ad id quod ait, magister bone. [BEDA.] Quia ergo uocauerat magistrum bonum, et non Deum uel Dei Filium, dicit quemuis sanctum hominem comparatione Dei  non esse bonum. De quo in psalmo: Confitemini Domino, quoniam bonus . Solus enim Deus natura est bonus, nam alii boni non habent bonitatem a se, sed a Deo. Non igitur Christus se bonum negat, sed esse Deum significat, nec se magistrum bonum non esse, sed absque Deo nullum bonum esse testatur.

Si autem uis ad uitam ingredi, serua mandata. Dixit illi que? iehsu autem dixit: Non occides, non adulterabis, non furtum facies, non falsum testimonium dices. Honora patrem et matrem tuam, et diliges proximum tuum sicut teipsum.

Nota quia iustitia legis suo tempore custodita, non solum bona terre, sed et uitam conferebat eternam. Notandum etiam quia Paulus precipit uiris, ut quisque  diligat uxorem suam sicut seipsum. Si ergo unusquisque sicut seipsum diligere debet proximum et uxorem, nulla erit differentia inter proximi et uxoris dilectionem, quod ualde absurdum est. Sed in proximo, sicut, aduerbium est similitudinis. In uxore autem, sicut, non similitudinem, sed approbationem et affirmationem cum quodam pondere sonat, quomodo dicimus, quasi uir fecit. Et de Saluatore: uidimus gloriam eius gloriam quasi unigeniti a Patre , non quo Saluator gloriam habuerit ad comparationem alterius unigeniti.

Dicit illi adolescens: Omnia hec custodiui a iuuentute mea. Quod adhuc mihi deest?


R. 180[II] M. 194 L. 291

 iehsu autem intuitus eum, dilexit eum, et dixit illi: Unum tibi deest. Si uis perfectus esse uade, et uende que habes et da pauperibus, et habebis thesaurum in celo et ueni, sequere me.

Non est putandus hic de custodia mandatorum esse mentitus, sed simpliciter esse confessus, quia si mendacii noxa reus teneretur, nequaquam intuitus arcana cordis eius, eum diligere diceretur iehsu. Diligit enim eos qui mandata legis custodiunt, sed quod ibi minus est, his qui perfecti esse uolunt, adiungit. Qui uult ergo perfectus esse, uendat que habet, non ex parte ut Ananias et Saphira, et det pauperibus . Nec hoc ad perfectionem sufficit, nisi Saluatorem sequatur, id est nisi, relictis malis,  faciat bona. [HIERON.---CHRYSO.] uel ita: Iste adolescens et diues et superbus et tentator erat, atque per inanem iactantiam tanquam glorians in lege, mentitus est se mandata custodisse. iehsu uero, quasi uera acciperet uerba illius, docuit que perfectionis sunt. Et oculis misericordie, quibus dignatur impium iustificare, quibus respexit Petrum ut fleret amare , intuitus est istum, et ita dilexit in eo non quod prius erat per superbiam, sed quod cepit esse per gratiam. [CHRYSO.] Iuxta hoc igitur quecunque dicuntur de adolescentulo illo, accipienda sunt de populo Iudaico, qui adolescens erat, non etate, sed leuitate, immaturis moribus, non annis. Considera quia non interrogat quid credat, sed quid faciendo uitam eternam possideat; quia Iudeus  spem omnino habet in operibus sine fide. Unde Apostolus: Gentes que non sectabantur iustitiam, ad legis iustitiam peruenerunt; quia non ex operibus, sed ex fide. Isrel autem sectando legis iustitiam, in legem iustitie non peruenit; quia non ex fide, sed ex operibus . Prima iustitia est, cognoscere Trinitatem; nouissima, bene operari. Natiuitas Iudeorum fuit, ex tempore Abrahe usque ad exitum ex Aegypto, et usque tunc fuit quasi infans. Inuentus fuit, ex tempore Moysi usque ad reges. uirilitas, ex tempore regum usque ad transmigrationem Babylonie. Senectus, inde usque ad Christum, quando mortuus est populus ille, propriam interficiens uitam. Mentitur ergo quod custodierit mandata a iuuentute, sed nec adhuc custodit in senectute. iehsu  tamen intuetur eum et diligit, in hoc uidelicet, ut reliquie salue fiant. [HILAR.] In eo quod bona sua, uendere et dare pauperibus ad perfectionem iubetur, confidentiam legis et sacrificiorum, quibus carnaliter utebatur, relinquere admonetur. Omnia mandantur felici commercio mutari, et ut meminerit umbram ueritatis in eis esse, que deinceps gentibus spiritualiter pauperibus sint sub ipsius corporis ueritate diuidenda. Hec autem neminem posse efficere indicat, nisi qui sequi ceperit Christum. Sed Iudaicus populus, auditis his, tristis recessit: multam enim opulentie fiduciam habebat ex lege.


M. 19[II] R. 109 L. 220

 Cum audisset autem adolescens uerbum, abiit tristis. Erat enim diues ualde, et multas possessiones habens.

Multi quippe diuitias amore Dei relinquunt, dolentes tamen et flentes. Licet enim proximum diligant, seipsos iure magis diligunt, et ideo suis usibus diuitias potius cupiunt quam aliis, quibus tamen totas distribuunt, monente Deo quem sibi preferunt. Sic et martyres carnem suam nimirum quam diligunt, inuiti [in uita.] martyrio tradunt; sed tamen propter Deum tradere non dubitant.

Et circumspiciens iehsu, ait discipulis suis: Quam difficile qui pecunias possident, in regnum Dei introibunt! Amen dico uobis, quia diues difficile intrabit in regnum celorum.

 Occasione huius habentis diuitias, ingreditur sermonem de auaro sub nomine diuitis. Ubi ergo difficile ponit, non impossibilitatem pretendit, sed raritas demonstratur: difficulter enim diuitie contemnuntur, et uix aliquis res seculi sine seculi ipsius uitiis assequitur. He sunt enim spine et tribuli, qui semen Dei suffocauerunt, quare tutum est, nec habere nec amare diuitias.

Et iterum dico uobis: Facilius est camelum per foramen acus transire quam diuitem intrare in regnum celorum.

Facilius, id est minus difficile est, et ideo minus difficile, quia minus impossibile. Impossibilius est enim cupidum intrare in regnum celorum, quam per foramen acus transire camelum. Charitas enim  cuius dilatatio iungit Deo, contraria est cupiditati, cuius angustia separat a Deo. Sicut ergo impossibilissimum est nigrum, dum fuerit nigrum, albere, quia nigrum albo contrarium est; ita nichil impossibilius est, quam cupidum Deo iungi dum fuerit cupidus. Quis non uidet comparationis gradus inter impossibilia? [BEDA.] Utique impossibilius est equum uerti in lapidem quam in asinum, a quo minus differt. Quomodo ergo plurimi diuites intrauerunt regnum Dei, nisi quia, Deo inspirante, diuitias pro nichilo habuerunt? Nunquid Dauid in diuitiis confidebat, de seipso canens: Quia unicus et pauper sum ego . Alios etiam ita hortatur: Diuitie si affluant, nolite cor apponere . Mystice,  facilius est Christum pati pro dilectoribus seculi, quam dilectores seculi ad Christum conuerti. Camelus dicitur Christus, quia sponte humiliatus, infirmitatis nostre onera sustinuit. Unde illud: Quanto magnus es, humilia te in omnibus . Per acum significat punctiones in passione susceptas. Foramen ergo acus dicit angustias passionis, qua nature nostre quasi scissa uestimenta resarcire dignatus est, id est reparare post lapsum. [CHRYSO.] Aliter: Facilius est gentes tortuosas animo intrare per angustum ostium regni celestis, quam Iudeos diuites uisos in lege et prophetis. Gentes habebant gibbum idololatrie, sicut camelus habet gibbum, qui non permittit eum erigere collum. Acus est Filius Dei, cuius prima pars subtilis et acuta, significat  diuinitatem eius; nouissima, incarnationem. Totus est rectus Filius Dei ut acus, non habens scrupulum peccati, per cuius uulnus passionis gentes ingresse sunt in uitam eternam. Ab eo consuta est immortalitatis tunica, que conscissa erat in Adam. Hic acus consuit spiritum carni, et Iudaicum populum gentili. Unde Apostolus: Ipse est pax nostra, qui fecit utraque unum . Hic acus copulauit diruptam amicitiam angelorum et hominum; hic acus figit et pertransit, et uulnus non facit.

Auditis autem his discipuli mirabantur ualde, dicentes: Quis ergo poterit saluus esse?

[BEDA.] Intellexerunt diuitiarum amatores, etiamsi non habeant, in diuitum numero deputari. Aliter  enim, cum multo plures sint pauperes quam diuites, non dicerent, quis poterit saluus esse?

Aspiciens autem iehsu, dixit illis: Apud homines hoc impossibile est, apud Deum autem omnia possibilia sunt.

Hoc non ita accipiendum, quod cupidi sint intraturi in regnum Dei, sed quod possibile est Deo, ut per uerbum eius a cupiditate temporalium, ad caritatem conuertantur eternorum.

Tunc respondens Petrus, dixit ei: Ecce nos reliquimus omnia, et secuti sumus te. Quid ergo erit nobis?

Grandis fiducia. Petrus piscator erat, diues non fuerat, uictum manu et arte querebat, et tamen loquitur confidenter, Dimisimus omnia. Et quia non sufficit dimittere, hoc enim et Socrates philosophus  fecit, iungit quod perfectum est: Et secuti sumus te, quod est credentium. Fecimus quod iussisti. Quid ergo nobis dabis premii?


M. 196[X]

iehsu autem dixit illis: Amen dico uobis, quod uos qui secuti estis me, in regeneratione cum sederit Filias hominis in sede maiestatis sue.


M. 197[u] L. 272

Sedebitis et uos super sedes duodecim, iudicantes duodecim tribus Isrel.

In prima resurrectione regeneratur anima per fidem. In secunda regenerabitur caro per incorruptionem. Hinc due adoptiones, due resurrectiones  dicuntur. De sede autem Dei audi Prophetam: Regnabit Deus super gentes, Deus sedet super sedem sanctam suam . Omnes credentes sunt sedes maiestatis eius. uide quia non hic de tempore futuri iudicii dicit, sed de uocatione omnium gentium. Non enim dixit, cum uenerit Filius hominis sedens, sed cum sederit. Ex eo cepit sedere in sede maiestatis sue, ex quo gentes ceperunt credere in eum. Ex eo etiam tempore apostoli sederunt super duodecim thronos, id est in omnibus Christianis, secundum diuersitates animarum. Suscipientes uerbum Patri, thronus eius fuerunt. Sic de ceteris apostolis. Hinc ait Propheta: Ierusalem que edificatur ut ciuitas  et cetera. Ierusalem  est Ecclesia, apostoli sunt sedes Dei; fideles homines sunt sedes apostolorum. Doctrinis itaque et exemplis Patrum condemnantur quotidie nolentes credere de duodecim tribus Isrel. Tribus autem Leui que tertia decima est, subintelligitur in duodecim, quia in diuisione terre promissionis non accipiens partem, diuisa est per duodecim tribus, quarum decimas et oblationes obtinuit. [HIERON.] Aliter: Sedere in sede maiestatis, erit, in iudiciaria potestate regem glorie apparere. Sedere namque iudicantis est. Sedebunt ergo, id est iudices apparebunt, qui ad iustitiam erudiunt multos, fulgentes quasi stelle in perpetuas eternitates . Erunt itaque meritorum dignitate super duodecim sedes, id est super uniuersitatem bonorum, quos  in Christo docuerunt. Duodenarius enim uniuersitatem significat, sicut et septenarius; cuius  altera per alteram multiplicate, duodecim fiunt. Quod ergo minus a Iudeis putabatur, contemptores Euangelii de duodecim tribubus Isrel, nedum ceteras gentes, condemnabunt doctores sancti in die iudicii.


M. 198[III] R. 110 L. 221

Amen dico uobis, omnis qui reliquerit domum aut parentes, uel fratres, aut sorores, aut patrem, aut matrem, aut uxorem, aut filios, aut agros propter regnum celorum et nomen meum et propter Euangelium, centuplum accipiet: nunc in hoc tempore domos et fratres et sorores et matres et filios et agros cum  persecutionibus, et in futuro seculo uitam eternam possidebit.

[HIERON.---BEDA.] Sensus est: Qui pro Saluatore omnes diuitias dimiserit, et carnis affectus contempserit, in spiritualibus centuplum accipiet, que comparatione carnalium merito sui, ita erunt quasi paruo numero centenarius comparetur. Qui enim propter regnum Dei temporalia spernunt, etiam in hac uita persecutionibus plena, eiusdem regni gaudia fide certa degustabunt, et omnium electorum sincera dilectione fruentur. Cum igitur a consortibus propositi sui multo gratiorem recipiant caritatem, omnia spirituali glutino colligatorum tanquam sua credunt, quia multitudinis credentium erat cor unum et anima una, nullusque egens erat inter eos  . In continentia etiam coniugali maior est suauitas in honore sanctificationis quam in lasciuia carnis prebeatur. [CHRYSO.] Mystice, pater est diabolus, mater ignorantia, per quam diabolus generat filios, fratres et sorores, sunt socii et socie erroris. Si credat ille qui fuit sacerdos gentilis, relinquit idololatriam quasi coniugem suam, per quam generabat filios et filias. Si crediderit magister cuiuslibet professionis male, relinquens ipsam professionem, quam agrum fructiferum relinquit. Relinquens dignitatem, facultatem quasi domum se adumbrantem despicit. Relinquentem sorores suscipiunt gratie Dei quasi carissime sorores. Nec ulla soror sic dulciter complectitur fratrem, ut gratie Dei animam sanctam.


 M. 199[II] R. 111 L. 173

Multi autem erunt primi nouissimi, et nouissimi primi.

Multi prius feruent, postea torpent; multi prius frigidi, subito inardescunt. uide Iudam apostatam uersum de apostolo, et latronem in cruce factum confessorem. Aliter: Multi in seculo despecti, in futuro sunt glorificandi; apud homines alii gloriosi, in futuro damnandi: uel gentiles qui diu sine lege uixerant, ad fidem sunt uocandi, Iudei excecandi.


L. 192[X]

Audiebant autem omnia hec Pharisei, qui erant auari, et deridebant illum.

 Disputantem de contemptu mundi deridebant, cum lex suis obseruatoribus bona terre promitteret, non attendentes quia in lege carnalibus minora, in Euangelio spiritualibus maiora iure precipiuntur.

Et ait illis: uos estis qui iudicatis uos coram hominibus, Deus autem nouit corda uestra, quia quod hominibus altum est, abominatio est ante Deum.

Coram hominibus se iustificant, qui peccatores contemnunt, et se iustos esse asserunt, eleemosynarum remedia negligentes. Sed hec auara altitudo quam iuste damnanda sit, in sequenti exemplo docet ille, qui illuminabit abscondita tenebrarum, et manifestabit consilia cordium .



CAPUT CuII.


 L. 196[X]

Iterum dixit: Homo quidam erat diues, et induebatur purpura et bysso, et epulabatur quotidie splendide.

In diuitiis notatur concupiscentia oculorum, in pretiosis uestibus superbia uite, in splendida epulatione concupiscentia carnis. Idcirco diues iste quasi ignotus apud Deum, nomine non designatur. [AUGUST.] Que est ista auiditas, cum ipse bellue modum habeant? Tunc enim rapiunt, quando esuriunt; parcunt uero prede, cum sentiunt saturitatem. Inexplebilis est auaritia diuitum; semper rapit, et nunquam satiatur, nec Deum timet, nec hominem reueretur. Non patri parcit, non matrem  agnoscit, non fratri obtemperat, non amico fidem seruat. uiduam opprimit, pupilli rem inuadit. [BEDA.] Que est hec insania, acquirere aurum et perdere celum? Hic tamen diues non abstulisse aliena reprehenditur, sed propria non dedisse, quamuis in lege non tenacia, sed rapina damnetur. Conchule marine ferro circumcise, lacrymas purpureas emittunt, quibus lana tingitur, unde purpura texitur. Byssum uero genus est lini candidissimi et mollissimi, quod Greci papaten uocant.

Et erat quidam mendicus nomine Lazarus, qui iacebat ad ianuam eius; ulceribus plenus, cupiens saturari de micis que cadebant de mensa diuitis, et nemo illi dabat. Sed et canes ueniebant, et lingebant  ulcera eius.

[CHRYSO.---AMBR.] Nec a se canes remouere poterat, nec uisitator erat qui remoueret. Nota cum parabole propria non ponant nomina, et Dominus per humilitatis approbationem pauperis huius nomen dicat, non parabola, sed rei geste narratio hec est. Mendici huius ulcera diues fastidiosus exhorret, ne inter pretiosas epulas unguentatosque conuiuas fetorem ulcerum lambentibus canibus sustineat. [BEDA.] Cum ergo ante ianuam iaceret, et ex uisione pauperis diuiti non miserenti cumulus damnationis infertur, et rursum ex uisione diuitis tentatus quotidie pauper probatur. Quem ad maiorem ipsius probationem paupertas simul et egritudo, et uisa diuitis copia, et nulla sibi adhibita  consolatio, afficiunt. Cauendum ergo ne pauperes despiciamus, et si qua in eis reprehensibilia uidemus, quia fortasse quos morum infirmitas uulnerat, medicina paupertatis curat.

Factum est autem ut moreretur mendicus, et portaretur ab angelis in sinum Abrahe. Mortuus est autem et diues, et sepultus est in inferno.

Sinus Abrahe requies est beatorum pauperum, sepultura inferni, superbis et immisericordibus profunditas est penarum. Unde Gregorius duodecimo in Iob: »Non iustorum animas ad infernum dicimus descendisse, ut in locis penalibus tenerentur, sed ut in superioribus requiescerent.« Idem tertio decimo: »Tedium quo iusti desiderabant uidere Saluatorem, uocat Iob tenebras, ubi ait: In tenebris  straui lectulum meum .« Idem in octauo. »Sicut consumitur nubes et pertransit, sic qui descendit ad inferos, non ascendit.« Ac si aperte loqueretur Iob, dicens: In altum currendo deficit, qui superbiendo ad interitum tendit. Quem si semel culpa ad penam pertrahit, misericordia ulterius ad ueniam non reducit.

Eleuans autem oculos suos, cum esset in tormentis, uidit Abraham a longe et Lazarum in sinu eius.

[BEDA.] Cum dicamus Abraham secundum fidem patrem nostrum, cetus credentium liberatorem exspectantium, sinus erat Abrahe: ad quem ministerio angelorum directus fuit Lazarus, de mendico diues factus. Infideles autem iuxta uarietatem culparum,  per diuersas mansiones in imo penarum positi, fideles super se in requie a longe conspiciunt, quia illuc per meritum non attingunt.

Et ipse clamans, dixit: Pater Abraham, miserere mei, et mitte Lazarum ut intingat extremum digiti sui in aquam, ut refrigeret linguam meam, quia crucior in hac flamma.

Sicut diuinitas figurare per translationem oculos, linguam, digitos, ceteraque humana membra dicitur habere, ita anime a corporibus separate. Petit ergo diues linguam suam refrigerari, id est penam quam cum lingua suo meruit, relaxari. In conuiuiis enim quia loquacitas solet abundare, perhibetur diues ex lingua grauius ardere. Optat igitur ab extremo digiti se tangi, id est, operatione iustorum  uel ultima recreari, et sic per aquam uiuam gratie Dei, misericorditer sibi subueniri.

Et dixit illi Abraham: Fili, recordare quia recepisti bona in uita tua, et Lazarus similiter mala. Nunc autem hic consolatur, tu uero cruciaris.

Torquetur ante iudicium, quia luxurioso carere deliciis pena est: Abraham ceterique patres fideles, nequaquam secundum carnem filios a tormentis liberare student, quos a fide deuiasse considerant. Forte diues iste aliquid boni habuit, quod felicitas transeuntis uite remunerauit, et Lazarus aliquid mali, sed ignis inopie purgauit. uel in hoc recepit bona, quia omne suum gaudium felicitatem transitoriam putauit. Iusti uero et si mundana bona habeant,  qui ad eterna sanctis desideriis estuant, que adsunt, minime bona uidentur.

Et in his omnibus inter nos et uos chaos magnum firmatum est, ut hi qui uolunt hinc transire ad uos, non possint, neque inde huc transmeare.

Chaos siue chaus, ut ueteres codices habent, significat perpetuam dissimilitudinem inter bonorum malorumque uoluntates, quia post mortem nequeunt merita mutari. Non est dubium quin reprobi a penis transire cuperent sicut adhuc faciunt, ad sortem beatorum. Transire autem iustorum, est mente ire per misericordiam ad positos in tormentis, eosque uelle liberare. Sed non possunt, quia iustorum anime, quamuis in sue nature bonitate misericordiam habeant, tanta tamen rectitudine auctoris sui  constringuntur, ut nulla compassione ad reprobos moueantur. Aliter: Iusti transire uolunt, id est, existimantur a multis transire uelle ad illos presertim eripiendos a penis, qui eis in hac uita maiori affectu iungebantur.

Et ait: Rogo ergo te, pater, ut mittas eum in domum patris mei; habeo enim quinque fratres, ut testetur ne et ipsi ueniant in locum hunc tormentorum.

Postquam ardenti de se spes tollitur, animus ad propinquos recurrit; quia reproborum mentem pena sua inutiliter erudit quandoque ad caritatem, ut iam tunc suos etiam spiritualiter diligant, qui hic dum peccata diligerent, nec se amabant. Seruatur ergo diuiti ad penam et cognitio pauperis quem despexit, et memoria fratrum quos reliquit. Et boni  siquidem bonos et mali malos, et boni malos et mali cognoscent bonos. In qua uidelicet cognitione utriusque partis cumulus retributionis excrescit, ut et boni amplius gaudeant, quia secum eos letari conspiciunt quos amauerunt, et mali dum cum eis torquentur, quos in hoc mundo dilexerunt, eos non solum sua, sed etiam eorum pena consumat. Fit autem in electis quiddam uenerabilius, quia non solum eos agnoscunt quos hic nouerant, sed uelut uisos ac cognitos recognoscunt bonos quos nunquam uiderunt.

Et ait illi Abraham: Habent Moysen et prophetas, audiant illos. At ille dixit: Non pater Abraham, sed si quis ex mortuis ierit ad eos, penitentiam agent.

 [AMBROS.] Diues iste, serus magister incipit esse, cum iam nec discendi tempus habet, nec docendi. Et quia uerba Dei despexerat, hec audire non posse suos sequaces estimat.

Ait autem illi: Si Moysen et prophetas non audiunt neque si quis ex mortuis resurrexerit, credent.

[BEDA.] Qui uerba legis despiciunt, resuscitato credere renuent. Iste diues Iudaicum populum significat qui cultum uite exterius habuit, et accepte legis deliciis inutiliter usus fuit. Lazarus ulceribus plenus, gentilis est populus qui dum conuersus ad Deum peccata confitetur, uirus quod intus latebat, quasi rupta cute foras emittit. Lazarus cupiebat micas diuitis, et nemo illi dabat, quia gentilem populum superbus Isrel despiciebat. Qui dum de  doctrina legis quasi de acceptis opibus tumuit, uerba fluebant ei de scientia quasi mice cadentes de mensa. Canes in sacro eloquio solent intelligi predicatores: qui dum peccata confitentes instruunt, quasi uulnus mentis per linguam tangunt: et dum loquendo a peccatis corripiunt, ad salutem reducunt, sicut canes curant uulnera, dum ea tangunt lingua. Unde bene Lazarus interpretatur adiutus, quia illi gentiles adiuuant, qui eorum uulnera per lingue correctionem curant. Potest etiam per linctionem canum lingua signari adulantium, qui uulnera lingunt, dum mala nostra improbo fauore attollunt. Abrahe sinus significat celorum requiem, in qua recumbent uenientes ab oriente et occidente cum Abraham, Isaac et Iacob; sed filii regni  huius, purpura et bysso induti, foras eiicientur . Infidelis populus legem in ore tenuit, sed opere seruare contempsit: et ideo ibi amplius ardebit. Diues in hac uita guttam aque mendicans, in altera dicit se habere quinque fratres, quia Iudaicus populus ex magna iam parte damnatus, nouit sequaces suos super terram relictos, quinque libris Moysi carnaliter intellectis, uel quinque sensibus corporis deditos. [AUGUST.] Quomodo igitur in quinque uirginibus  et in centum quinquaginta tribus piscibus  innumera multitudo sanctorum intelligitur; ita in quinque fratribus diuitis, multa millia populi Iudeorum intelliguntur, quos ad spiritualem intelligentiam non assurgere gemit. [BEDA]. Optat igitur ad eos mitti Lazarum,  siue alium de fidelibus sed ei non crederent, si Moysen et prophetas non audiunt. Ex mortuis Dominus resurrexit, sed Iudaicus populus quia Moysi non credidit, Domino credere contempsit. Cumque Moysi uerba spiritualiter intelligere renuit, ad eum quem predixerat Moyses, non peruenit. Unde ueritas: Si crederetis Moysi, crederetis utique et mihi .



CAPUT CuIII.


L. 190[X]

Dicebat autem ad discipulos suos: Homo quidam erat diues, qui habebat uillicum, et hic diffamatus est apud illum, quasi dissipasset bona ipsius.

 Nunc ad auaros superbosque Phariseos, nunc ad discipulos, illis audientibus, loquitur Dominus ut resipiscant. [HIERON.] uillicus proprie gubernator et custos uille est, unde et a uilla nomen accepit. Hic uero ponitur pro economo, id est dispensatore, qui scilicet uniuersam substantiam domus dispensat. Aeconomus enim, tam pecunie quam frugum et omnium que Dominus possidet, dispensatorem significat. uillicus ergo est, cui Deus aliquas pecunias ad erogandum commisit. Dissipat igitur, uel dum male congregat, uel quando non bene expendit.

Et uocauit illum, et ait illi: Quid hoc audio de te? Redde rationem uillicationis tue. Iam enim non poteris uillicare.

 uocat Deus, quando incutit timorem eterne damnationis. Reddit homo rationem, si cogitans uillicationem cum ista uita finiendam, magis de acquirendis amicis quam de congregandis diuitiis tractat.

Ait autem uillicus intra se: Quid faciam, quia Dominus meus aufert a me uillicationem? Fodere non ualeo, mendicare erubesco. Scio quid faciam, ut cum amotus fuero a uillicatione, recipiant me in domos suas.

[BEDA.] Ablata uillicatione, fodere non ualemus; quia post hanc uitam non licet nobis inquirere fructum bone conuersationis ligone deuote compunctionis. Mendicare confusionis est, eo modo quo fatue uirgines mendicabant. Domus sanctorum, quibus tempore huius uillicationis misericordiam  impendimus, celestes mansiones sunt in domo Patris .

Conuocatis itaque singulis debitoribus domini sui, dicebat primo: Quantum debes domino meo? At ille dixit: Centum cados olei. Dixitque illi: Accipe cautionem tuam et sede cito, scribe quinquaginta. Deinde alii dixit: Tu uero quantum debes? Qui ait: Centum coros tritici. Ait illi: Accipe litteras tuas, et scribe octoginta.

Accipe litteras, subaudis in quibus debitum scripseras. Cautio est, undecunque cauetur contra iniustitiam, ut iustitia teneatur. Cadus Grece, amphora est continens urnas tres; corus uero modiis triginta completur. Quod autem uni medietas, alteri  quinta pars dimittitur: simpliciter acceptum, docet quia omnis qui indigentiam cuiuslibet pauperis sanctorum uel ex dimidia, uel ex quinta parte releuauerit, certa misericordie sue mercede donandus sit. uel sic accipiatur, ut cum Iudei decimas dicant debere dari sacerdotibus et leuitis, nos super iustitiam eorum abundantes iustitia Christi, demus medietatem bonorum nostrorum, sicut et Zacheus fecit , non solum de fructibus sed de omnibus bonis suis. Aut certe duplicemus illorum decimas, Ecclesie dando quintas.

Et laudauit dominus uillicum iniquitatis quia prudenter fecisset, quia filii huius seculi prudentiores filiis lucis in generatione sua sunt.

 Cuius quisque opera agit, eius et filius dicitur. Unde boni sunt filii lucis eterne; mali uero, filii seculi, id est tenebrarum, de quibus Salomon ait: ue qui sapientes estis in oculis uestris, et coram uobismetipsis prudentes . In hoc dispensatore non debemus exemplum ad imitandum sumere, ut uel Domino fraudem, uel de fraude eleemosynam faciamus, sed interdum similitudines econtrario ducuntur, ut hic et de iudice iniquo, unde Lucas in ducentesimo tertio decimo capitulo. Si ergo Dominus dispendium passus, tamen laudat prudentiam dispensatoris, non quod aduersus eum fraudulenter, sed pro se prudenter egerit, multo magis Christus qui nullum damnum sustinere potest, et pronus est ad clementiam, laudabit discipulos si  ad eius preceptum misericordes fuerint. Unde sequitur:

Et ego uobis dico: Facite uobis amicos de mammona iniquitatis, ut cum defeceritis, recipiant uos in eterna tabernacula.

[HIERON.] Mammona Syrorum lingua diuitie nuncupantur, et iniquitatis additum est, quod de iniquitate collecte sint. Unde uulgata sententia dicitur, quia diues aut est iniquus, aut heres iniqui. Docet ergo de diuitiis iniquitatis amicos facere non quoslibet pauperes, sed eos qui nos possint recipere in celestes mansiones [ALBINUS.] uel ita: Faciamus amicos de iniquo mammona, ut largiendo pauperibus, angelorum nobis ceterorumque sanctorum gratiam comparemus. [GREGOR.] Hoc quidam male  intelligendo, rapiunt, ut quasi bene dispensent, sed grauantur potius quam adiuuentur. Hostie enim impiorum abominabiles. Hinc per Salomonem dicitur: Qui offert sacrificium de substantia pauperis, quasi qui uictimet filium in conspectu patris .

Qui fidelis est in minimo, et in maiori fidelis est: et qui in modico iniquus est, et in maiori iniquus est.

[BEDA.] In minimo est fidelis, qui habet uiscera pietatis et opera misericordie, dando eleemosynas et diligendo proximos [pauperes]. In maiori est fidelis, qui omnino adheret Creatori, et unus spiritus cum eo desiderat effici. Qui enim fratrem non diligit quem uidet, nec miseretur egeni, quomodo diliget Deum quem non uidet , et quomodo  seipsum Deo tribuet?

Si ergo in iniquo mammona fideles non fuistis, quod uerum est, quis credet uobis?

[AUGUST.] Diuitie mundi undecunque congregentur, mammona iniquitatis dicuntur, et fallunt, quia uel deserunt, uel deseruntur. Celestes uero et spirituales diuitie uere sunt, quas cum habuerimus, perdere non possumus.

Et si in alieno fideles non fuistis, quod uestrum est, quis dabit uobis?

[ALBINUS.] Seculi facultates sunt a nobis aliene, id est extra naturam nostram site. Nihil enim intulimus in hunc mundum, et nichil hinc auferemus . Nostra autem sunt, que proprie homini  deputata sunt. Christus noster est, quia uita est nostra, et ideo beatus cuius est Dominus Deus eius . uirtutes nostre sunt, quia teste Salomone, Redemptio anime uiri proprie diuitie eius . Domus ergo aliena, ut suscipiamus nostra; prebeamus parua, ut recipiamus magna; seminemus in benedictione, ut metamus benedictionem. Qui enim parce seminat, parce et metet . [HIERON.] Theophilus Antiochenus, qui quatuor euangelistarum in unum opus dicta compinxit, hec super hanc parobolam in suis commentariis est locutus: Diues habens uillicum uel dispensatorem, Omnipotens est. Huius dispensator fuit Paulus, legem Dei discens a Gamaliele. Qui cum cepisset Christianos persequi, et Domini sui substantiam  dissipare, correctus est a Domino, audiens: Durum est tibi contra stimulum calcitrare . Dixitque in corde suo: Quid faciam? Magister fui et uillicus, nunc cogor esse discipulus et operarius. Fodere non ualeo, mandata enim legis terre incumbentia destructa sunt. Mendicare erubesco, ut qui doctor fueram Iudeorum, nunc incipiam doctrinam salutis mendicare ab Anania. Faciam igitur ut me recipiant Christiani, cum eiectus fuero de uillicatione mea. Cepitque eis qui prius uersabantur in lege, et sic in Christum crediderant, ut arbitrarentur se in lege iustificandos, dicere legem abolitam, prophetas preteriisse, et que antea pro lucro fuerant, reputari in stercora. uocauit itaque duos de plurimis debitoribus. Primum, qui debebat  centum cados olei, congregatos uidelicet ex gentibus, Dei misericordia indigentes. Et de centenario numero, qui plenus est et perfectus, fecit scribi quinquagenarium, qui proprie penitentium est, iuxta iubileum annum et illam parabolam, in septuagesimo quarto capitulo Luce, in qua alteri quingenti, alteri debitori quinquaginta denarii remittuntur . Secundum autem uocauit populum Iudeorum, qui tritico mandatorum Dei nutritus erat, et debebat ei centenarium numerum, et cegit ut de centum faceret octoginta, id est crederet in resurrectionem Domini octaua die factam, octoginta enim completur de octo decadibus, et de Sabbato transiret ad primam Sabbati. Ob hanc causam a Domino predicatur benefecisse,  quod de legis austeritate mutatus sit in Euangelii clementiam. Quod si quesieris, quare uocetur uillicus iniquitatis in lege Dei, scias quia iniquus erat uillicus, qui bene quidem offerebat, sed non bene diuidebat, credens in Patrem, sed Filium persequens; habens Deum omnipotentem, sed Spiritum sanctum negans. Prudentior itaque fuit. Paulus in transgressione legis, filiis quondam lucis qui in lege uersati, Christum qui Dei Patris uerum lumen est, perdiderunt. Si autem de mammona iniquitatis bene dispensato recipiuntur in eterna tabernacula, quanto magis sermo diuinus, in quo nulla est iniquitas, qui apostolis creditus est, bonos dispensatores leuabit in celum? Quamobrem qui fidelis est  in minimo, id est in carnalibus, et in maiore fidelis erit, id est in spiritualibus. Qui autem in paruo iniquus est, ut non det fratribus ad utendum, quod a Deo pro omnibus creatum est; iste et in spiritali pecunia diuidenda iniquus erit, ut non pro necessitate, sed pro personis doctrinam Domini diuidat. In minimo fidelem esse, magnum est. [AUGUST.] Nam sicut ratio rotunditatis  eadem est in magno disco, que in nummulo exiguo; ita ubi parua iuste geruntur, non minuitur iustitie magnitudo.


L. 159[X]

Ille autem seruus qui cognouit uoluntatem Domini  sui, et non preparauit, et non fecit secundum uoluntatem eius, uapulauit multis.

[BEDA.] Multi existimantes se minus uapulaturos, si nesciant quid operari debeant, auertunt autem ne audiant ueritatem. Sed cum possent scire, si uellent studium adhibere, non nescientes, sed contemptores iudicantur.

Qui autem non cognouit et fecit digna plagis, uapulabit paucis.

Non cognoscere dicendus est, qui apprehendere uult, sed non ualet. Merito ergo minus punitur, cui minus commissum est. Qui enim ignorans peccat, in nocte peccat; qui uero sciens, tanquam in die peccat. uiui ergo descendunt in infernum, qui scienter peccant.

 Omni autem cui multum datum est, multum queretur ab eo; et cui commendauerunt multum, plus petent ab eo.

[BEDA.] Ordo uerborum est: Ab omni autem cui multum datum est, multum queretur. Quare adiecit, et cui commendauerunt multum, subaudis diuina iudicia, nisi quia per hoc exponit que predixerat? uel forte utrumque ordinem et rectorum uidelicet et subditorum, innuit. Multis subiectis sepe datur et cognitio Dominice uoluntatis, et facultas implendi. Prelatis autem committitur cum sua salute cura pascendi gregis. [BEDA.] Itaque potentes potenter tormenta patientur , hoc est, maiori gratia donatos, si deliquerint, maior uindicta sequetur.  Mitissima autem pena erit eorum qui originali peccato proprium peccatum non addiderunt, et in illis qui addiderunt, tanto tolerabilior erit damnatio, quanto hic minorem habuerint iniquitatem.


L. 160[u] M. 95

Ignem ueni mittere in terram, et quid uolo nisi ut accendatur?

Nescitis quia uolo ut ignis diuinus in cordibus fidelium accendatur et ardeat? Ne sitis igitur sicut seruus qui scit uoluntatem domini et non facit, sed ex caritate in minino et in maiori fideles estote. Ignem dicit Spiritus sancti feruorem, qui secreta cordis illuminans, uitis quasi spinas et tribulos comburit,  aurea uasa probando et meliorando, ligna, fenum, stipulam consumendo.

Baptismo autem habeo baptizari, et quomodo coarctor usque dum perficiatur:

ueni, inquit, ignem mittere in corda credentium, ut terrena despiciant, superna appetant, Spiritu sancto inflammante, sed ad hoc prius habeo baptizari, hoc est tingi et perfundi baptismo, id est tinctione, subaudis mei sanguinis. Quod est dicere: Antequam mittam Spiritum sanctum, dabo me crucifigendum. Unde illud: Non erat Spiritus datus, quia nondum iehsu fuerat glorificatus  Coarctor multum usque dum perficiatur ipsa passio, sed nichil me potest cogere, quin fiat quod fieri  statui de me. Quidam codices habent angor, pro coarctor. Qui in se nichil habebat unde doleret, nostris tamen angebatur erumnis, ut se crucifigi dimitteret.



CAPUT CIX.


M. 200[X]

Simile est regnum celorum homini patrifamilias, qui exiit primo mane conducere operarios in uineam suam.

[GREGOR.] regnum celorum  comparatur patrifamilias, qui primos fecit nouissimos, nouissimos primos. Ipse enim Christus uerus paterfamilias, totius humani generis curam habens, omni tempore uniuersos ad culturam uinee uocat. Qui quando  non agnoscitur, in secreto est; sed quando agnoscitur, exit conducere operarios, ex occulto procedens ad notitiam. uinea autem est Ecclesia, que ab Abel iusto usque ad ultimum electum quasi tot palmites mittit, quot sanctos profert. Operarii uero sunt predicatores et unusquisque, dum fide recta persistit in diuine legis obedientia.

Conuentione autem facta cum operariis ex denario diurno, misit eos in uineam suam.

[REMIG.] Conuentio fuit confirmata promissio, quod ad imaginem Dei reformandi essent, si Ecclesiam edificando Decalogi mandatis insisterent. In denario igitur figuram regis habente, qui olim pro decem nummis computabatur, et obedientie premium,  et quia ex Decalogi obseruantia operariis datur, manifeste significatur.

Et egressus circa horam tertiam, uidit alios stantes in foro otiosos, et dixit illis: Ite et uos in uineam meam, et quod iustum fuerit, dabo uobis. Illi autem abierunt.

[CHRYSO.] Per forum mundus accipitur, in quo calumnie, iniurie, contentiones, diuersorum negotiorum difficultates semper tumultuose, et ubi omnia uenalia sunt. Peccatores dicuntur mortui, non otiosi. Sicut enim surdus apud Deum dicitur, qui non audit que Dei sunt, sed que diaboli: cecus, per cuius oculos diabolus uidet, non Deus; sic qui diabolo uiuit, mortuus est Deo. Raptor non est  otiosus, sed mortuus. Ebriosus, fornicarius, non sunt otiosi, sed mortui. Ille autem qui nichil tollit, est otiosus, nisi de suis det impotentibus. uis non esse otiosus? Nihil tollas, et de tuis des pro Deo, et non tibi uiuas, sed Deo. uis non esse otiosus? Ieiuna, et da pro Deo quod manducare debes et bibere. uis non esse otiosus? Si sine uxore es, ne quesieris uxorem, sed operare uitem castitatis. Si dicis, non possum abstinere, ostendo tibi ut et uxorem habeas, et castitatis uitem colas. Abstine te a menstruata et a pregnante. Erubesce facere quod animalia non faciunt. Ut quid seruus accipiens mnam a Domino suo, audiuit: Serue nequam? et ut quid missus est in tenebras? quia nichil lucratus est de ea. Si ergo ille non erit impunis in die iudicii,  qui otiosus stetit in foro, quid faciet peccator et mnam suam perdens?

Iterum autem exiit circa sextam et nonam horam, et fecit similiter. Circa undecimam uero exiit, et inuenit alios stantes, et dicit illis: Quid hic statis tota die otiosi? Dicunt ei: Quia nemo nos conduxit. Dicit illis: Ite et uos in uineam.

Prima hora uolunt Adam missum in uineam, et reliquos patriarchas usque ad Ne. [HIERON.] Tertia ipsum Ne, et reliquos usque ad circumcisionem Abrahe. Sexta ab Abraham usque ad Moysen, quando lex data est. Nona, Moysen et prophetas. Undecima, apostolos et gentium populum, qui prius tota die stabat otiosus, id est omni tempore pro salute laborare negligens. [HILARIUS.] Lex quidem  conduxerat Isrel, dicens: Hoc fac, et uiues , sed gentes nemo conduxit. Debitum namque erat per orbem terrarum Euangelium predicari, et gentes fidei iustificatione saluari. Aliter: Mane est pueritia. Tertia, adolescentia proficiscens in altum quasi sol. Sexta iuuentus. Nona, senectus. Undecima, decrepita etas. [GREGOR.] uidetur itaque prime hore operarios esse, Samuelem et Ieremiam et Ioannem Baptistam. Tertie illos, qui a pubertate Deo seruire ceperunt. Sexte, qui a matura etate. None, qui iam declinante etate ad senium. Undecime, qui ultima senectute. Torpentes ergo usque ad ultimam etatem, recte increpantur de otio, ut uel in ultimis resipiscant, nullus quippe conduxit tales,  licet eis uite uias predicaret, quia solius Dei est intus docere, cui nondum obedierunt.

Cum sero autem factum esset, dicit dominus uinee procuratori suo.

[CHRYSO.] Hoc est, uel Pater dicit Filio, uel Filius Spiritui sancto.

uoca operarios, et redde illis mercedem, incipiens a nouissimis usque ad primos.

Considera quia sero, non alio mane reddit mercedem. Ergo adhuc stante seculo isto, iudicium erit propter duas rationes. Primum, quia uentura beatitudo est merces iustitie; deinde, ne peccatores uideant beatitudinem, dicente propheta: Tollatur impius ne uideat gloriam Dei .

Cum uenissent ergo qui circa undecimam horam  uenerant, acceperunt singulos denarios.

[AUGUST.] Quamuis felicitatem resurrectionis omnes iusti simul accepturi sint, tamen quia alii accipient post unam horam, alii post multas; illi dicuntur priores accipere, qui post modicum temporis accipient. Itaque nouissimi in labore, erunt primi in premio; et primi in labore, nouissimi in premio. Et quia denarius ille uita eterna est, equales erunt in illa mercede primi, sicut Abel, Ne, tanquam prima uel tertia hora uocati ad regnum, et nouissimi, qui ab aduentu corporeo Domini quasi in undecima hora sine aliqua tarditate perueniunt. Meritorum quidem diuersitate fulgebunt, alius magis, alius minus, ideoque paterfamilias promisit se daturum singulis quod iustum fuerit. uerumtamen  equalis erit uita eterna omnibus, nulli longior uel breuior, quia non habebit. finem [GREGOR.] Aliter: Sero factum est, cuicunque finis uite uenit. A nouissimis paterfamilias denarios reddere cepit, qui ad paradisi requiem prius latronem quam Petrum perduxit . Qui latro, etsi per etatem non uenit ad undecimam, uenit tamen sero per penam. Sic aliquando prius remunerantur sero uenientes, qui prius de corporibus exeunt, quam qui in pueritia uocati sunt.

uenientes autem et primi, arbitrati sunt quod plus essent accepturi. Acceperunt autem et ipsi singulos denarios.

[REMIG.] Eamdem scilicet eternitatem cum gentibus iustificatis accipient retro uocati, conformati  corpori claritatis Christi. Cum tamen primo uenirent, quia populus Dei ab initio exstiterant, arbitrati sunt quod gentes prius idolis seruientes minus essent accepture.

Et accipientes, murmurabant aduersus patremfamilias, dicentes: Hi nouissimi una hora fecerunt, et pares illos nobis fecisti, qui portauimus pondus diei et estus?

[GREGOR.] Antiqui qui post longa inferni tempora ad celum peruenerunt, quasi post murmurationem denarium accipiunt, nos autem sine murmuratione; quia mox ut de corpore eximus, sine mora premium accipimus. Et notandum quia denarius iste non totus insimul accipitur, sed ueri cultores spiritualis  uinee in hac uita centuplum, deinde celum, et post iudicii remunerationem duplicem stolam habebunt. Denarium igitur accipientes, non ex inuidia gratie murmurant aduersus nouissimos operarios, sed ex ignorantia secretorum aduersus patremfamilias. Talis ergo est pie superiorum inquisitionis murmuratio. Quid cause est, quod tam diu distulisti ignem celi in terram mittere et accendere? Aut quare ad hoc tempus non reseruasti nos, uel nouissimi cur tempora nostra nobiscum non habuerunt? aut unde fit quod nouissimi non habuerunt tempora nostra, et nos tempora nouissima? Quare etiam dispari uocatione par datur premium? Et plurima in hunc modum conquiruntur. [CHRYSO.] Pondus significat opus iustitie, estus concupiscentiam  seculi. Hoc ideo dicitur, quia olim omnibus bonis mundus prosperabatur. Et ideo qui tunc fuerunt, cum maiori difficultate iustitiam seruauerunt; quia felicitas mundi, impedimentum est anime. Multum ergo tunc erat bonus, qui iustus poterat esse. Multum uero malus, qui non fugit ad Deum, cum pluribus aduersitatibus premi uideat mundum. Pondus etiam possunt intelligi onerosa mandata legis; estus uero, urens error tentationum, quas conflabant spiritus maligni in antiquos, ad emulalationem gentium eos irritantes.

At ille respondens uni eorum, dixit: Amice, non facio tibi iniuriam. Nonne ex denario conuenisti merum? tolle quod tuum est, et uade.

Uni dicitur respondisse, quia par erat in omnibus  murmurandi occasio. Amicus iste, protoplastus intelligitur et illo tempore credentes. Cum dicit, ex denario, tale est quasi dicat: Mercedem promissam recepisti, hoc est imaginem et similitudinem meam, nec alterius consortio minuitur tibi premium meriti. Quid queris amplius? uade, id est perseuera in adepta iustitia.

uolo autem et huic nouissimo dare, sicut et tibi. Aut non licet mihi quod uolo facere? An oculus tuus nequam est, quia ego bonus sum?

uolo ut cequalis et concorporalis tibi fiat gentilis populus. Nonne potestas est iudicis, uel iustitiam facere, uel misericordiam cui uult impendere? Caue ergo ne occasione bonitatis mee inuido oculo proximum respicias, mihi autem soli inuisibili, immortali,  seculorum regi secreta mea, honor et gloria in secula seculorum .

Sic erunt nouissimi primi, et primi nouissimi.

[CHRYS.] Sic uidelicet, ut ostensum est, equabuntur nouissimi et primi. Sicut enim in corona nec initium est nec finis, ita inter sanctos quantum ad tempus, in illo seculo nemo nouissimus dicitur, nemo primus.

Multi enim sunt uocati, pauci uero electi.

Hoc non ad superiores sanctos, sed ad gentes pertinet, quia plures ad Ecclesiam [fidem] ueniunt, plures ecclesie parietes implent, sed ad regnum pauci perducuntur. Aliter: Nonnulli per primos intelligunt non solum bonos, sed et quosdam qui ceperunt in uinea, et non perseuerauerunt. Hi ex inuidia  nouissimorum murmurant, uelut illi qui in initio nascentis Ecclesie uocatis ex gentibus se preferebant. Itaque de communiter dictis quedam referuntur ad bonos, ut illud: uolo sicut tibi et huic nouissimo dare. Ad alios uero falso putantes denarium se accepturos quedam pertinent, ut illud: Et accipientes murmurabant [REMIG.] Et deinde: An oculus tuus nequam est, quia ego bonus sum? Erunt, inquit, nouissimi primi, et primi nouissimi, quia Iudei de capite uertantur in caudam, et nos de cauda mutemur in caput. Unde Moyses in Deuteronomio. Aduena qui tecum moratur, ascendet super te, ille erit in caput, et tu eris in caudam . Quod tamen multi, tam nouissimi quam primi, reprobentur,  terribili sententia subditur: Multi enim sunt uocati ad fidem, pauci uero electi ad regnum.



CAPUT CX.


L. 176[X]

Et factum est, cum intraret in domum cuiusdam principis Phariseorum Sabbato manducare panem et ipsi obseruabant eum. Et ecce homo quidam hydropicus erat ante illum.

[BEDA.] Hydropis morbus ab aquoso humore uocabulum trahit. Grece enim hydor, aqua uocatur. Est autem humor succutaneus, de uitio uesice natus, cum inflatione et anhelitu fetido. Propriumque est hydropiei, quanto magis abundat humore inordinato, tanto amplius sitire. Et ideo recte comparatur  ei, quem fluxus carnalium uoluptatum exuberans aggrauat, comparatur et diuiti auaro, qui quanto est copiosior diuitiis, quibus non bene utitur, tanto ardentius talia concupiscit.


L. 177[II] M 116 R. 25

Et respondens iehsu, dixit ad legisperitos et ad Phariseos, dicens: Si licet Sabbato curare? At illi tacuerunt

Merito tacent, qui contra se dictum quidquid dixerint, uident. Si enim curare licet, cur obseruant si Sabbatum soluerit? si non licet, cur pecora curant? Dixit dicens, talis positio est, qualis exspectans exspectaui , significans perseuerantiam loquentis, donec expleat quod intendit.

 Ipse uero apprehensum sanauit eum, ac dimisit. Et respondens ad illos, dixit: Cuius uestrum asinus aut bos in puteum cadet, et non continuo extrahet illum die Sabbati: Et non poterant ad hec respondere illi.

Ideo ante Phariseos hydropicum sanat, et mox contra auaritiam disputat, ut per eius egritudinem corporis, in illis exprimeretur egritudo mentis, et corporalis exemplo curationis discerent spiritualiter curari. Congruenter etiam hydropicum animali, quod cecidit in puteum, comparat: humore enim laborabat. Bos et asinus sapientes et hebetes significant, uel bos populum significat iugo legis attritum; asinus gentilem populum, nulla ratione domitum, quasi animal stolidum et brutum. Hos a puteo concupiscentie  Saluator extrahit, omnes enim peccauerunt .


L. 178[X]

Dicebat autem et ad inuitatos parabolam, intendens quomodo primos accubitus eligerent, dicens ad illos: Cum inuitatus fueris ad nuptias, non discumbas in primo loco, ne forte honoratior te sit inuitatus ab eo, et ueniens is qui te et illum uocauit, dicat tibi: da huic locum; et tunc incipias cum rubore nouissimum locum tenere.

Intendens quomodo de primis accubitibus laborarent, uel intendens in doctrina sua quomodo debeant accubitus eligere in ecclesia, docet humilitatem non solum apud Deum, sed etiam apud  homines. Et quoniam hec admonitio ab euangelista uocatur parabola, intuendum est quid signet. Nuptie sunt coniunctio Christi et Ecclesie, unde Mattheus ait in ducentesimo uicesimo primo capitulo: Simile factum est regnum celorum homini regi, qui fecit nuptias filio suo. Ad has nuptias quilibet inuitatus, id est Ecclesie membris coniunctus, non discumbat in primo loco, hoc est, non extollat se gloriando de meritis suis, quasi sublimior ceteris. Studeat ueste nuptiali uestiri, hoc est, uirtutum fulgore coruscare, sed cum humilitate. Honoratiori inuitato dat locum, qui de aliis meliora cognoscens, quidquid de sua operatione celsum sentiebat, paruum reputat et cum Propheta se humiliat, dicens: Pauper sum ego, et in laboribus a iuuentute mea, exsultatus  autem, humiliatus sum et conturbatus . Merito cum rubore penitens nouissimum locum in ecclesia tenet, qui se super alios exaltat plus quam debet.

Sed cum uocatus fueris ad nuptias, recumbe in nouissimo loco, ut cum uenerit qui te inuitauit, dicat tibi: Amice, ascende superius. Tunc erit tibi gloria coram simul discumbentibus.

Quanto magnus es, humilia te , cum Psalmista dicens: Humiliatus sum usquequaque, Domine, uiuifica me secundum uerbum tuum . ueniens Dominus ad iudicium uel ad quotidianam uisitationem Ecclesie, precipit ascendere quem magis inuenerit se humiliare. Unde illud: Quicunque humiliauerit se sicut paruulus, hic est maior  in regno celorum . Pulchre dicit, tunc erit tibi gloria, ne nunc ad plenum uelis recipere quod tibi seruiatur in fine. Hinc Salomon ait: Hereditas ad quam festinatur in principio, benedictione carebit in nouissimo . In hac etiam uita humilis sublimatur Ecclesia, ad maiora dona Spiritus sancti impetranda.


L. 179[u] M. 231

Quia omnis qui se exaltat, humiliabitur; et qui se humiliat, exaltabitur.

Qui se incaute de meritis alleuat, humiliabitur a Domino, etsi non coram hominibus; et qui prouide se de benefactis humiliat, exaltabitur ab eo.


 L. 180[X]

Dicebat autem et ei qui se inuitauerat: Cum facis prandium aut cenam, noli uocare amicos tuos, neque fratres tuos, neque cognatos, neque uicinos diuites, ne forte et ipsi te reinuitent, et fiat tibi retributio. Sed cum facis conuiuium, uoca pauperes, debiles, cecos, claudos; et beatus eris, quia non habent retribuere tibi. Retribuetur enim tibi in resurrectione iustorum.

Pauperes non habent, subaudis unde possint retribuere tibi; Deus autem retribuet. Amicos et fratres non quasi scelus interdicit, sed ad promerenda uite celestis premia nil ualere ostendit. Unde alibi: Si bene feceritis his qui uobis bene faciunt, que uobis est gratia? Siquidem et peccatores hoc faciunt . Sunt etiam quedam conuiuia, que non solum in presenti retribuuntur, sed etiam damnationem generant in futuro. Unde Paulus opera tenebrarum annuntians, ait: Non in comessationibus et ebrietatibus . Ergo qui gulosos ac luxuriosos propter lasciuiam inuitat, pena plectetur eterna. Qui uero amicos et diuites uocat, ut et ipse ab eis uocetur, recipit mercedem suam. Sed et si hoc propter Deum facit in exemplum filiorum beati Iob , ipse qui iussit, sicut cetera fraterne dilectionis officia remunerat.

Hec cum audisset quidam de simul discumbentibus, dixit illi: Beatus qui manducabit panem in regno Dei.

Illectus dulcedine audite resurrectionis et gloriose  retributionis iustorum, in laudem eorum prorumpit. Panis qui manducatur in regno Dei, non iuxta Cerinthum corporalis est; sed ille utique qui ait. Ego sum panis uiuus qui de celo descendi .



CAPUT CXI.


A. 48[I] M. 274 R. 156 L. 260

Post hec in proximo erat Pascha dies festus Iudeorum. Pascha () non est Grecum nomen, sed Hebreum. Opportune tamen concurrit in hoc nomine congruentia utriusque lingue. Qui enim patitur, Grece paschi dicitur. Ideo pascha passio putata est; sed in sua lingua, hoc est in Hebrea, transitus dicitur, quia tunc primum pascha celebrauit populus Dei, quando mare Rubrum transiit . Ideo  scilicet pascha Hebraice dicitur phase, id est transitus, quia exterminator uidens sanguinem in foribus Isrelitarum, pertransierit, nec eos percusserit. uel ideo a transitu nominatur, quod Dominus prebens auxilium populo suo, desuper ambulauit. Transitus autem noster fit, si dimittentes Aegyptum mundi, ad celestia festinemus.


L. 201[X]

Et factum est dum iret in Ierusalem, transibat per mediam Samariam et Galileam. Et cum ingrederetur quoddam castellum, occurrerunt ei decem uiri leprosi. Qui steterunt a longe, et leuauerunt uocem, dicentes: Iesu, preceptor, miserere nostri.

[BEDA.] Leprosi sunt, qui scientiam uere fidei  non habentes, uarias erroris doctrinas profitentur. uera falsis inordinate permiscent, quasi diuersos lepre colores ostendentes. Hi uitandi sunt ab Ecclesia, et longe remoti, necesse habent ut magno labore clament, quousque per cognitionem preceptoris redeant ad formam salutis.

Quos ut uidit, dixit: Ite, ostendite uos sacerdotibus. Et factum est, dum irent, mundati sunt.

Solos leprosos inuenitur Dominus misisse ad sacerdotes; quia sacerdotium Iudeorum figura erat sacerdotii quod nunc est in Ecclesia. Et quisquis uel heretica prauitate, uel gentili superstitione, uel Iudaica perfidia, uel etiam fraterno schismate per Dei gratiam mundatus caruerit, necesse est ut ad Ecclesiam  ueniat, coloremque fidei uerum aliis similem ostendat. Unde Paulus ad Ananiam missus est, ut Sacramentum fidei perciperet, et uerus eius color approbaretur , non quia Dominus omnia per se nequeat, sed ut ipsa societas fidelium inuicem communicando, unam speciem ueri coloris in fide confirmet. Cornelius etiam, precibus eius auditis, iussus est mittere ad Petrum, propter unitatem confirmandam .

Unus autem ex illis, ut uidit quia mundatus est, regressus est cum magna uoce magnificans Deum: et cecidit in faciem ante pedes eius, gratias agens, et hic erat Samaritanus.

Unus qui regressus est, gratias agens, significat humilitatem unitatis Ecclesie. Samaritanus interpretatur  custos, quo nomine ille significatur, qui omne robur suum Deo attribuit, iuxta Psalmistam: Formidinem meam ad te custodiam, quia tu es Deus susceptor meus . In faciem cadit, qui de malis perpetratis erubescit. De persecutoribus uero Domini scriptum est: Quia abierunt retrorsum et ceciderunt . Qui ante se cadit, uidet quo cadat, qui autem retro cadit, non uidet. Iniqui ergo retro cadunt, quia cor ante ruinam exaltatur, ut non uideant quid sequatur eos, iusti uero ante cadunt, quia compuncti humiliantur.

Respondens autem iehsu, dixit: Nonne decem mundati sunt? et nouem ubi sunt? Non est inuentus qui rediret et daret gloriam Deo, nisi hic alienigena. Et ait illi: Surge, uade, quia fides tua te saluum  fecit.

Si fides hunc saluauit, perfidia nouem perdidit. Unum si addatur ad nouem, quedam effigies unitatis impletur, quo fit tanta complexio, ut ultra non progrediatur numerus, nisi ad unum redeatur. Nouem itaque indigent uno ad quamdam unitatem, unum uero non indiget eis ad unitatem sui. Quamobrem unus qui gratias egit significat illos qui in unitate sunt Ecclesie; nouem uero, illos qui extra sunt. Dominus querit ubi sunt; quia scire Dei, eligere est; nescire uero, reprobare. Quando mundati sunt, cognouerunt Deum, sed abierunt retrorsum. De talibus dicit Apostolus: Qui cum cognouissent Deum, non ut Deum magnificauerunt aut gratias egerunt . Sciendum, quia unus dicitur prima  unitas, decem uero secunda. Et illa confertur Deo, quia in se multiplicata nec augetur, nec minuitur: hec Ecclesie, quia in se multiplicata, crescit in centenarium. Quia ergo in denario qui est unitas centenarii, uarietas per sui multiplicationem generatur: bene dicuntur fuisse decem leprosi, qui a fide Dei unius fuerant diuersi, et sicut omnes fideles per denarium signari possunt, ob custodiam mandatorum decem; sic omnes infideles eodem numero signari possunt econtrario, ob negligentiam eorumdem mandatorum. Unus qui rediit ad Dominum curatus, dicitur alienigena; uel quia prius alienus fuit ab Ecclesia, uel quia se alienauit a sociorum suorum perfidia.



CAPUT CXII.


M. 201[II] R. 112 L. 222

Assumens autem iterum duodecim, ait illis: Ecce ascendimus Ierosolymam, et consummabuntur omnia que scripta sunt per prophetas de Filio hominis. Tradetur enim principibus sacerdotum et Scribis, et tradent eum gentibus, et illudetur, et flagellabitur, et conspuetur, et crucifigetur, et die tertia resurget.

[CHRYSO.] Si apostoli toties premoniti de morte Domini, tamen eum quando comprehensus est, reliquerunt, quanto magis scandalizarentur, si premoniti non fuissent? [BEDA.] Crebro igitur predixit eis et passionis penam, et resurrectionis gloriam, ut cum morientem cernerent, etiam resurrecturum  non dubitarent. Quod ostendit prophetarum presagiis, ad destructionem hereticorum in Ecclesia futurorum.


M. 202[uI] R. 113

Tunc accessit ad eum mater filiorum Zebedei cum filiis suis, adorans et petens aliquid ab eo.

[CHRYSO.] Mater filiorum Zebedei est Salome, et interpretatur pacifica, quia genuit filios pacis. Intra tempus uocationis apostolorum et passionem Domini, mortuus est Zebedeus, et sic illa secuta est Iesum.

Qui dixit ei: Quid uis? Ait illi: Dic ut sedeant hi duo filii mei, unus ad dexteram tuam, et unus ad sinistram tuam in regno tuo.

 [HIERON.] Interrogat Dominus ut inconsideratam confessa petitionem corrigatur. Audierat illum mulier tertia die resurrecturum et putabat implendum in primo aduentu quod promittitur in secundo. Ergo auiditate feminea, immemor futurorum cupit presentia. Non est mirum si ista mulier arguitur imperitie, cum Petrus uolens facere tria tabernacula, erraret.

Respondens autem iehsu, dixit eis: Nescitis quid petatis.

[CHRYS.] Ego uos uocaui de sinistris ad dexteram, et uos curritis ad sinistram. Regnare uultis, qui non meruistis culmen honoris. Mater postulat, et dominus discipulis loquitur, intelligens preces matris descendere ex filiorum uoluntate. Ideo forsitan  res per feminam agebatur, quia diabolus per eos non ualebat aduersus eos. Qui ut Adam spoliauit per mulierem, ita istos separare uolebat per matrem suam. Sed iam non poterat perditio introire per mulierem, ex quo de muliere salus nostra processit.

Potestis bibere calicem quem ego bibiturus sum? aut baptismo quo ego baptizor, baptizari? Dicunt ei: Possumus.

Calix, passio est; baptisma, mors. Et dicitur baptisma, ad similitudinem lane intincte. Sicut enim intingitur et accipit alicuius coloris dignitatem lana, sic et nos in mortem descendimus corporales, et resurgimus spirituales. Unde Apostolus:  Seminamur in infirmitate, surgimus in uirtute. Seminatur corpus animale, surgit corpus spirituale . Omnis mors habet passionem, sed non omnis passio mortem. Confessores enim passi fuerunt, et non occisi. Omnes ergo calicem biberunt Domini, non tamen omnes baptismo eius baptizati sunt. Cassiodorus psalmo decimo: »Calix dictus est eo quod assidue calidam soleat suscipere potionem.« Macrobius Theodosius dicit gentem Cylicranorum [Ciriclanorum] fuisse iuxta Heracleam, composito nomine a potu cylicos, quod poculi genus una littera immutata, calicem dixit. Unde hoc nomen memorie constat infixum. Idem psalmo LXXIu: »Calix dicitur a calida potione, qua utuntur conuiuantes.« Idem psalmo centesimo quinto decimo: »Calix dicitur  passio et martyrium, quia cum mensura bibitur.«

Ait illis: Calicem quidem meum bibetis, et baptismo meo quo ego baptizor, baptizabimini.

[HIERON.] Queritur quomodo ambo biberint passionem, cum Iacobus ab Herode capite truncatus sit, Ioannes autem propria morte uitam finierit. Sed si noscamus eum missum in feruentis olei dolium, uidebimus eius animum martyrio non defuisse, et eum calicem confessionis bibisse. Hinc Augustinus de bono coniugali: »Sicut non est impar meritum patientie in Petro qui passus est, et in Ioanne qui passus non est, sic non est impar meritum continentie in Ioanne, qui nullas expertus est nuptias, et in Abraham, qui filios generauit.« Hinc etiam Hieronymus  in maiori breuiario, psalmo centesimo quinto decimo: »Monachi debent habere puritatem martyrum, siquidem et ipsi martyres sunt.« Quod enim faciunt angeli in celis, hoc monachi psallentes die ac nocte faciunt in terris.

Sedere autem ad dextram meam et sinistram, non est meum dare uobis, sed quibus paratum est a Patre meo.

Non est meum dare uobis, quadam prerogatiua, ut intenditis, singulariter; quia non est personarum acceptio apud Deum, sed timentium eum. Ergo uos quoque regnum Dei accipietis, si digni fueritis. uel ita: Non est meum dare uobis, scilicet superbis, hoc enim adhuc erant. Si uultis accipere, prius humiliamini.


 M. 203[II] R. 114 L. 270

Et audientes decem indignati sunt de duobus fratribus.

[CHRYSO.] Si turbati sunt apostoli, quia isti ausi sunt hoc per matrem petere, quanto magis turbarentur, si petitio eorum suscepta fuisset? Ideo neque dixit, non sedebitis, ne duos confunderet; neque sedebitis, ne ceteros irritaret. Sed tanquam benignus pater sic respondit, ut inter fratres concordia non rumperetur, sed omnes sperarent. Nam quod uni aut duobus specialiter non promittitur, a cunctis speratur.

iehsu autem uocauit eos ad se, et ait: Scitis quia  principes gentium dominantur eorum, et qui maiores sunt, potestatem exercent in eos. Non ita erit inter uos; sed quicunque uoluerit inter uos maior fieri, sit uester minister. Et quicunque uoluerit inter uos primus esse, erit uester seruus.

[HIERON.] Frustra et illi immoderata quesierant, et isti inde dolebant, cum ad summitatem uirtutum non potentia, sed humilitate ueniatur. [BEDA.] Nobis enim forma datur, ne sequamur dominos seculares, sed humiliemus nos inuicem et in nobis commissos. Unde recte per quemdam sapientem dicitur: Ducem te constituerunt? noli extolli, sed esto in illis quasi unus ex illis . Hinc etiam Petrus: Non dominantes in clero, sed forma facti gregis . Et tamen nonnunquam grauius delinquitur,  si inter peruersos plus equalitas quam disciplina teneatur. Quia enim falsa pietate superatus, ferire Eli delinquentes filios noluit , apud districtum iudicem seipsum cum filiis crudeli damnatione percussit. Unde necesse est ut rectorem subditis et matrem pietas, et patrem exhibeat disciplina, atque sollicite prouidendum ne aut districtio rigida, aut pietas sit remissa. Principes gentium dominantur eorum, id est populorum gentium, et fit relatio pronominis ad intellectum


M. 204[II] R. 115 A. 91 et 135

Sicut Filius hominis non uenit ut ministraretur ei, sed ut ministraret, et daret animam suam redemptionem pro multis.

 Sui proponit exemplum. Pro multis, inquit, id est pro credentibus, non pro omnibus hominibus. uult quidem Deus omnes saluos fieri, sed si accedant ad eum. Non enim sic uult, ut nolentes saluentur, sed uolentes. Medicus in publico ostendit se uelle saluare, si tamen ab egris requiratur. Non est enim uera salus, si nolenti tribuatur. Fides est enim que dat salutem, quam nisi mens susceperit tota uoluntate, non solum nichil proderit, sed et oberit.



CAPUT CXIII.


L. 178[u] M. 55

. Et ait illi quidam: Domine, ergo pauci sunt qui salui fiant? Ipse autem dixit ad illos: Contendite intrare per angustam portam,  quia multi  querunt intrare, et non poterunt.


M. 171 L. 60

Cum autem intrauerit paterfamilias, et clauserit ostium, et incipietis foras stare et pulsare ostium, dicentes: Domine, aperi nobis. Et respondens, dicet uobis: Nescio uos unde sitis.

Non nouit lux tenebras, id est non aspicit, quia si aspiceret, tenebre non essent. Paterfamilias est Christus, qui ubique totus est ex diuinitate. Intus ergo est illis, quos in celesti patria letificat, sed quasi foris est adhuc eis, quos in hac peregrinatione certantes occultus adiuuat. Intrabit autem, cum totam Ecclesiam ad sui contemplationem perducet,  claudet ostium, cum reprobis tollet locum penitentie. Qui foris stantes, pulsabunt, id est a iustis separati, misericordiam quam contempserunt, frustra implorabunt.

Tunc incipietis dicere: Manducauimus coram te et bibimus, et in plateis nostris docuisti.

Hoc simpliciter potest intelligi de Iudeis, mysteria fidei spernentibus, et arbitrantibus se placere Domino, si uictimas ad templum deferant, et ibi coram Domino epulentur, prophetarum lectioni attendentes, et nescientes, non esse regnum Dei in esca et potu, sed in iustitia et Spiritu sancto . uel mystice potest sentiri coram Domino manducare et bibere eos qui uerbi pabulum auiditate suscipiunt,  sed opera non faciunt, unde sequitur, et in plateis nostris docuisti. Scriptura sacra cibus est in locis obscurioribus, quia exponendo quasi frangitur et glutitur. Potus uero est in apertioribus, quia ita sorbetur ut inuenitur.

Et dicet uobis: Nescio uos unde sitis. Discedite a me omnes operarii iniquitatis. Ibi erit fletus et stridor dentium.

Non legalium festiuitatum epulatio adiuuat, quem fidei pietas non commendat; non scientia Scripturarum Deo notum facit, quem operum iniquitas obtutibus eius indignum ostendit.


L. 172[u] M. 65

Cum uideritis Abraham et Isaac et Iacob et omnes  prophetas intrare in regnum Dei, uos autem expelli foras, et uenient ab oriente et occidente et aquilone et austro, et accumbent in regno Dei.


L. 173[II] M. 199 R. 111

Et ecce sunt nouissimi qui erant primi, et sunt primi qui erant nouissimi.



CAPUT CXIu.


L. 225[X]

Et ingressus iehsu perambulabat Iericho. Et ecce uir nomine Zacheus, et hic erat princeps publicanorum, et ipse diues. Et querebat uidere Iesum quis esset, et non poterat pre turba, quia statura pusillus erat. Et precurrens, ascendit in arborem sycomorum, ut uideret illum, quia erat inde transiturus.

 Ecce camelus, deposita gibbi sarcina, per foramen acus transit, hoc est diues et publicanus, relicto onere diuitiarum, contempto censu fraudium, angustam portam arctamque uiam, que ad uitam ducit, ascendit. Et quia deuotione fidei ad uidendum Saluatorem, quod natura minus habet, ascensu supplet arboris, iuste quod rogare non audebat, Dominice susceptionis benedictionem accipit, quam desiderabat. Quia etiam turba imperite confusio multitudinis est, que uerticem sapientie uidere nequit: merito non in turba, sed plebem transgressus insciam [in scientia], quem desiderat, aspicit. Zacheus autem interpretatur iustificatus, et significat credentes ex gentibus; per occupationem temporalium depressos ac minimos, sed a Domino  sanctificatos. Ingressum Iericho Saluatorem uidere querunt, dum gratie fidei quam Saluator attulit, participare cupiunt, sed turba noxie uitiorum consuetudinis tardat. Itaque necesse est ut pusillus turbe obstaculum transcendat, terrena relinquat, arborem crucis ascendat. Sycomorus, ficus fatua dicitur, arbor foliis moro similis, sed altitudine prestans, unde et a latinis celsa nuncupatur. Et Dominica crux credentes alii ut ficus, ab incredulis irridetur ut fatua. Nos enim, inquit Apostolus, predicamus Christum crucifixum, Iudeis quidem scandalum, gentibus autem stultitiam; ipsis uero uocatis Iudeis atque gentibus Christum Dei uirtutem, et Dei sapientiam . Quam arborem pusillus  ascendit, dum quilibet humilis et proprie infirmitatis conscius, clamat: Mihi autem absit gloriari, nisi in cruce Domini nostri Iesu Christi . Quasi transeuntem Dominum cernit, qui in crucis mysterio celesti sapientie quantum potest, intendit. Denique inde, id est in illa parte erat transiturus, ubi sycomorus uel ubi crediturus, ut et mysterium seruaret, et gratiam seminaret, sic enim uenerat, ut per Iudeos transiret ad gentes.

Et cum uenisset ad locum, suspiciens iehsu uidit illum.

Iam enim sublimitate fidei inter fructus nouorum operum, uelut infecunda arboris altitudine eminebat. Per precones autem uerbi sui, in quibus erat iehsu et loquebatur, uenit ad populum nationum:  qui passionis eius fide iam sublimis, etiam diuinitatem eius agnoscere ardet. Suspiciens uidit, quia per fidem a terrenis eleuatum eligit eligentes se, et amat amantem se.

Et dixit ad eum: Zachee, festinans descende, quia hodie in domo tua oportet me manere. Et festinans descendit, et excepit illum gaudens.

Inuitatus inuitat, quia si nondum audierat uocem inuitantis, audierat affectum. Itaque hodie in domo pusilli Zachei oportet illum manere, id est noua lucis gratia coruscante, in humili credentium nationum corde quiescere. Quod autem de sycomoro descendere, et sic in domo mansionem Christo parare iubetur, hoc est quod Apostolus ait: Et si cognouimus  Christum, sed iam non nouimus . Etsi enim mortuus est ex infirmitate carnis, sed iam uiuit ex uirtute Dei .

Et cum uiderent omnes, murmurabant, dicentes quia ad hominem peccatorem diuertisset.

Manifestum est Iudeos semper gentium odisse, uel non intellexisse salutem, unde etiam fideles fratres dixerunt aduersus apostolorum principem: Quare introisti ad uiros preputium habentes, et manducasti cum illis? .

Stans autem Zacheus, dixit ad Dominum: Ecce dimidium bonorum meorum, Domine, do pauperibus, et si quid aliquem defraudaui, reddo quadruplum.

Zacheus stans, hoc est in fide quam acceperat persistens, ostendit se esse omnino conuersum ad  Dominum. Ideo si quem aliquid defraudauit, reddit quadruplum, quia in antiquis Ecclesie statutis decretum est ut qui aliena inuadit, non exeat impunitus, sed cum multiplicatione omnia restituat. In legibus quoque seculi cautum habetur, ut qui rem subripit alienam, in undecuplum [quadruplum] ei restituat cui subripuit. Ubi autem Zacheus dimidium bonorum suorum se pauperibus erogaturum facile spondet, ut etiam totum dare non recuset, insinuat.

Ait iehsu ad eum: Quia hodie salus huic domui facta est, eo quod et ipse filius sit Abrahe.

Filius Abrahe dicitur, non de eius stirpe generatus, sed eius fidem imitatus. Salus que olim fuit Iudeorum, hodie illuxit populo nationum, credenti  in Dominum. Unde Apostolus: Si autem uos Christi, ergo semen Abrahe estis .


158 M. 226[u] L.

uenit enim Filius hominis querere et saluum facere quod perierat.

Unde alibi: Non ueni uocare iustos, sed peccatores in penitentiam 



CAPUT CXu.


M. 205[II] R. 116 L. 224

Et egredientibus eis ab Iericho, secuta est eum turba multa.

[HIERON.] Multi latrones erant in Iericho, qui egredientes de Ierosolymis in Iericho, interficere  consueuerant et uulnerare. Et idcirco Dominus cum discipulis suis uenit liberare uulneratos.

Et ecce duo ceci, ex quibus erat Bartimeus filius Timei, sedentes secus uiam, audierunt quia iehsu Nazarenus transiret. Et clamauerunt dicentes: Domine, miserere nostri, fili Dauid.

[AUGUST.] Quod Marcus de altero ceco tacet, ita soluitur, ut illa soluta est questio de duobus qui legionem demonum patiebantur in regione Gerasenorum. Nam duorum cecorum unum fuisse famosissimum in hoc apparet, quod nomen etiam patris eius commemorauit. Lucas uero quamuis omnino eodem modo de ceco factum narret, tamen in alio ceco intelligendus est par commemorare miraculum.

 Turba autem increpabat eos ut tacerent. At illi magis clamabant, dicentes: Domine, miserere nostri, fili Dauid.

[CHRYS.] Talis est natura fidei, quod quanto magis uetatur, eo magis accenditur, uirtus enim fidei secura est in periculis.

Et stetit iehsu, et uocauit eos, et ait: Quid uultis ut faciam uobis? Dicunt illi: Domine, ut aperiantur oculi nostri.

Filius Dauid cecos illuminare non potest, Filius autem Dei potest. Ideo interrogo quid uultis? Tunc illi iam non dixerunt, Domine, fili Dauid, sed tantum Domine, ut aperiantur oculi nostri. Quandiu dixerunt, fili Dauid, suspensa est sanitas; mox ut dixerunt tantummodo, Domine, infusa est. Ad hoc  etiam interrogat ut cor ad orationem excitet, quia uult a nobis hoc peti, quod prenoscit a se concedi. uel idcirco requirit, ut credamus nonnisi confitentem posse saluari.

Misertus autem eorum iehsu tetigit oculos eorum, et confestim uiderunt, et secuti sunt eum, magnificantes Dominum, et omnis plebs ut uidit, dedit laudem Deo.

[GREG.---BEDA.] Tetigit oculos eorum carnaliter, non uerbo, quia Dauid filium eum dixerunt. Sanauit ut Deus, quia crediderunt. Transiens quidem cecos audit, stans uero illuminat; quia per humanitatem suam nostre cecitatis uocibus compatitur, sed per potentiam diuinitatis lumen nobis gratie infundit. uidet autem et sequitur preeuntem Iesum, qui bonum  quod intelligit, intuitu eius operatur. Hic talis et proficit, et alios ad laudem Dei accendit. Laudat plebs Deum, non solum pro impetrato munere lucis, sed et pro merito fidei impetrantis, id est non solum quod potenter et misericorditer illuminat, sed quia etiam clamorem fidei firmiter clamantis exaudit. [HIERON.] Typice ceci appellantur, qui necdum dicere poterant, in lumine tuo uidebimus lumen . Secus uiam dicit, quia uidebantur habere legis notitiam, sed uiam que est Christus, ignorabant. Hos quidam intelligunt Phariseos et Sadduceos. Alii uero utrumque populum, quorum alter legem scriptam, alter naturalem habebat. Si ceci referuntur ad Iudeos, tunc per turbam intelligendi sunt ethnici. Sin ad utrumque populum, de utroque  populo erat turba. [CHRYS.] Aliter: Secundum quosdam ceci significant duos populos ex gentibus, unum ex Cham, alterum ex Iaphet. Ceci erant, quia non apparuerat eis lux unigenita. Audierunt gentes de transitu Iesu, secundum testimonia prophetarum annuntiantibus apostolis, cum iam egressus esset ab Iericho, id est de hoc mundo. Iericho quippe luna interpretatur, per quam defectus nostre mortalitatis intelligitur. [BEDA.] Appropinquans ergo Dominus Iericho secundum Lucam, ceco lumen reddidit, quia ante passionem populo tantum Iudeorum predicauit. Proficiscens uero de Iericho, cecos illuminauit; quia post resurrectionem et ascensionem per apostolos et Iudeis et gentibus  eterne diuinitatis et assumpte humanitatis arcana patefecit. Quod Marcus unum illuminatum scribit, ad gentium salutem specialiter respicit, quarum cecitas notissima erat. Mattheus recte duos dicit illuminatos, scribens Hebreis : sciebat enim Dei notitiam peruenturam ad gentes. Unde etiam asinam et pullum refert simul adductos Domino, cum ceteri tres euangeliste solummodo mentionem faciant asini, utpote scribentes Ecclesie gentium. uocat Dominus  cecum clamantem ad se, cum populo gentium scientiam ueritatis desideranti, per sanctos predicatores uerbum fidei committit, qui dicunt cum Propheta: Accedite ad eum, et illuminamini . Et iterum: Surge qui dormis, et exsurge a mortuis, et illuminabit  te Christus . Per uestimentum, accipe facultates et retinacula mundi. Animequior, id est animi equioris, scilicet constantior. [BEDA in Lucam.] Dum Conditor noster appropinquat Iericho, cecus ad lumen redit; quia dum diuinitas defectum nostre carnis suscepit, humanum genus eterne claritatis lumen quod amiserat, recepit. Cecus sedet iuxta uiam, dum incipit credere in ipsum qui dicit: Ego sum uia . Mendicat, dum rogat. Unde sequitur: Et clamabat. Qui Iesum uenientem precedunt et increpant, tumultum carnalium uitiorum designant, que cogitationes nostras dissipant, et uoces cordis in oratione perturbant, ne iehsu cor illuminare accedat. Sepe occurrunt cordi phantasmata peccatorum que fecimus,  et turbant animum, sed tunc ardentius clamori orationis insistendum est. Quando phantasmata occurrunt, aliquatenus Iesum transire sentimus; cum uero orationi uehementer insistimus, tunc in nobis stat iehsu, et sic lux amissa reparatur.



CAPUT CXuI.


M. 206[II] R. 117 L. 232

Et cum appropinquassent Ierosolymis, et uenissent Bethphage ad montem Oliueti, tunc iehsu misit duos discipulos, dicens eis: Ite in castellum quod contra uos est, et statim inuenietis asinam alligatam, et pullum eius cum ea alligatum, cui nemo unquam hominum sedit. Soluite illum, et adducite eum mihi. Et si quis uobis aliquid dixerit, dicite ei, quia Dominus  operam eius desiderat, et confestim dimittet eos.

[HIERON.---BEDA.] Bethphage sacerdotum uiculus erat, et confessionis portabat typum; quia domus bucce interpretatur. Pulchre ergo refertur situs in monte Oliueti, cum sit olei, natura lucis ministra, et laborum dolorumque solamen, quia confitentes peccata sua, Christo adherent, qui nos unctione spirituali et scientie luce refouet. Ne autem absconderetur ciuitas supra montem hunc posita, mittit discipulos in castellum quod contra eos est, ut per eos totius contra positi orbis munitiones penetret. [CRYSO.] Asina et pullus, Iudei sunt et gentes, propter quasdam similitudines. Est enim hoc animal immundum, et pre ceteris iumentis stultum et infirmum  et ignobile et oneriferum. Sic fuerunt homines ante Christum. Ligati etiam a diabolo erant, nec sua uirtute euadere poterant. Nam, sicut nauis fracto gubernaculo illuc ducitur quo tempestas impellit, sic homo diuine gratie auxilio perdito per peccatum, non quod uult agit, sed quod diabolus. Et sicut primum in potestate populi est facere sibi regem quem uult, factum autem de regno repellere, iam non est in potestate eius, et ita uoluntas populi in necessitatem conuertitur; sic homo priusquam peccet, liberum habet arbitrium, utrum uelit esse sub regno diaboli. Cum autem ei subiugatur peccando, non potest de potestate eius exire, quia uoluntas est conuersa in necessitatem. Hoc est quod peccatores solent dicere: uellemus esse sancti, sed  non possumus. uerum dicunt, sed non habent excusationem, quia primum potuerat non esse sub potestate diaboli, de qua nisi solus Deus nemo potest eos eripere. Populo quidem nationum perfidie uinculis irretito, nemo unquam hominum sedit, id est nullus doctorum frenum correctionis contulit, quo uel linguam a malo cohibere, uel in uiam uite cogeretur ire. Sederet namque illi homo, id est ad utilitatem eius requiesceret docendo, si quis rationabilis eius stultitiam deprimendo corrigeret. Unde non immerito duo discipuli, duo ordines predicatorum intelliguntur, Iudeis uidelicet et gentibus missorum. Quidam uero intelligunt istos duos, Petrum et Philippum, quoniam ipsi primum gentes adduxerunt ad Christum, Philippus Samariam quasi asinam  , Petrus Cornelium quasi Samarie pullum . [BEDA.] Bini uocantur apostoli, bini mittuntur; quia caritas non est in uno. Unde scriptum est: ue soli . Duo educunt Hebreos de Aegypto, duo portant botrum de sancta terra, ut semper prepositi iungant operi scientiam, duo mandata de duabus tabulis proferant, duobus fontibus abluantur et abluant, et duobus uectibus arcam Domini portent, et inter duo cherubim Dominum cognoscant, spiritu et mente psallentes. Soluite, inquit, per doctrinam et per miracula. Ac si diceretur: Quecunque solueritis in terra, erunt soluta et in celis [CHRYS.] Alieni alligant ut possideant, Christus soluit ut teneat. Confestim dimittet eos, Dominus uidelicet, quia iure creationis desiderat  ut omnis creatura suo seruitio mancipetur. Primo homines uocantur per doctrinam et miracula apostolorum, deinde dimittit eos Dominus in arbitrio suo, ut uel in fide qua uocati sunt permaneant, uel in antiquas consuetudines redeant: Iudei uidelicet in suas superstitiones, gentiles uero in spurcitias suas. Nam quod uocati sumus, Dei est; quod autem digne in uocatione uiuimus, nostrum pariter et Dei est, et hoc est quod ait, dimittet eos, non ad diabolum, sed in arbitrio suo.


M. 208[II] R. 118 L. 233

Euntes autem discipuli, fecerunt sicut precepit illis iehsu. Soluentibus autem illis, dixerunt domini eius  ad illos: Quid soluitis pullum? Illi dixerunt, quia Domino necessarius est, et dimiserunt eis, et duxerunt pullum ad Iesum, et iactantes uestimenta sua supra pullum, eum desuper sedere fecerunt.

[BEDA.] Marcus scribit pullum ante ianuam foris in biuio ligatum et inuentum. Ianua est ipse qui ait: Ego sum ostium ouium, per me si quis introierit, saluabitur et pascua inueniet . His pascuis populus gentium carebat, dum extra ianuam in biuio ligatus stabat. Recte in biuio, quia non unam fidei uiam tenebat, sed dubios calles erroneus sequebatur. In biuio stabat, qui in libertate arbitrii, inter mortem et uitam dubitabat. Multos quippe dominos habebat, quia per multa dogmata uariis raptatus erroribus, quot uitiis deseruiebat, tot demones  eum possidebant. Sed dominatum sibi uindicare non poterant, quos dominos fecerat non natura, sed culpa, et ideo cum Dominus dicitur, unus agnoscitur. Nam etsi multi dii et multi domini, generaliter tamen unus Deus et unus Dominus. Qui ergo in soluendo pullo contradixerunt, audito Domini nomine, quiescunt, quia magistri errorum, qui doctoribus Christi obsistebant, eatenus suas tenebras defenderunt, donec miraculis attestantibus, Dei uirtus emicuit. Sic ergo liber credentium populus, qui Deum corde portet, adducitur. uestes apostolorum, sunt precepta diuina et gratia spiritualis, quibus turpitudo nostre carnis tegitur. His prius nudi populi, sed modo per apostolos ornati, Christum sessorem habent, ut non regnet peccatum in lasciua  carne, sed iustitia et pax et gaudium in Spiritu sancto.


M. 207[uII] A. 101

Hoc autem factum est, ut impleretur quod dictum est per prophetam, dicentem: Dicite filie Sion: Ecce rex tuus uenit tibi mansuetus, sedens super pullum asine subiugalis .

[AUGUST.] Hoc in propheta Zacaria scriptum est, a cuius sententia Mattheus et Ioannes minime recedunt, etsi uerba ponant diuersa. Et quia ipsa est Ierusalem que Sion, filiam Sion dicit bonos in illo ceco populo. Dicite ei, predicatores, ne timeat, sed exsultans agnoscat regem suum mentes regentem, et ad regnum celorum perducentem, ne cum reprobis  dicat: Non habemus regem nisi Cesarem. [CHRYS.] Mansuetus enim uenit, non sedens in curru aureo purpura fulgens, nec super equum discordie amatorem, sed super bestiam pacis amicam. [HIERON.] Secundum litteram in paruo itinere super utrumque animal non uidetur sedisse Dominus, sed magis competit ut pullo usus sit ad sedendum, asina ducta libera. Mystice autem super utrumque populum sub dominio eius humiliatum sedit, Petro et Paulo missis ad eos. Quia ergo lasciuus et indomitus gentilis populus credidit exemplo fidelium de Synagoga, que iugum legis traxerat, bene refertur pullus fuisse filius asine subiugalis. [CHRYS.] Considera, quia sicut hoc genus iumenti, si quid errat, in simplicitate errat, et non in asperitate; ita homines  qui crediderunt in Christum ex utroque populo, ante Christum non in malitia, sed in ignorantia peccauerunt.


A. 102[X]

Hec non cognouerunt discipuli primum, sed quando glorificatus est iehsu, tunc recordati sunt quia hec erant scripta de eo, et hec fecerunt ei.

[AUGUST.] Postquam uidelicet uirtutem sue resurrectionis ostendit, recolentes discipuli que uiderant, cognouerunt quia secundum prophetiam in pullo sedit, et non alia fecerunt ei, quam illa que erant scripta de illo.


M. 208[II] R. 118 L. 233

 Eunte autem illo, multi substernebant uestimenta sua in uia. Alii autem cedebant ramos de arboribus, et sternebant in uia.

[CHRYS.] uide quoniam super iumentum posuerunt apostoli uestimenta sua, sub pedibus iumenti ceteri. Mandatis enim apostolorum sternuntur Christiani et adornantur. Legis autem mandata conculcantur, id est, circumcisio et cetere consuetudines Iudaice. uestimenta namque turbe, sunt legis mandata in uia, id est in Christo, a Christianis conculcata. Turba enim que uestimenta sua sternebat in uia, credentes sunt ex circumcisione, qui uidentes et agnoscentes Christum, gloriam quam habebant ex lege deiecerunt in terram, seipsos humiliantes, et cum Apostolo dicentes: Que mihi fuerunt  lucra, hec existimaui propter Christum detrimenta et arbitror stercora esse, ut Christum lucrifaciam . Qui autem ramos de arboribus cedebant, sunt credentes et eruditi doctores qui ex prophetis accipientes exempla, quasi de arboribus ramos ante gentilem populum strauerunt in uia, id est in Christo, ut sine offendiculo intraret in sanctuarium Dei. [BEDA.] uel ita: Saluator iumento insidens, Ierusalem tendit, non solum quando cuiusque fidelis animam regens, ad pacem intime uisionis ducit; sed etiam cum sancte Ecclesie uniuersaliter presidet, et eam in superne pacis desiderium accendit. Pedes iumenti sunt extremi, quos ad iudicandum constituit Apostolus, qui, etsi non sint dorsum in quo sedit Dominus, tamen instruuntur  cum militibus a Ioanne. Multi quippe uestimenta sternunt in uia, quia exercitus martyrum corpora sua, animarum uidelicet tegumenta, pro Domino dant, quo sequentibus electis callem faciant recte uiuendi. In uia denique sternunt uestimenta, qui corpora sua per abstinentiam edomant, ut Domino iter ad mentem parent, uel exempla bona sequentibus prebeant. Frondes uero uel ramos de arboribus cedunt, qui Patrum sententias uel exempla carpunt, et in uia Dei ad auditoris animum uenientis humili predicatione submittunt. Iusti namque ut palma florebunt, angusti in radicibus, lati in [foliis] et fructibus; quoniam bonus odor Christi sunt, et sternunt uiam mandatorum Dei bona fama.


 M. 209[I] R. 119 L. 234 A. 100

Et cum appropinquaret iam ad descensum montis Oliueti, ceperunt omnes turbe descendentium gaudentes laudare Deum uoce magna.

Descendente Domino de monte Oliueti, id est, humiliante se ad infirmitatem nostre carnis, cum sit in forma Dei, cum illo descendunt turbe, id est, humiliantur sub manu eius, qui misericordia indigent, ut ab eo exaltentur.


M. R. L. A.

Turbe autem que precedebant et que sequebantur clamabant dicentes: Hosanna filio Dauid, benedictus  qui uenit rex in nomine Domini, pax in celo et gloria in excelsis. Benedictum quod uenit regnum patris nostri Dauid. Hosanna in excelsis.

[HIERON.] Preeunt prophete, sequuntur apostoli. Abyssus abyssum inuocat , id est, lex legem alteram. Precessit Iudaicus populus, secutus est gentilis. Omnes fideles clamant filio Dauid, Hosanna, quod Latine dicitur salus; quia creduut Dauid filium, Dei Filium, unum Filium, saluare terrenos, ut iusti in angelorum ruinam edificentur. Confitentur etiam benedictum qui uenit in nomine Domini, id est, Patris sui, quoniam Filius de Patre suscipit nomen, et Pater de Filio. Benedictio que fit in Deo, confessio sola est et laudatio bonorum,  que prestita sunt ab eo. Benedictio uero que fit a Deo, in nobis impletur, dum eius beneficiis implemur. Quem autem Iudei fideles crediderunt uenturum, hunc nos uenisse credimus. In eius quippe laude celestia et terrena concinunt, quia quo nascente celestes uirtutes decantant: Gloria in excelsis Deo, et in terra pax hominibus : eo de mundi principe triumphaturo, mortales uicem laudis rependunt, dicentes: Pax in celo, et gloria in excelsis. [BEDA.] Turbe quidem refecte de quinque panibus et duobus piscibus, uoluerunt rapere Iesum et constituere regem, sed ipse fugit in montem . Nunc autem non reprimit uoces eorum, qui regnum Dauid in eo restaurandum concinunt. In quo aperte docet, quod eterni imperii esset rex  in celis, non tantum in terris, ad quod per contemptum mortis et gloriam resurrectionis et triumphum ascensionis perueniret. Hinc post resurrectionem ait discipulis: Data est mihi omnis potestas, in celo et in terra . Consonat laus turbe uoci Gabrielis, qui ait matri Domini: Hic erit magnus, et Filius Altissimi uocabitur, et dabit illi Dominus Deus sedem Dauid patris eius, et regnabit in domo Iacob in eternum . Recte ergo clamant Hosanna in excelsis, id est, salua nos in celestibus, ubi scilicet omne genu sibi flectetur celestium, terrestrium, et infernorum . Notandum quod hosanna Hebraicum uerbum, compositum est ex corrupto et integro. Salua namque siue saluifica apud eos dicitur hosi; et anna, interiectio est deprecantis.  Denique in psalmo centesimo septimo decimo, ubi septuaginta interpretes transtulerunt, O Domine saluum me fac, in Hebreo scriptum est, anna adonai osi anna. Quod interpres noster Hieronymus diligentius elucidans, ita transtulit: Obsecro, Domine, salua, obsecro. Idem namque significat: O Domine, per interiectionem obsecrantis: quod, obsecro, Domine, per ipsum uerbum obsecrationis. Hosanna itaque, salua, obsecro, significat: consumpta uocali que uerbum antecedens terminat, cum perfecte dicitur osi. Quod metrici in scandendis uersibus synalepham uocant, quamuis scriptam litteram scandentes transiliant. In hoc autem uerbo hosanna, i littera non scribitur, sed sensu  loquentium saluo, funditus intermittitur.

In crastinum autem turba multa que uenerat ad diem festum, cum audissent quia uenit iehsu Hierosolymam, acceperunt ramos palmarum, et processerunt ei obuiam et clamabant: Hosanna, benedictus qui uenit in nomine Domini, rex Isrel.

[AUGUST.] Rami palmarum, laudes sunt, significantes uictoriam qua erat Dominus superaturus mortem, et triumphaturus diabolum. Hosanna est uox letantis uel obsecrantis, ut dicunt nonnulli Hebrei, magis affectum indicans quam rem aliquam significans, sicut raca interiectio indignantis esse perhibetur. [CHRYS.] Unde secundum uocem neque Grecus, neque Latinus hoc interpretari potuit; sed secundum sensum quidam interpretantur hosanna  gloriam, alii redemptionem, alii saluifica siue saluum me fac.


L. 233[u] M. 213

Et quidam Phariseorum de turba dixerunt ad illum: Magister, increpa discipulos tuos. Quibus ipse ait: Dico uobis, quia si hi tacuerint, lapides clamabunt.

[BEDA.] Dominum magistrum appellant, quia eum uera docere nouerant. Unde mira dementia est, ueritatis discipulos dicere increpandos. Crucifixo Domino, noti eius a longe stantes, non audent eum confiteri Deum; sed petre que scisse sunt, apertis monumentis, Deum et mundi Dominum aperte clamant. Mystice, lapides clamabunt, id est, gentes conuerse  Deum clamabunt, Iudeis ex parte cecatis.


L. 236[X]

Et ut appropinquauit, uidens ciuitatem, fleuit super illam, dicens: Quia si cognouisses et tu! Et quidem in hac die tua, que ad pacem tibi, nunc autem abscondita sunt ab oculis tuis. Quia uenient dies in te, et circumdabunt te inimici tui uallo, et coangustabunt te undique, et ad terram prosternent te, et filios tuos qui in te sunt.

Litteram sic lege: Si cognouisses, quia uenient dies in te, et circumdabunt te inimici, etc., etiam tu, subaudis fleres, que modo, quia nescis quod imminet, exsultas, dum carnem uoluptatibus das. Et quidem in hac tua die, id est, in hac tua prosperitatis  claritate, que ad pacem tibi est temporalem, subaudis fleres, si cognouisses hec superuentura mala; sed nunc abscondita sunt ab oculis cordis tui. uel potest a principio capituli sub uno uersu legi usque ad, pacem tibi, hoc modo: Fleuit, dicens, quia si cognouisses etiam tu mecum, subaudis ruinam que imminet, et quidem, hoc est etiam certe, in hac die tua, ad pacem que tibi est, subaudis fleres. Nunc autem abscondita sunt, erit alius uersus, usque in finem capituli.


L. 237[II] M. 242 R. 137

Et non relinquent in te lapidem super lapidem, eo quod non cognoueris tempus uisitationis tue.

[BEDA.] Euersionem Ierusalem factum esse a Romanis  principibus uespasiano et Tito, non ignoramus. Etiam ipsa transmigratio ciuitatis nunc constructe extra portam, ubi Dominus crucifixus fuit, testatur, quod prior illa Ierusalem funditus euersa sit. Hec est causa destructionis illius, quia non cognouit Dominum quando uisitauit eam. Unde illud propheticum: Miluus in celo cognouit tempus suum, turtur et hirundo et ciconia custodierunt tempus aduentus sui, populus autem meus non cognouit iudicium Domini . Semel Dominus fleuit super ciuitatem cum perituram nuntiaret, sed quotidie per electos suos in Ecclesia plangit reprobos, qui nesciunt cur plangantur, qui iuxta Salomonem: Letantur cum malefecerint, et exsultant in rebus pessimis . Qui si damnationem suam preuiderent,  seipsos cum electorum lacrymis plangerent. Suam hic diem habet anima peruersa, que transitorio gaudet in tempore. Cui ea que adsunt, ad pacem sunt; quia dum ex rebus temporalibus letatur, dum honoribus extollitur, dum in carnis uoluptate resoluitur, dum nulla uenture pene formidine terretur, pacem habet in die sua, sed graue scandalum damnationis habebit in die extrema. Inimici sunt maligni spiritus, qui animam a corpore exeuntem obsident, quam in carne positam deceptoriis delectationibus fouent. uallo eam circumdant, quia reductis iniquitatibus quas perpetrauit ante oculos eius, ad societatem sue damnationis eam coarctant. Undique coangustant, quando ei non solum operis, uerum etiam locutionis iniquitates replicant. Tunc  anima per cognitionem reatus sui ad terram consternitur, cum caro in puluerem urgetur. Tunc in mortem filii eius cadunt, cum cogitationes illicite ex illa prodeuntes in extrema ultione dissipantur, sicut scriptum est: In illa die peribunt omnes cogitationes eorum . Lapis super lapidem intelligitur dura cogitatio super duram cogitationem: Peruersam animam uisitat Deus quotidie precepto, aliquando flagello, aliquando miraculo, ut que nescit audiat, aut dolore compuncta redeat, aut beneficiis deuicta malum quod fecit erubescat.



CAPUT CXuII.


M. 110[X]

 Et cum intrasset Hierosolymam, commota est uniuersa ciuitas dicens: Quis est hic? Populi autem dicebant: Hic est iehsu propheta a Nazareth Galilee.

[HIERON.] Miratur ciuitas frequentiam turbe, nesciens de eo ueritatem, cui obuiam cum laudibus occurrunt. A minoribus uero incipit confessio, ut ad maiores perueniat.


A. 211[I] M. 121 M. 238 L. 21

Et intrauit iehsu in temptum Dei.

Ingressus templum, dedit nobis exemplum, ut quocunque imus, primum domum orationis si ibi est, adeamus, et per orationes Deo commendati,  ad agenda negotia secedamus. Deinde ostendit in templo, quia predicta ruina maxime ex sacerdotum culpa fuit, et inde radix perditionis processit. [CHRYS.] Medicus quando ad infirmum ingreditur, de stomacho eius statim interrogat, ne si infirmus fuerit, totum corpus infirmetur. [BEDA.] Cor autem et stomachus sacerdotium intelligitur, per quod populus spiritualiter gubernari debet. Unde si sacerdotes peccauerunt totus populus conuertitur ad peccandum. Unusquisque enim Christianus pro suo peccato reddit rationem, sacerdotes autem non tantum pro suis, sed et pro omnium subiectorum peccatis. Et quemadmodum uidens arborem foliis pallentibus marcidam, intelligis quia aliquam culpam habet circa radicem, ita cum uideris indisciplinatum  populum, sine dubio cognosce quia sacerdotium eius non est sanum.

Et cum fecisset quasi flagellum de funiculis, eiiciebat omnes uendentes et ementes in templo, oues quoque et boues, et mensas nummulariorum effudit, es, et cathedras uendentium columbas euertit, et dicit eis: A. Auferte ista hinc, et nolite facere domum Patris mei domum negotiationis. R. M. L. Scriptum est: Domus mea domus orationis uocabitur omnibus gentibus, uos autem fecistis eam speluncam latronum. R. Et non sinebat ut quisquam uas transferret per templum.

[HIERON.] De uasis mercationis interdixit, non de uasis Deo dicatis. Sciendum quod iuxta mandata legis, de cunctis pene regionibus Iudeorum populo  confluente ad templum Domini in toto orbe famosissimum, innumerabiles immolabantur hostie taurorum, arietum, hircorum, maxime in festis diebus: pauperibus, ne absque sacrificio essent, pullos columbarum et turtures offerentibus. Sed cum plerumque non haberent uictimas de longe uenientes, excogitauerunt sacerdotes quomodo predam de populo facerent, scilicet ut animalia sacrificanda non habentibus uenderent, et ea rursum reciperent. Sed cum accideret ut quidam pauperes etiam non haberent unde aues emerent, posuerunt ibi sacerdotes nummularios, qui mutuam sub cautione darent pecuniam . Sed quia lex precipiebat ut nemo usuras acciperet, excogitauerunt aliam technam,  scilicet ut pro nummulariis colybistas facerent. Cuius uerbi proprietatem latina lingua non exprimit. Colybia dicitur apud eos que nos dicimus uilia munuscula, uerbi gratia, ut fricti ciceris, uuarumque passarum, pomorumque diuersi generis. Igitur colybiste pro usuris accipiebant uarias species, ut quod in nummo non licebat, in his rebus exigerent que nummis cemuntur, quasi non hoc ipsum Ezechiel precauerit, dicens: Usuram et superabundantiam non accipietis . Hos omnes eiecit Dominus de templo. In oratorio namque nemo aliquid agere debet, nisi id ad quod factum est; unde et nomen habet. [BEDA.] Latro est, qui templum Dei in speluncam latronum conuertit, qui lucra de religione sectatur. Profecto dubium  non erat quin residentes in templo quibusdam non dantibus, lesiones quererent. [HIERON.] Secundum mysticos intellectus quotidie iehsu ingreditur in templum Patris, et eiicit de Ecclesia omnes qui sua querunt in ea, non que Dei sunt; et ideo unius criminis reos habet uendentes pariter et ementes. Qui peccata peccatis addit, quasi funem connectit, quo flagelletur. Funiculi ergo quibus negotiatores eiiciuntur, sunt incrementa actionum malarum. Unde Isaias: ue qui trahitis iniquitatem in funiculis uanitatis . Et Salomon: Funiculis peccatorum suorum unusquisque constringitur . Per boues celestis doctrine predicatores significantur. Unde Apostolus: Boui trituranti os non infrenabis . Boues ergo uendunt, qui pro pretio  Scripturas exponunt, uel ut accipiant laudes et honores a populo. uendunt etiam oues, id est, plebem. Cui? Diabolo. uel ita: Oues innocentes uestiendis sua uellera prebent. Per has ergo signantur hic opera munditie, dum pro humana laude geruntur. Quia ergo talium uitam et doctrinam Dominus ostendit reprobam, oues quoque et boues dicitur eiicere. Nummos uero mutuo dant in Ecclesia, qui non simulate celestibus, sed aperte terrenis questibus deseruiunt. Aes igitur et mensas subuertit iehsu, quia in fine ipse res quas dilexerant destruentur. Propter auaritiam sacerdotum, altaria Dei mense nummulariorum appellantur. [CHRYS.] Mensas ergo nummulariorum euertit, significans quia in templo Dei non debent esse nummi nisi spirituales,  id est, qui Dei imaginem portant, non imaginem diaboli. Aut certe mensas nummulariorum, id est, sacerdotum, dicit Scripturas: Nouo enim Testamento succedente priori, euerse sunt Scripture eorum. Quid faciunt in templo multe columbe uenales, ex quo una gratuita columba descendit in templum corporis Christi? Iam non est placiturum Deo templum, id est Ecclesia, in sacrificio columbarum, sed in Spiritu sancto. Unde propheta: Non accipiam de domo tua uitulos, neque de gregibus tuis hircos. Quoniam mee sunt omnes fere siluarum, iumenta in montibus et boues. Cognoui omnia uolatilia celi . Non uult Deus sacrificia sed fidem. Unus taurus est oblatus pro uniuerso grege. [HIERON.] uendentes autem columbas in Ecclesia sunt  illi qui uendunt gratiam Spiritus sancti, ut subiectos populos deuorent. De quibus dicitur: Qui deuorant plebem meam sicut escam panis . In cathedris magistrorum dignitas indicatur, que ad nichilum redigitur, cum mista fuerit lucris. [GREGOR.] Illos quoque pariter Dominus intra sanctam Ecclesiam detestatur, qui per sacros ordines ad eum appropinquantes, non eisdem ordinibus uirtutum merita, sed subsidia uite presentis exquirunt. [AUGUST.] Ergo quando aliquid patiuntur propter iniquitates suas, hi omnes qui uel ficte bona uel aperte mala faciunt in Ecclesia, agnoscant quia Dominus fecit flagellum de resticulis peccatorum suorum, et admonet eos ut mutent se, et non sint negotiatores,  ne tandem audiant: Ligate illis manus et pedes, et proiicite in tenebras exteriores. [BEDA.] Amplius. Templum Dei in ciuitate est uita religiosa in plebe. Et multi dum pro religionis habitu sacrorum ordinum locum percipiunt, religionis officium in commercium terrene negotiationis conuertunt. In templo uendunt, qui hoc quod quibusdam iure competit premio largiuntur. In templo emunt, qui quod facere debent contemnunt, et a patronis redimunt. Quibus dicitur: Fecistis domum meam speluncam latronum, quia dum peruersi locum religionis tenent, ibi per malitiam occidunt, ubi per orationem uiuificare debuerunt. Mens fidelium est Dei templum: que tunc fit latronum spelunca, quando, relicta sanctitate, conatur agere unde proximis ualeat nocere.  Non sit ergo in domo pectoris nostri negotiatio, non uendentium ementiumque commercia, non donorum cupiditas. Notandum siue semel factum fuerit hoc de eiectis de templo, siue bis, ut quibusdam uisum est quia Ioannes longe alio ordine narrat quam ceteri: nil tamen repugnat narrationi, modo antecedentia recapitulanti, modo sequentia preoccupanti.


A. 21[X]

Recordati uero sunt discipuli eius quia scriptum est: Zelus domus tue comedit me .

[AUGUST.] Zelo domus Dei comeditur qui omnia ibi peruersa satagit emendare. Si emendare non potest, tolerat, gemit, sustinet paleam, ut intret in  horreum. uerbi gratia: uides fratrem concurrere ad theatrum? prohibe, mone, contristare. uides concurrere ad uinum; prohibe, si potes. Amicus est? admoneatur leniter. Uxor est? seuerissime refrenetur. Sic zelus domus Dei comedit te. Si autem frigidus et marcidus dixeris in corde tuo: Quid ad me aliena peccata? sufficit mihi meam animam seruare Deo, profecto non uenit tibi in mentem seruus ille qui talentum abscondit.


M. 212[X]

Et accesserunt ad eum ceci et claudi in templo, et sanauit eos.

[HIERON.] Inter omnia signa uidetur hoc mirabilius, quod unus homo ad flagelli uerbera tantam eiecit  multitudinem, illis quorum lucra destruebat in eum seuientibus. Igneum enim quiddam atque sidereum radiabat ex oculis eius, et diuinitatis maiestas lucebat in facie.


M. 213[u] L. 235

uidentes autem principes sacerdotum et Scribe mirabilia que fecit, et pueros clamantes in templo et dicentes, Hosanna filio Dauid, indignati sunt, et dixerunt ei: Audis quid isti dicunt? iehsu autem dicit eis: Utique. Nunquam legistis: Quia ex ore infantium et lactentium perfecisti laudem? 

[CHRYS.] Quam moderate temperauit responsionem. Non dixit quod calumniatores audire uolebant, bene faciunt pueri ut mihi testimonium perhibeant;  nec rursum ait: Errant pueri, quasi diceret, Ignoscere debetis etati, sed testimonium protulit ex psalmo. Si recordemur turbe precedentis et subsequentis superius clamando, intelligimus quia infantes erant non etate, sed cordis simplicitate. Nam infantes lactentes nec intelligunt nec laudant. Illi autem pueri lactentes dicebantur, quia ita mirabilium delectatione excitati clamabant, quasi lactis suauitate puer delectatur. Et omnis simplex doctrina lac dicitur, quia delectat sicut lac sine dolore dentium sugitur.


A. 23[Iu] M. 141 R. 77

Responderunt ergo Iudei et dixerunt ei: Quod signum ostendis nobis, quia hec facis?

 Non ausi manus iniicere, signum querunt, quare solita commercia de templo proiicere debuerit. Merito autem purgat figurale templum, quia mundissimum corporis sui templum ab hominibus morte solutum suscitabit cum Patre ut Deus. Et hoc est quod sequitur.


A. 24[X]

Respondit iehsu et dixit eis: Soluite templum hoc, et in tribus diebus excitabo illud. Dixerunt ergo Iudei: Quadraginta et sex annis edificatum est templum hoc, et tu tribus diebus excitabis illud? Ille autem dicebat de templo corporis sui.

[ALBINUS.] Destructo a Chaldeis templo, quod Salomon septem annis perfecit, et laxata captiuitate  post septuaginta annos, ad iussionem Cyri Perse reedificari ceptum est, sed filii transmigrationis illud consummare nequiuerunt ante quadraginta sex annos, propter gentium uicinarum impugnationem. Qui numerus congruit humano corpori. Tradunt namque physici formam humani corporis tot dierum spatio perfici. Sex primis diebus a conceptione, lactis habet similitudinem, nouem sequentibus conuertitur in sanguinem, duodecim sequentibus solidatur, reliquis decem et octo formatur ad lineamenta membrorum. [AUGUST.] Ecce quadraginta quinque, quibus adiice illum diem quo corpus per membra discretum incipit crescere. Hic etiam numerus in litteris nominis Adam secundum Grecos inuenitur: , alpha, enim designat unum; , delta,  quatuor, item , alpha, unum; , my, quadraginta. Que quatuor littere designant Adam dispersum per quatuor partes mundi in filiis suis: ideo in principiis nominum partium mundi he quatuor littere leguntur: , anatole, namque dicitur oriens, , dysis, occidens, , arctos, septentrio, , mesembria, meridies. Et quia in Adam numerus intelligitur, qui est quadraginta sex tanquam de aliquo edificato, sub hoc numero sumpsit Christus de Adam templum corporis sui per Mariam uirginem. Illi dicitur, Terra es, et in terram ibis , et hic de se ait: Soluetis templum hoc, et ego excitabo illud. Excitatur itaque in Christo dispersus Adam, et de quatuor partibus mundi colligitur in unum corpus Christi, quod est Ecclesia.  Unde dicitur electos esse congregandos a quatuor uentis.



CAPUT CXuIII.


L. 207[uIII] R. 136

Respiciens autem, uidit eos qui mittebant munera sua in gazophylacium, diuites

[BEDA.] Gazophylacium appellatur locus ubi diuitie seruantur, quia Grece , phylaxe, seruare dicitur, et gaza lingua Persica diuitie uocantur. Erat autem arca foramen habens desuper, posita iuxta altare ad dexteram ingredientibus domum Domini, in quam mittebant sacerdotes ostia custodientes, pecuniam que deferebatur ad templum, atque  seruabatur ad instaurationem eiusdem templi; lege uerba dierum.

uidit autem et quamdam uiduam pauperculam, mittentem era minuta duo, quod est quadrans. Et conuocans discipulos suos, ait illis: uere dico uobis quia uidua hec pauper plus quam omnes misit.

Quadrantem uocant calculatores quartam partem cuiusque rei, ueluti loci, temporis, pecunie. Forsitan ergo hic quartam partem sicli, id est quinque obolos significat. Moraliter intimatur quam sit acceptabile Deo quidquid bono animo offerimus. Cor nimirum et non substantiam pensat Deus, nec perpendit quantum in eius sacrificiis, sed ex quanto proferatur. Iuxta allegoriam diuites qui in gazophylacium munera mittebant Iudeos designant, de  iustitia legis elatos; uidua uero pauper Ecclesie simplicitatem significat. Que recte pauper uocatur, quia et superbie spiritum et mundi diuitias abiecit. uidua est, quia uir pro ea mortuus est. Hec in gazophylacium minuta duo mittit, quia in conspectu Dei dilectionem eius et proximi, seu fidem et orationem defert.

Nam omnes hi ex abundanti sibi miserunt in munera Dei; hec autem ex eo quod deest illi, totum uictum suum quem habuit, misit.

Ex eo quod deest illi, intelligitur bona uoluntas eius: quia quod potuit misit, et quod non potuit desiderauit. Iudeus mittit diuitias ex abundantia, quasi orando dicat apud se: Deus, gratias ago tibi  quia non sum sicut ceteri hominum, raptores, iniusti , et cetera. Ecclesia omnem uictum suum in Dei munera mittit, quasi orando dicat: Nil meis meritis attribuo, Domine Deus, propitius esto mihi peccatori 


L. 214[X]

Dixit autem et ad quosdam, qui in se confidebant tanquam iusti, et aspernabantur ceteros, parabolam istam: Duo homines ascenderunt in templum, ut orarent: unus Phariseus, et alter publicanus.

Ascenderunt, inquit, et ascensus templi quindecim graduum erat. Diligenter ostendit, non ex operibus esse gloriandum, sed humiliter in Dei gratia confidendum. Publicanus ad humilitatem pertinet  Ecclesie, Phariseus ad nequitiam superbie.

Phariseus stans, hec apud se orabat: Deus, gratias ago tibi, quia non sum sicut ceteri hominum, raptores, iniusti, adulteri, uelut etiam hic publicanus.

Quatuor sunt species, quibus omnis tumor arrogantium demonstratur, cum aut bonum a semetipsis se habere existimant: aut si desuper datum credant, pro meritis datum sibi putant: aut cum iactant se habere quod non habent: aut despectis ceteris, singulariter uolunt uideri habere quod et habent [non habent], ut iste Phariseus. Unde absque iustificatione de templo discessit, quia publicano se iactanter pretulit.

 Ieiuno bis in sabbato, decimas do omnium que possideo.

Ezechiel dicit animalia ostensa sibi fuisse oculis plena , quia sanctorum actio undique debet esse perspecta. Sed nos sepe dum aliis rebus intendimus, alias negligimus. Phariseus ad abstinentiam, ad misericordiam oculum habuerat: sed ad humilitatis custodiam non habebat. Et quid prodest ciuitatem custodiri, si unum foramen relinquatur unde ab hostibus intretur?

Et publicanus a longe stans, nolebat nec oculos ad celum leuare, sed percutiebat pectus suum, dicens: Deus, propitius esto mihi peccatori. Dico uobis, descendit hic iustificatus in domum suam ab illo.

Id est, ad comparationem illius uel plus quam  ille: quia ille apud se de operibus, hic uero apud Deum ex fide iustificatus est. A longe stare, nec oculos leuare, indicia sunt humilitatis, quam Deus de prope aspicit. Iste conscientiam premit, sed spem subleuat, pectus percutit, penas de se exigens ut Deus parcat, confitetur ut Deus ignoscat, ignorat Deus quod iste agnoscit. Tondere autem pectus quid est, nisi arguere quod latet in pectore, et euidente pulsu occultum castigare peccatum? Typice, Phariseus Iudeorum est populus, qui ex iustificationibus legis extollit merita sua, et superbiendo recedit. Publicanus uero gentilis, qui humiliter peccata sua confessus, appropinquat Deo et exaltatur.


L. 215[u] M. 231

 Quia omnis qui se exaltat, humiliabitur: et qui se humiliat, exaltabitur.

Posita Pharisei et publicam controuersia, data est iudicis sententia: et confirmatur, ut superbia caueatur.


M. 214[uI] R. 120

Et relictis illis, cum iam uespera esset hora, abiit foras extra ciuitatem in Bethaniam, ibique mansit.

[HIERON.] Relictis incredulis, iuit in Bethaniam, que interpretatur domus obedientie, iam tunc uocationem gentium prefigurans. uespere facto iuit, quia in Iudeis tenebras reliquit sol egrediens. In urbe maxima hospitem non inuenit, sed in agro paruulo apud Lazarum et sorores eius, quorum uicus  Bethania est.


M. 140[uI] R. 76

Et sciens turba quod exiit extra ciuitatem, secuti sunt eum, et suscipiens eos quibus necessaria erat cura, sanabat.

Cum Domino ingredienti ciuitatem maximo uoto quam multi occurrerint, et deinde mirabilia que fecit uiderint, quis negare audeat quin turba saltem cui necessaria erat cura, secuta sit egredientem? Omnem quippe curabat languorem, ut quibus sermo non suaserat credere, opera suaderent. Unde Ioannes ait: Cum autem esset Hierosolymis in pascha in die festo, multi crediderunt in nomine eius, uidentes signa que faciebat . Similem curationem  referunt. Mattheus capitulo centesimo sexagesimo, et Marcus in illius concanonico.



CAPUT CXIX.


A. 24[X]

Erat autem homo ex Phariseis, Nicodemus nomine, princeps Iudeorum. Hic uenit ad Iesum nocte, et dixit ei: Rabbi, scimus quia a Deo uenisti magister. Nemo enim potest hec signa facere que tu facis, nisi fuerit Deus cum illo.

[AUGUST.] Nicodemus uenit ad Iesum nocte, uel quia metuit offendere populum, cum esset unus de principibus; uel quia magister erat in Isrel, palam discere erubuit. Nox itaque significat litteram legis, uel ignorantiam cordis uel timorem. Nicodemus uero  unus ex his qui per signa crediderant figura est catechumenorum: nam licet credant, quadam tamen nocte sacramentorum ad baptismum perueniunt, ubi de inuio tenebrarum ad uiam celestis luminis renati transeunt. Si enim tantum ualuit baptismatis figura, ut per Moysen baptizati in nube et in mari ad manna perducerentur, nonne per uerum baptisma ad idem perueniri poterit? Quid est manna? Ego sum, inquit, panis uiuus qui de celo descendi.

Respondit iehsu et dixit ei: Amen, amen dico tibi, nisi quis renatus fuerit denuo, non potest uidere regnum Dei.

Id est, non potest me cognoscere, qui sum regnum Patris, qui sum uisio ueritatis. Quia Nicodemus aperta signa prudenter notauit, de secunda natiuitate  ac de ceteris fidei mysteriis plenius doceri meruit.

Dicit ad eum Nicodemus: Quomodo potest homo nasci cum sit senex? Nunquid potest in uentrem matris sue iterato introire et nasci?

Spiritus ei loquitur, et ipse carnem sapit suam, non Christi: sicut illi qui putauerunt Dominum posse coqui et manducari concisum sicut agnum, quando Dominus dixit: Nisi quis manducauerit cartem meam et biberit sanguinem meum, non habebit uitam in se , et statim recedentes, non amplius sunt eum secuti. Dominus autem hoc remanentibus exposuit, dicens: Spiritus est et uita quod dixi, nam spiritus uiuificat, caro autem nichil prodest  , ne carnaliter intelligerent quod dixerat. Ita Nicodemus nondum nouerat parentes qui generant ad uitam. Una enim generatio est carnalis, altera est spiritualis. Sciendum quomodo uterus non potest repeti, sic nec baptismus. Qui nascitur de catholica Ecclesia, tanquam de Sara nascitur, qui autem de heresi, tanquam de ancilla. Aduertite cur Dominus dicat: Ego sum Deus Abraham et Isaac et Iacob , quasi Ne qui ante istos fuit, et Moyses qui post, sancti patriarche non essent. In his quippe tribus inuenimus peperisse liberas et ancillas, quod totum figura est, ut ait Apostolus: Hec autem in figura contingebant illis . Et illud: Scripta sunt, inquit, propter nos, in quos finis seculorum uenit . In generationibus autem liberarum  et ancillarum quatuor sunt genera hominum, in quibus completur forma totius Christianitatis. Ancillas accipiamus in malis, liberas in bonis. Aut igitur libere pariunt bonos, ut Sara Isaac ; aut malos et bonos, ut Rebecca Esau et Iacob ; aut male malos, ut Agar Ismel ; aut male bonos et malos, ut ancille Iacob . Ad hanc similitudinem aut boni baptizant bonos, ut Ananias Paulum : aut malos, ut Philippus Simonem Magum , aut mali bonos et malos, ut predicatores quidam, quos dicit Apostolus non caste solere annuntiare Euangelium, tolerans eos in societate Christiana, et dicens: Quid enim, dum omni modo siue occasione, siue ueritate Christus annuntietur? Et in hoc gaudeo? . Non de alieno malo gaudebat, sed quia uerum predicabatur. Si quos isti sui similes baptizabant, tunc mali malos. Si quos uero tales quales admonet Dominus, cum dicit: Que dicunt facite, que autem faciunt, facere nolite , tunc mali bonos baptizabant. Quomodo ergo in filiis Iacob non obfuit illis qui nati sunt de ancillis, quominus tenerent terram promissionis cum fratribus ex equo, sed preualuit semen paternum; sic quicunque per malos baptizantur, quanquam ex malis nati sint, tamen quia ex semine uerbi Dei, quod figuratur in Iacob, nati sunt si boni esse uoluerint, hereditatem cum fratribus possidebunt. [BEDA.] Siue ergo hereticus, siue schismaticus, siue facinorosus quisque in confessione sancte Trinitatis baptizet,  non ualet ille rebaptizari a Catholicis, ne confessio uel inuocatio tanti nominis uideatur annullari. Et in utero Ecclesie magna lucta est inter bonos et malos, sicut Iacob et Esau luctabantur , et semper mali persequuntur bonos, ut Ismel Isaac. Ideo namque dixit Sara Abrahe: Eiice ancillam et filium eius, quia illusionem uidit in lusu, non ideo quia ludebat Ismel cum filio suo . Unde Apostolus: Sicut tunc ille qui secundum carnem natus erat, persequebatur eum qui secundum spiritum, ita et nunc . Secundum carnem nati sunt dilectores mundi, secundum spiritum amatores Christi. Plus ergo nos persequuntur, qui nos illudendo seducunt ita. ueni, ueni  baptizare hic; hic habes uerum baptismum. Isme ergo non ideo fuit exheredatus, quia ex ancilla natus, sed quia superbus fuit. Nam si esset ideo ex heredatus, filii Iacob non admitterentur ad hereditatem. Quod autem Sara affligit ancillam Agar, non dicitur persecutio, sed correctio. Unde etiam angelus fugienti dicit: Reuertere et humiliare sub manu domine tue . Sic boni principes hereticos et quoslibet perniciosos Ecclesie exsiliis et aliis legalibus penis iuste affligunt

Respondit iehsu: Amen, amen dico tibi, nisi quis renatus fuerit ex aqua et Spiritu, non potest introire in regnum Dei.

Sensus est: Quisquis renasci contempserit ex uisibili sacramento aque et Spiritu sancto, et in hoc  neglectu uitam finierit, a regno Dei in perpetuum exclusus erit. Quicunque uero non percepto regenerationis lauacro, pro Christi confessione moriuntur, tantum eis ualet ad dimittenda peccata, quantum si abluerentur sacro fonte baptismatis. Qui enim dixit: Si quis non renatus fuerit ex aqua et Spiritu, non intrabit in regnum celorum, alia sententia istos fecerit exceptos, ubi non minus generaliter ait: Qui me confessus fuerit coram hominibus, confitebor et ego eum coram Patre meo . Equidem sanguis et aqua que de uulnere lateris percussi Christi exiuerunt, typum martyrii et baptismi, quo itur ad celum, pariter pertulerunt. Denique si quos in fide Christi et in caritate non ficta radicatos, excludat articulus mortis a sacramento  baptismi, constat quia non excluduntur a salute. Martyres enim sunt coram Deo, si puro corde martyrio parati erant, et baptizati sunt in igne et Spiritu, iuxta quod Dominus predixit apostolis: uos autem baptizabimini in Spiritu sancto non post multos hos dies . Hinc est quod ait Ambrosius de ualentiniano: »uentrem meum doleo , ut prophetico utar exemplo, quia quem regeneraturus eram, amisi.« Ille tamen gratiam quam poposcit, non amisit. Augustinus libro quarto de baptismo: »Considerans latronem cui dictum est, hodie mecum eris in paradiso , inuenio non tantum passionem pro nomine Christi, id quod de baptismo deest, supplere posse, sed etiam fidem conuersionemque cordis, si forte ad celebrandum  mysterium baptismi in angustiis temporum succurri non potest.« [BEDA.] Quantum itaque ualeat etiam sine uisibilis baptismi sacramento, quod ait Apostolus: Corde creditur ad iustitiam, ore autem confessio fit ad salutem : tunc impletur inuisibiliter, cum ministerium baptismi non contemptus religionis, sed articulus necessitatis excludit. Sciendum quoniam Augustinus hanc sententiam non retractauit, ut quidam falso putant; sed illud quod in exemplo dixerat, latronem non fuisse baptizatum, quia incertum est utrum fuerit baptizatus an non. Quod igitur alibi ait, cathecumenum, quamuis in bonis operibus defunctum, uitam habere non credimus, nisi martyr fuerit, hoc et similia  de contemnentibus sacramentum baptismi dicta sunt.

Quod natum est ex carne, caro est; et quod natum est ex spiritu, spiritus est.

Spiritualem natiuitatem distinguit a carnali. Ex Spiritu sancto spiritus noster, id est anima nascitur in Deo, cum ei per gratiam Dei, que Spiritus sanctus intelligitur, peccata remittuntur, ne propter ea damnationis penam incurrat. Non enim caro, sed anima sentire potest uel puniri, nec pena peccati remittitur nisi ei quod potest puniri.

Non mireris quia dixi tibi, oportet uos nasci denuo. Spiritus ubi uult spirat, et uocem eius audis, sed non scis unde ueniat aut quo uadat. Sic est omnis qui natus est ex spiritu.

 Spiritus potestatem habet, quibus uult, gratiam remissionis impertiri, et uocem eius corporalem audis, eo loquente in sanctis predicatoribus, iuxta illud: Non enim uos estis qui loquimini, sed spiritus Patris uestri qui loquitur in uobis . uerumtamen ignoras unde illa uox per intelligentiam ad quosdam ueniat, id est, qua de causa eodem spiritu agente, quidam fortasse minus eruditi uocem illam intelligant, et quo, id est, pro quo uadat ab aliis eque presentibus, hoc est, sine intelligentia transeat ab illis. Ad hunc modum fit illa natiuitas, que est ex spiritu, te uidelicet nesciente discutere, quomodo id Spiritus inuisibiliter agat, ubi ipse nichil corporaliter operatur. Ne mireris ergo de hoc scilicet quod agit spiritus in illa generatione, si nescias.  [BEDA.] uel ita: Spiritus in potestate habet, ut cuius uult cor illustret, et si, te presente, quempiam ad horam repleuerit, uocem quidem eius spiritus audis, sed nescis unde ueniat, et quo uadat, id est, quomodo cor illius intrauerit, uel quomodo redierit. Natura enim inuisibilis est. Sic inuisibiliter incipit renatus esse agente spiritu quod non erat, ita ut infidelis nesciat unde ueniat et quo uadat, id est, qua gratia ueniat in adoptionem filiorum Dei, et uadat in perceptionem celestis regni. Que quia incognita sunt carnali, iterum querit.

Respondit Nicodemus, et dixit ei: Quomodo possunt hec fieri? Respondit iehsu et dixit ei: Tu es magister in Isrel, et hec ignoras?

[AUGUST.] Quid quasi insultabat Dominus huic  magistro? uolebat illum nasci ex spiritu, quod nequit nisi humilis. Ille autem inflatus erat, et alicuius momenti sibi esse uidebatur, quia doctor erat Iudeorum.

Amen, amen dico tibi, quia quod scimus loquimur, et quod uidimus testamur, et testimonium nostrum non accipitis.

Si essent humiles ex spiritu nati, crederent ea que Dominus cum prophetis et apostolis testatur foris mundo de his que uidentur in abscondito Dei. Euangelista Ioannes in consuetudine habet geminare amen in confirmatione diuinorum uerborum, illud attendens quod Dominus ait: Sit sermo uester, Est, est , hoc est, per duplicitatem nichil  dicatis, sed sicut profertis ore, credatis corde. Tale est ergo, amen, amen, ac si diceret: Gemina id ueritate tam oris quam cordis pronuntio.

Si terrena dixi uobis, et non creditis: quomodo si dixero uobis celestia, credetis?

[AUGUST.] Sensus est: Si non creditis nec etiam intelligitis, quia templum possum suscitare deiectum a uobis, quod terrenum est: quomodo credetis, quia per Spiritum possunt homines regenerari? Hunc tamen per increpationem inuitatum ad humilitatem, instruit adhuc de diuina et humana sui natiuitate, de passione, et ascensione, et aliis pluribus. Unde sequitur:

Et nemo ascendit in celum, nisi qui descendit de celo, Filius hominis qui est in celo.

 Nemo ascendit, id est ascendere facit ad eminentiam superne uite nisi qui inde descendit humiliando se, id est, Filius Dei, qui est uerbum Patris, nostram assumendo infirmitatem, secundum quam dicitur minor Patre. Descendit, inquam, per hoc Filius hominis effectus, qui tamen in celo est, hoc est, in illa equalitate Patris quam ante habuit. Assumens quippe quod non erat, non amisit quod erat. [AUGUST.] Aliter: Deus diuinitatem suam non indignam censuit nomine filii hominis, sicut carnem suam dignatus est nomine Filii Dei, ne quasi duo Christi dicerentur. Et ita per distantiam diuinitatis et infirmitatis, Filius Dei manebat in celo, filius hominis ambulabat in terra. Per unitatem uero persone que in duobus naturis unus Christus  est, et Filius Dei ambulabat in terra, et idem ipse filius hominis dicitur descendisse de celo, et ante passionem fuisse in celo. Sensus ergo est: Nemo ascendit in celum, namque descendit, ut in illo et cum illo unum essent, qui per illum ascensuri erant. Dominus ascendit, corpus autem non ascendit, sed leuatum est in celum, illo leuante qui ascendit. [AUGUST.] Si quis enim descendat, uerbi gratia, de monte nudus, cum autem ascenderit, uestiat se recte utique dicimus, nemo ascendit nisi qui descendit; nec uestem consideramus quam secum leuauit, sed ipsum qui uestitus est, solum dicimus ascendisse.

Et sicut Moyses exaltauit serpentem in deserto, ita  exaltari oportet filium hominis, ut omnis qui credit in ipso non pereat, sed habeat uitam eternam.

[ALBINUS.] Pertesus in eremo longi laboris populus Isrel, murmurauit contra Dominum et Moysen, ideoque Dominus immisit in illum ignitos serpentes. Cum igitur Moyses orasset, iussit eum Dominus facere serpentem eneum, et plagis percussos aspicere in eum ut uiuerent. [AUGUST.] Qui sunt serpentes mordentes? Peccata. Quis serpens exaltatus? Mortuus Dominus in cruce, qui per effigiem serpentis figuratur, quia a serpente mors. Liberantur ergo qui eum fide intuentur, a plagis ignitorum serpentium, id est ab incentiuis uitiorum, que animam pungunt in mortem.

Sic enim dilexit Deus mundum, ut Filium suum  unigenitum daret, ut omnis qui credit in eum, non pereat, sed habeat uitam eternam.

Aperit causam humane salutis, dilectionem scilicet Dei Patris ex quo est omnis restauratio uel institutio per Filium suum in Spiritu sancto. Idem dicit ex Filio Dei, quod supra ex filio hominis credentes consequi, ut qui per quem in deitate conditi sumus, per eumdem in homine restauremur.

Non enim misit Deus Filium suum in mundum, ut iudicet mundum, sed ut saluetur mundus per ipsum.

uenit Saluator ut saluet, non ut iudicet, id est damnet: Sed si iudicatur homo, ex se habuit, quia non credidit.

Qui credit in eum, non iudicatur. Qui autem non  credit, iam iudicatus est, quia non credidit in nomine unigeniti Filii Dei.

Nondum apparuit iudicium, sed iam factum est. Nouit enim Dominus qui sunt eius . [AUGUST.] Nouit qui permaneant ad coronam, qui ad flammam. Nouit in area sua triticum, nouit paleam, nouit segetem, nouit et zizania. Non eos audiamus, qui negant ex hoc loco diem iudicii futurum. Dicunt enim: Si et ille qui credit, non ueniet in iudicium: et ille qui non credit, iam iudicatus est: ubi sunt quos iudicaturus est Dominus in die iudicii? Non intelligunt preteritum tempus poni pro futuro. Nam iudicatus est, dicitur damnatus est Dei prescientia, qui nouit quid immineat non credentibus, et ubi dicitur, non ueniet ad iudicium;  ita intelligendum est, non ueniet ad damnationem.

Hoc est autem iudicium, quia lux uenit in mundum, et dilexerunt homines magis tenebras quam lucem. Erant enim eorum mala opera. Omnis enim qui male agit, odit lucem; et non uenit ad lucem, ut non arguantur opera eius.

Iudicium dicit eternam damnationem, quod erit non cognoscere Deum, sicut eterna uita est cognoscere eum. Quia lux uenit, uerbum scilicet in carnem, et excitat et mouet homines cognoscere sua mala in quibus omnes sunt, profecto illi iudicantur, qui oderunt, admonentem lucem; et fugant, ne arguantur mala eorum, que sunt impietas, incredulitas, odium eterne lucis, et nolle eam aspicere, sed uelle in tenebris peccatorum remanere. Utique  omnis qui est intentione mali, cum amore ipsius mali operatur, odit lucem, que detegit mala: et ita non uenit ad lucem, ut ei iungatur; sed fugit, ne mala que diligit arguantur.

Qui autem facit ueritatem, uenit ad lucem, ut manifestentur opera eius, quia in Deo facta sunt.

Quia initium boni est accusatio mali, ueritatem facit, id est, ea que ueritas iubet, quicunque admonitus per lucem, sua mala accusat, ut hec eius accusatio et alia bona que facit, manifestentur quod illuminatione diuina facta sunt. [AUGUST.] Qui uult ergo uenire ad lucem, non tantum a grandibus se peccatis abstineat, sed etiam a minoribus ueram confessionem faciat, quoniam plura minuta peccata,  si negligantur, occidunt. Nam minute gutte flumen implent, et minuta grana arene, si multa sint, opprimunt nauem. Et hoc facit sentina neglecta, quod fluctus irruens, paulatim intrat aqua per sentinam, sed diu intrando et non exhauriendo, mergit nauem. Et quia Deus peccatores flagellat ad emundationem in hoc seculo, ferto patrem erudientem, ne sentias iudicem punientem.


A. 86[X]

Et reuersi sunt unusquisque in domum suam. iehsu autem perrexit ad montem Oliueti, et diluculo uenit iterum in templum. Et omnis populus uenit ad eum, et sedens docebat eos

Reuersis uniuersis, qui secuti fuerant eum de ciuitate,  peruenit Bethaniam, que est in monte Oliueti. Ne mireris si nocte illuc uenerit, si nocte Nicodemo predicauerit, de quo alibi legitur, quia erat pernoctans in oratione Dei . Legis etiam quod ante passionem Hierosolymis peracta cena, et hymno dicto, exiit cum discipulis secundum consuetudinem in montem Oliueti . [ALBINUS.] Mons Oliueti, sublimitatem Dominice pietatis et misericordie designat, unde nobis chrisma, id est, unctio qua ungimur, ut contra diabolum luctemur. Eleos Grece misericordia, oliuetum uocatur oleon, et unctio olei fessis et dolentibus membris affert leuamen. Oleum preeminet et confestim transcendit, quemcunque liguorem ei superfundas. Suauis autem est Dominus uniuersis, et miserationes eius  super omnia opera eius . Tempus diluculi, demonstrat lucem Euangelii exortam, remota umbra legis. Quotidie in templo sol iustitie diluculo oritur, cum peccatores ad se uenientes misericorditer Spiritus sancti illustratione clarificat. Sessio est humilitas incarnationis, qua miseretur et docet.



CAPUT CXX.

Adducunt autem Scribe et Pharisei mulierem in adulterio deprehensam, et statuerunt eam in medio, et dixerunt ei: Magister, hec mulier modo deprehensa est in adulterio. In lege autem Moyses mandauit nobi huiusmodi lapidare. Tu ergo quid dicis? Hec autem dicebant tentantes eum, ut possent eum accusare.

[AUGUST.] Putabant Dominum uel misericordem  futurum in iudicando, uel iniustum. Si secundum legem discerneret hanc esse lapidandam, deriderent quasi non habentem mansuetudinem quam predicabat, pro qua populus eum diligebat. Si lapidare uetaret, in hoc dicerent hostem legis et contrarium Moysi, imo Deo auctori, et ideo cum adultera reum mortis.

iehsu autem inclinans se deorsum, digito scribebat in terra. Cum autem perseuerarent interrogantes eum, erexit se, et dixit eis: Qui sine peccato est uestrum, primus in illam lapidem mittat.

Digito Dei lex scripta est, sed propter duros in lapide. Nunc ipse legislator de sede Patris inclinatus in mundum, ad reclinanda peccata humani generis,  in terra scribebat, quia fructum querebat. Exarat quotidie terram digito, cum tangit corda audientium Spiritu sancto. [AUGUST.] Amplius: Scribebat in terra, tanquam accusatores scribendos in terra significaret, nos autem in celo. Capitis inclinatio humilitatem demonstrat. [ALBINUS.] Amplius: Per digitum qui articulorum compositione flexibilis ést, subtilitas discretionis exprimitur; per terram, cor humanum quod fructus reddere solet. [AUGUST.] Ergo antequam aliquem diiudicemus, conscientiam nostram uideamus, et iusta examinatione dirimamus, unde illis dicit: Qui sine peccato est uestrum, in illam lapidem mittat. Quasi dicat: Ascendat unusquisque tribunal mentis sue, et inueniet se peccatorem. Ergo aut istam dimittite, aut  cum illa penam legis excipite. Puniatur peccatrix sed non a preuaricatoribus legis. Ecce plena iustitia, ut iustus mala puniat. Reus minister etsi occidat reos, tamen non debet, quia reus est.

Et iterum se inclinans, scribebat in terra. Audientes autem hec, unus post unum exibant, incipientes a senioribus, et remansit solus iehsu, et mulier in medio stans.

Remansit solus, scilicet ab illis, quia discipuli manent cum eo, in medio quorum stat mulier. Ideo iterum scripsit in terra ex more consuetudinis humane, uultum alio uertens, ut illis liberum esset exire, quos preuidebat citius exituros, quam plura interrogaturos. Auerso itaque uultu, non dignatur cadentes respicere, sed dat locum fugiendi.

 Erigens autem se iehsu, dixit ei: Mulier, ubi sunt qui te accusabant? Nemo te condemnauit? Que dixit: Nemo, Domine. Dixit autem iehsu: Nec ego te condemnabo, uade, et iam amplius noli peccare.

Erectus prius in iudicio iustitie, erectus item dat sententiam misericordie, quia hoc utrumque facere est diuine potentie. Quia mulier poterat timere, ne ipse qui sine peccato est, eam puniret: dicit ei, ut misericors preterita dimittens, nec ego te condemnabo, ut iustus, ne amplius peccet interdicens. Propter illos qui desperant, proposuit Dominus indulgentie potum; propter illos qui spe periclitantur et dilationibus illuduntur, fecit diem mortis incertum.



CAPUT CXXI.


 M. 204[uI] L. 120

Mane autem reuertens in ciuitatem, esuriit. Et uidens fici arborem unam secus uiam, uenit ad eam, et nichil inuenit in ea nisi folia tantum. Nondum enim erat tempus ficorum. Et ait illi: Nunquam ex te fructus nascatur in sempiternum. Et arefacta est continuo ficulnea. Et uidentes discipuli, mirati sunt, dicentes: Quomodo continuo aruit?

[HIERON.] Pretermissum erat quid Dominus in itinere fecerit mane reuertens in ciuitatem, sed hic recolendo ponitur. Esuriens uenit ad ficum, sitiens uenerat ad puteum, ueritatem humane carnis in utroque ostendens, simulque insinuans, quia salutem hominum esuriebat, et fidem Ecclesie sitiebat,  estuans ad incredulitatem Isrelis. Arbor est Synagoga, que erat iuxta uiam: legem enim habebat. Folia sunt strepitus traditionum Pharisaicarum, et iactatio legis et ornatus uerborum. Potuit Saluator eadem uirtute qua arborem siccauit, etiam inimicos suos siccare, nisi exspectaret penitentiam. [HILARIUS.] Amplius: Arbor fici est Synagoga, propter similitudinem multorum granorum; secus uiam, id est, iuxta mundum. Ideo Christus in Synagoga fructum non inuenit, quia secundum mundum uiuebat, qui communis transitus est omnium nascentium. [HILARIUS.] Arbori fici flos primus in pomis est, que communiter grossa nuncupantur. Postea interne fecunditatis uirtute exuberante, eiusdem forme poma prorumpunt, et usque ad maturitatem fructuum  prouehuntur. Quibus prorumpentibus, priora decidunt, solutis eorum radicibus. Si tamen inciderit, ut si sinu uirgularum herentes, non decidant a radicibus, poma cetera maturitate preueniunt. Igitur propria est Synagoge similitudo. Primos enim fructus quos ab exordio protulerat, grossorum amisit exemplo; quia plebem eius inutilem fidelis usque ad consummationem temporum manens populus gentium protrusit. uerumtamen credentes primi ex Isrel apostoli, inter legem et Euangelium grossorum modo inherentes, ceteros resurrectionis gloria et tempore anteibunt. In huius rei forma pudorem suum Adam atque Eua huius arboris foliis texerunt, quia Synagoga infidelis et legis mandata transgrediens, impudentie sue feditates, et turpitudinum  confusionem infructuosis esset uerborum uelamentis tanquam fici foliis contectura. [AUGUST.] Qui autem dicit Christum propterea tantum fecisse miracula, ut non essent nisi miracula; potest etiam dicere illum nesciuisse, quod non esset tempus pomorum, quando quesiuit ficus in arbore. Quod ergo nouerat arboris cultor, non nouerat arboris Creator? Cum ergo esuriens quesiuit poma, significauit se aliquid aliud querere. Que enim culpa arboris infecunditas, cum eam maledixit? Illorum culpa est sterilitas, quorum uoluntate est fecunditas. Nec de existimatione fame et sermonum pompa, sed de testimonio actionum probatur homo, sicut nec de floribus ac foliis cognoscitur arbor, sed de fructu. Iudea ergo que uerba Scripture  sine operibus sonabat, digna fuit ultione punita, quam uitare debuit, arboris sterilitate perterrita. Aliud igitur intelligamus significari in miraculis Christi, quam sint ipsa miracula [HILARIUS.] Et notandum quia spem futurorum et anime salutem, curis presentium egritudinum commendauit: infidelitatis uero periculum damno arboris indicauit, ut sine detrimento eorum in quorum redemptionem uenerat, doceretur. Non incongrue Marcus introducit eum respondentem fico, quia res ipsa clamabat, quod nondum fructum, sed folia tantum haberet. Quod ergo dicit, iam non amplius in eternum quisquam fructum ex te manducet; non de tota generaliter Synagoga, sed secundum partem  maioris numeri, quam sciuit nunquam conuertendam, sic exponas: Iam ad hoc uenisti, o Iudea, ut deinceps in perpetuum nemo fructum manducet ex te, id est, ullus iustus delectetur in fructu tuo


R. 123[X]

Et cum uespera facta esset, egrediebatur de ciuitate. Et cum mane transirent, uiderunt ficum aridam factam a radicibus, et recordatus Petrus, dicit ei: Rabbi, ecce ficus cui maledixisti, aruit.

[BEDA.] Arefacta est radicibus ficus, ut intimaretur nefanda plebs non solum humana gloria forinsecus, uerum etiam diuino intus fauore funditus destituenda.


 M. 215[uI] R. 124

Respondens autem iehsu, ait eis: Habete fidem Dei. Amen dico uobis, si habueritis fidem et non hesitaueritis in corde, non solum de ficulnea facietis, sed et si monti huic dixeritis, Tolle te et iacta te in mare, fiet.

[HIERON.] Latrant contra nos gentilium canes in suis uoluminibus, asserentes apostolos fide caruisse, quia montes transferre non potuerint. Quibus respondemus, multa signa facta esse a Domino, iuxta Ioannis euangeliste testimonium, que si scripta essent, mundus capere non posset , non quod mundus uolumina capere non potuerit, que potest quamuis multiplicata sint, unum armariolum  uel unum capere triclinium, sed quod magnitudine signorum pro miraculis et incredulitate ferre non posset. Igitur et hec credimus fecisse apostolos; sed ideo scripta non esse, ne infidelibus maior contradicendi daretur occasio, quandoquidem minoribus signis que scripta sunt, non credunt. Legimus factum [miraculum] precibus beati Patris Gregorii, Neocesarie Ponti antistitis, uiri meritis et uirtutibus eximii, ut mons in terra tantum loco cederet, quantum incole ciuitatis opus habebant. Cum enim uolens edificare ecclesiam in loco apto, uideret eum angustiorem esse quam res exigebat, eo quod ex una parte rupe maris, et altera monte proximo coarctaretur, uenit nocte ad locum, et genibus flexis, admonuit Dominum promissionis  sue, ut montem longius iuxta fidem petentis ageret. Et mane facto reuersus, inuenit montem tantum spatii reliquisse structoribus ecclesie, quantum opus habuerant. Hec aduersum querulos. Ceterum nos montem intelligimus diabolum, qui de anima hominis possessa, ab apostolis et eorum similibus transferri potest in mare, id est, in loca amara. Unde in psalmo: Non timebimus dum turbabitur terra, et transferentur montes in cor maris .


L. 200[u] M. 175

Et dixerunt ei apostoli: Domine, adauge nobis fidem. Et dixit iehsu:


 R. 125[Iu] M. 21 A. 128, 150, 153 et 127

Omnia quecunque orantes petitis, credite quia accipietis, et euenient uobis.

Intraturis in terram promissionis, dictum est: Omnis locus quem calcauerit pes uester, uester erit . Hic autem nobis dicitur, quia omnis locus misericordie quem calcabis pede mentis gradientes in Deum, noster erit. Ut igitur huic pedi fortius innitamur, utinam pes alter eneruetur, quo mens ad terrena graditur, iuxta quod angelus benedicens Iacob fecisse legitur .


R. 126[uI] M. 44

Et cum stabitis ad orandum, dimittite si quid habetis  aduersus aliquem, ut et Pater uester qui in celis est, dimittat uobis peccata uestra.

Quandoquidem fides perfecta est, que scilicet per dilectionem operatur, et demones fugat, et de peccatis ueniam obtinet, apte sequens parabola ad semper orandum et credendum, et non de nobis, sed de Deo presumendum hortatur. Apostolus etiam dicit: Sine intermissione orate . [BEDA.] Quis autem potest semper orare? Ergo hoc intelligendum est aut de quotidianis horis iuxta ritum Ecclesie, ut ait Psalmista: Benedicam Dominum in omni tempore, semper laus eius in ore meo , aut certe quidquid iustus facit secundum Deum, ad orationem est reputandum.



CAPUT CXXII.


 L. 214[X]

Dicebat autem et parabolam ad illos, quoniam oportet semper orare et non deficere, dicens: Iudex quidam erat in quadam ciuitate, qui Deum non timebat, et hominem non reuerebatur. uidua autem quedam erat in ciuitate illa, et ueniebat ad illum, dicens: uindico me de aduersario meo. Et nolebat per multum tempus. Post hec autem dixit intra se: Etsi Deum non timeo, nec hominem reuereor, tamen quia molesta est mihi hec uidua, uindicabo illam, ne in nouissimo ueniens sugillet me.

Hoc est, ne iterum et iterum ueniens strangulet me tediosis clamoribus. Sugillare a sugo et lamiis tractum, strangulare est. Parabolas Dominus aut  secundum similitudinem ponit, ut de homine qui habebat duos filios, maiorem in agro, minorem in longinquo : aut ex dissimilitudine aliquid probat, ut ibi: Si fenum agri quod hodie est, et cras in clibanum mittetur, Deus sic uestit, quanto magis uos modice fidei?  Et superius genus ita coniungitur, sicut illud, ita illud uel istud; inferius ita, si illud est, quanto magis uel quanto minus hoc uel illud? Iudex est hic ex dissimilitudine, quia iniquus nunquam assimilatur Deo. Ipsa uidua potest habere similitudinem Ecclesie, que desolata uidetur, donec ueniat Dominus, qui tamen in secreto etiam nunc curam eius gerit.

Ait autem Dominus: Audite quid iudex iniquitatis  dicit. Deus autem non faciet uindictam electorum suorum, clamantium ad se die ac nocte, et patientiam habebit in illis? Dico uobis, quia cito faciet uindictam illorum.

Si quem mouet cur electi se uindicari deprecentur, cum apertissime moneamur pro persequentibus orare : intelligendum est, eam uindictam esse iustorum, ut mali pereant. Pereunt autem duobus modis, aut conuersione ad iustitiam, aut amissa potestate, qua temporaliter ualent aduersus bonos.

uerumtamen Filius hominis ueniens putas inueniet fidem in terra?

Quamuis omnipotens Conditor semper sit paratus ad uindictam, in die tamen iudicii seuerius apparebit ruina malorum. Putas non est hic dictum dubitando,  sed arguendo, nam et nos aliquando de rebus certis ponimus increpando uerbum dubitationis, ut si indignanter seruo tuo dicas: Contemnis me? considera; forsitan Dominus tuus sum. Et apostolus: Puto autem quod et ego spiritum Dei habeam .



CAPUT CXXIII.


M. 217[XI] R. 127 L. 240

Et cum uenisset in templum, factum est, docente illo populum et euangelizante, accesserunt ad eum principes sacerdotum et seniores populi, dicentes: In qua potestate hec facis? et quis tibi dedit hanc potestatem?

[HIERON.] Diuersis uerbis eamdem quam supra  calumniam struunt, quando dixerunt, in Beelzebub principe demoniorum eiicit demonia, subintelligunt enim eum operari per diabolum. [CHRYS.] Omnis homo secundum se estimat alium. Fornicarius neminem existimat castum; castus non facile de fornicario suspicatur. Superbus neminem putat humilem; humilis neminem superbum. Sic qui non est ex Deo sacerdos, nullius sacerdotium putat esse ex Deo. Inde est ut contemnat alteros.

Respondens autem iehsu, dixit illis: Interrogo et ego uos unum sermonem, quem si dixeritis mihi et ego uobis dicam in qua potestate hec facio. Baptismum Ioannis unde erat? e celo, an ex hominibus? At illi cogitabant inter se, dicentes: Si dixerimus, e celo, dicet nobis: Quare ergo non credidistis illi? Si autem  dixerimus, ex hominibus, timemus turbam. Omnes enim habebant Ioannem sicut prophetam. Et respondentes Iesu, dixerunt: Nescimus.

[HIERON.] Poterat Dominus aperta responsione eos confutare: sed prudenter interrogat, ut ipsi uel suo silentio uel sua sententia condemnentur.

Ait illis et ipse: Nec ego dico uobis, in qua potestate hec faciam.

Non dixit, nec ego scio, quod consequens erat responsioni eorum, quia mentiri ueritas non potest, sicut illi mentiti sunt, dicentes se nescire. [BEDA.] Non uobis, inquit, dico quod scio, quia non uultis fateri quod scitis, uidelicet Ioannem de celo habuisse prophetiam, unde mihi testimonium perhibuit,  et in qua potestate hec facio, demonstrauit. Notandum autem quia duas ob causas scientia ueritatis est occultanda querentibus, cum aut is qui querit, minus capax est ad intelligendum, aut odio uel contemptu ueritatis, indignus est cui aperiatur. De uno ait Dominus: Adhuc multa habeo uobis dicere, sed non potestis portare modo ; de altero. Nolite sanctum dare canibus, neque mittatis margaritas ante porcos .


M. 218[X]

Quid autem uobis uidetur? Homo quidam habebat duos filios, et accedens ad primum, dixit: Fili, uade hodie operari in uineam meam. Ille autem respondens, ait: Nolo. Postea autem penitentia motus abiit. Accedens  autem ad alterum, dixit similiter. At ille respondens, ait: Eo, Domine; et non iuit. Quis ex duobus fecit uoluntatem Patris? Dicunt: Nouissimus [primus]. Dicit illis iehsu: Amen dico uobis, quia publicani et meretrices precedunt uos in regno Dei. uenit enim ad uos Ioannes in uia iustitie, et non credidistis ei. Publicani autem et meretrices crediderunt ei. uos autem uidentes, nec penitentiam habuistis postea ut crederetis ei.

[HIERON.] Hi duo filii sunt, qui et in Luce parabola describuntur, frugi et luxuriosus, et de quibus Zacarias propheta loquitur: Assumpsi mihi duas uirgas, unam uocaui decorem, et alteram uocaui funiculum, et paui gregem . Primum dicitur gentilium populo per naturalis legis notitiam: uade  operari in uineam meam, hoc est, quod tibi non uis fieri, alteri ne feceris . Qui superbe respondit: Nolo. Postea uero in aduentu Saluatoris acta penitentia, operatus est in uinea Dei, et sermonis contumaciam labore correxit.

Alter autem filius, est populus Iudeorum, qui respondit Moysi: Omnia precepta Domini faciemus . Et non iuit in uineam, quia interfecto patrisfamilie filio, se putauit heredem. Alii parabolam referunt ad peccatores et iustos, ipso Domino disserente: Amen dico uobis, quia publicani et meretrices  per penitentiam precedunt uos in regnum Dei. Pharisei qui iactabant se legem Dei facere, contempserunt baptisma Ioannis. Porro quod scriptum est, dicunt ei: nouissimus,  sciendum est, in ueris exemplaribus non haberi, nouissimus, sed primus, ut proprio iudicio condemnentur. Si autem nouissimus uoluerimus legere manifesta est interpretatio, ut dicamus ueritatem intelligere Iudeos, sed tergiuersari et nolle dicere quod sentiunt, sicut et baptismum Ioannis scientes esse de celo, dicere noluerunt. [CHRYS.] uinea est iustitia, supra quam naturam hominum Deus plantauit, specialiter autem dedit eam in libro Iudeis. Cum diuerse sint uires, diuerse sunt species iustitie. In qua uinea unusquisque secundum uires operatur paucas uites aut multas; nescio autem si totam uineam quis hominum sufficiat operari. Nolo, dixit in cogitatu. Puto quod ex persona  omnium peccatorum publicanus ponitur, et ex persona omnium peccatricum meretrix. Et quamuis sint multa peccata in utroque sexu, tamen auaritia precipue abundat in uiris, fornicatio in mulieribus. In publicanis et in meretricibus potest intelligi gentium populus. Quasi dicatur: Gentium populus est magis Deo placens quam uos. Laici etiam et sacerdotes, duo filii possunt intelligi, et populus prior, filius est, deinde, sacerdotes regentes illum. Denique populus Dei ex tempore Abrahe cepit, sacerdotes autem ex tempore Aaron. Sacerdos et omnis clericus etsi specialiter non promittat se obauditurum Deo, tamen per hoc quod doctor constituitur aliorum, uidetur pro hominibus tacite promittere Deo. Ac per hoc melior est laicus, qui  in prima facie secularem uitam profitetur, reuera autem studet in spirituali, quam sacerdos qui in prima facie profitetur uitam spiritualem, reuera autem complectitur uitam carnalem. Et melior est laicus ante Deum penitentiam agens, quam clericus permanens in peccatis. Laicus enim in die iudicii stolam sacerdotum accipiet: ideo enim in chrismate omnes unguntur in sacerdotio, sacerdos autem peccator spoliabitur sacerdotii dignitate quam habuit, et erit inter infideles et hypocritas. Quis aliquando uidet clericum cito penitentiam agentem? Etsi deprehensus humiliauerit se, non ideo dolet quia peccauit, sed confunditur quia perdidit gloriam suam. Citius sepe conuertuntur, qui desideriis mundialibus et uoluptatibus carnalibus seipsos  mancipauerunt. uide quia de presenti dixit, precedunt uos: et uide quia ubi aliquis precedit, esse uidetur qui sequatur. Hoc igitur uerbo et significabantur sacerdotes ingressuri in regnum Dei, id est credituri in Christum. Sed quia credentibus publicanis et meretricibus, Ioanni et baptizatis ab eo sacerdotes non crediderunt, post publicanos et meretrices intraturi annuntiantur, sicut et factum est: nam post ascensionem Domini multi crediderunt. Publicani precedentes, sunt Mattheus publicanus et Zacheus princeps publicanorum. Meretrices intellige, per beatam Mariam Magdalenam.



CAPUT CXXIu.


M. 219[II] R. 128 L. 241

 Aliam parabolam audite: Homo erat paterfamilias, qui plantauit uineam, et sepem circumdedit ei, et fodit in ea torcular, et edificauit turrim, et locauit eam agricolis, et peregre profectus est.

Deus paterne diligens omnes quos creauit populos, in alia parabola pastor, in alia paterfamilias nuncupatur; in alia uineam locat, in alia inuitat ad nuptias, et diuersis similitudinibus rem significat eamdem, ut Iudeorum superbiam reprobet, et in commune omnium peccatorum, siue gentilium siue Isrelitarum, penitentiam probet. Itaque iste paterfamilias, homo dicitur similitudine, non ueritate. Nullus existimet Christum ideo habuisse humanam animam, quia dictus est homo, nam et Deus Pater  dictus est homo. Quia ergo heretici Christum erant blasphematuri, propter appellationem humani nominis, quasi purus homo fuisset: appellatus est etiam Deus Pater homo ut sic Deus Filius liberaretur ab hereticorum blasphemiis. uinea et domus Isrel, cui circumdedit sepem, id est murum urbis, uel angelorum auxilia. [HIERON.] Aut ita: Sepimentum dedit eis custodiam iustorum patrum, quia tanquam murus facta est eis. [CHRYS.] Nam propter promissionem factam ad eos, possidebantur a Deo contra meritum suum sepimentis patrum suorum. Torcular est Ecclesia, in qua fructus uinee  ad Dei gloriam transmittitur. Ecclesia autem torcular fit, habens in se uerbum Dei: ut non tantum ipsa Ecclesia  torcular uideatur, quantum uerbum ipsum, quod traditum est in ea fossum. Si enim uerbum Noui Testamenti quod leue est, cruciat hominem contradicentem nature carnis, quanto magis uerbum ueteris, quod importabile erat? Ubi ergo uerbum Dei positum erat in lege, modum uiuendi constituens, torcular erat fossum. Ubi autem de fide prophetabatur, erat turris edificata. Nam, sicut in turri consistentes et hostium irruptionem non facile patiuntur, et ipsos hostes de turri facile conterunt, sic consistentes in fide, et non superantur a demonibus et ipsos demones sagittis bonorum operum uulnerant. [HIERON.] Agricole sunt, quos alibi operarios appellauit, conductos hora prima, tertia, sexta, nona, id est uocationibus uariis missos ad uineam.  [CHRYS.] Aliter: Torcular fodit in ea, prophetas scilicet, ex quibus gratia sancti Spiritus decurrebat ut mustum. Aedificauit autem turrim, legis scilicet fiduciam, ex qua sacerdotes Christum specularentur uenturum. [HIERON.] Coloni sunt sacerdotes, quibus locatus est populus, qui plantatus fuit in Abraham. Peregre profectus est, non loci mutatione, cum ubique sit; sed abire uidetur, cum uinitoribus liberum operandi arbitrium dat.

Cum autem tempus fructuum appropinquasset, misit seruos suos ad agricolas, ut acciperent fructus eius. Et agricole apprehensis seruis eius, alium ceciderunt, alium occiderunt, alium uero lapidauerunt.

Ceciderunt, ut Ieremiam; occiderunt, ut Isaiam: lapidauerunt, ut Naboth et Zacariam, quem interfecerunt  inter templum et altare . Naboth legimus non modo uulneratum, sed etiam ab eis exstinctum. [BEDA.] Bene tempus fructuum posuit, non prouentum: nullus enim fructus uinee legis inuentus est in multis Iudeis. Seruus primo missus intelligitur legifer Moyses, qui per quadraginta annos a cultoribus uinee fructum inquisiuit, et non inuenit, sed cesus eorum asperis uerbis, dimissus est inanis. Irritauerunt enim Moysen in castris et Aaron sanctum Domini. Et uexatus est Moyses propter eos quia exacerbauerunt spiritum eius . Hic seruus quid de fructu uinee sentiat, ita declarant. Uua eorum, uua fellis, et botrus amarissimus. Fel draconum uinum eorum, et uenenum aspidum insanabile  

Iterum misit alios seruos plures prioribus, et fecerunt illis similiter.

Patientiam ostendit sequentis missionis, ut ad penitentiam prouocarentur. Alter seruus fuit Dauid, qui post Moysen cum aliis psalmographis colonos psalmodia conatus est excitare ad bonum opus. Ipse etiam affectus contumelia, dimissus et inanis, dicentibus colonis: Que nobis pars in Dauid? aut que hereditas in filio Isai?  Qui quamuis cesus sit uenenosis eorum linguis, tamen ita exorauit: Deus uirtutum, conuertere; respice de celo et uide, et uisita uineam istam. Et perfice eam quam plantauit dextera tua . Tertium seruum intellige prophetarum chorum, qui annuntiauerunt  de aduentu Saluatoris. Quorum unus Ieremias ait: Ego plantaui te uineam electam, quomodo conuersa es in uineam alienam?  His tribus seruorum gradibus aperte in Marco et Luca distinctis, omnes doctores qui sub lege fuerunt, intelligimus. Unde alibi: Necesse est impleri omnia que scripta sunt in lege Moysi et psalmis et prophetis de me .

Nouissime autem misit ad eos filium suum, dicens: Forsitan uerebuntur filium meum.

[HIERON.] Quid nesciat paterfamilias, qui Deus Pater hic intelligitur? Sed ideo ambigere dicitur, ut libera uoluntas homini reseruetur. Opponamus Ario et Eunomio. Ecce Pater dicitur ignorare, et quidquid pro Patre responderint, hoc intelligant pro Filio, qui se dicit ignorare consummationis diem.

 Agricole autem uidentes filium, dixerunt intra se: Hic est heres, uenite, occidamus eum, et habebimus hereditatem eius.

[BEDA.] Iudeorum principes per inuidentiam crucifixerunt Filium Dei, cui dictum est: Postula a me, et dabo tibi gentes hereditatem tuam . Hereditas ergo filii, Ecclesia est de gentibus. Hanc autem, occiso Domino, mali coloni preripere sibi moliebantur, quando rectam fidem exstinguere, et suam iustitiam que ex lege est, conabantur fidei de Christo preferre, et gentes sibi inserere.

Et apprehensum eum eiecerunt extra uineam, et occiderunt.

Quod iehsu extra portam passus est ,  figurauit Moyses per altare holocausti, in quo uictimarum sanguis fundebatur , per hoc quod non intra tabernaculum illud posuit, sed ad ostium. Quod uero secundum Marcum mutato ordine dicitur, et apprehendentes eum occiderunt, et eiecerunt extra uineam, notat eos pertinacie, qui nec crucifixo et resuscitato a mortuis Domino, predicantibus apostolis credere uoluerunt, sed quasi cadauer uile proiecerunt; quia quantum in se erat, a suis eum finibus excludentes, gentibus suscipiendum dederunt. Utique inuidia occidit, quem in nulla culpa deprehendit Filium Dei, sed si definite cognouissent quod esset Filius Dei, nunquam Dominum glorie crucifixissent . Sicut enim summum bonum nichil odit eorum, que fecit, ita idipsum  secundum se nullius conscientia uidetur posse odio habere. Hinc Petrus apostolus ad illos: Scio fratres quia per ignorantiam fecistis hoc malum, sicut et principes uestri . Rem tamen impiam esse quam faciebant, non nescierunt, nec carnem tantum persequebantur, sed eum qui per carnem operabatur. Quod ergo intra se dicunt, hic est heres, ceterorum comparatione sanctorum dicunt, et quia iam multi credebant ipsum esse qui in lege promissus erat. Quare autem peruersi noluerunt credere, quod ratione non poterant contradicere? Non esset uitium, si non ratione careret.

Cum ergo uenerit Dominus uinee, quid faciet colonis istis? Aiunt illi: Malos male perdet, et uineam  suam locabit aliis agricolis, qui reddant ei fructum temporibus suis.

[CHRYS.] Lucas responsionem sermonis eorum ponit dicentium, absit. Mattheus autem secundum responsionem cordis eorum scribit. In corde enim et conscientia dixerunt, malos male perdet. [AUGUST.] Aliter: Intelligamus quosdam respondisse quod Mattheus commemorat, quosdam uero quod Lucas. Tacuit namque Mattheus breuitatis causa, quod Lucas non tacet, parabolam scilicet non ad eos solos dictam, qui de potestate interrogauerunt, sed ad plebem. Quod Mattheus ponit, aiunt illi: non est accipiendum illi pluraliter, tanquam eorum sit ista responsio, qui Dominum de sua potestate dolose interrogauerunt; sed quod in codicibus Grecis  sine ulla ambiguitate apparet, illi dictum est singulariter, id est, ipsi Domino tales hoc aiunt, qui iam membra Domini erant. Iam enim plures baptizauerat. Marcus ait, perdet colonos, in uoce ipsius Domini: potest enim intelligi, quod cum uerum dixerint illi prius, hoc etiam postea confirmauit Dominus qui ueritas est.

Dicit illis iehsu: Nunquam legistis in Scripturis, lapidem quem reprobauerunt edificantes, hic factus est in caput anguli? A Domino factum est istud, et est mirabile in oculis nostris .

[BEDA.] Quomodo inquit, implebitur hec prophetia, que lapidem ab edificantibus reprobatum, in caput anguli dicit esse ponendum, nisi quia Christus,  a uobis reprobatus, credituris est gentibus predicandus, ut quasi lapis angularis, ex utroque populo duos in se parietes iungat, unumque sibi templum edificet? De hoc lapide ait Isaias: Immittam in fundamenta Sion lapidem electum, pretiosum, angularem, et qui crediderit in eum non confundetur . Qui autem supra coloni, hic edificantes dicuntur; quia qui plebem ad ferendos fructus excolere, hanc ipsi Domino inhabitare dignam quasi domum construere iubebantur.

Ideo dico uobis, quia auferetur a uobis regnum Dei, et dabitur genti facienti fructus eius.

[HILAR.] Manifestus patrisfamilie reditus erit gloria paterne maiestatis, assistens in Filio tempore iudicii. uenit etiam quotidie aliis per beneficium  gratie, aliis et uindictam contumacie, ueluti tunc cum Iudeis ad gentes transtulit regnum Dei, id est intelligentiam Scripturarum. uinea igitur Ecclesie datur aliis, id est, ab oriente et occidente, ab austro et aquilone uenientibus et recumbentibus cum Abraham et Isaac et Iacob in regno Dei.

Omnis qui ceciderit super lapidem istum, confringetur. Super quem autem ceciderit, conteret eum.

[CHRYS.] Quod cadit, fortiter cadit propter duas causas: aut propter pondus suum, aut propter altitudinem. Christiani cadunt super lapidem peccando; sed credentes in Christum, stant super ipsum quasi super proprium fundamentum. Nec tantum conteruntur quantum potest eos conterere Christus,  sed secundum peccata sua, aut propter magnitudinem peccati criminalis, aut propter altitudinem dignitatis, ut clerici, monachi, uidue, uirgines. Lapis uero  cadit super Iudeos et paganos non credentes, qui non secundum sua opera pereunt, neque secundum suas personas; sed tantum pereunt, quantum potest eos perdere Christus, qui non credunt in eum. De quibus Propheta: Non sic impii, non sic, sed tanquam puluis quem proiicit uentus a facie terre . [HIERON.] Igitur qui peccator est et tamen in Christum credit, per assensum mali et contemptum Dei cadit super lapidem, et confringitur ut non rectus ambulet, sed non omnino conteritur. Cui uero lapis iste desuper cum pena perditionis irruet, quam negat, penitus  conteretur, ut nec testa remaneat. Quod Mattheus torcular ponit, dicit Marcus lacum, quia sicut in torculari exprimitur uinum, sic in lacu exprimitur aqua de humo. Torcular enim quasi uomit mustum, et humus quasi uomit lacum. Pastinauit, id est, paxillauit uel plantauit, seu quod mihi melius uidetur pastum dedit, id est, fimo pauit. Pater Deus quasi fimo pauit filios Isrel, quando carnibus quas ipsi cupiebant, eos satiauit. Unde illud: Manducauerunt et saturati sunt nimis, et desiderium eorum attulit eis, non sunt fraudati a desiderio suo . Fodit, id est, fodiendo terram, fecit torcular uel lacum, quia fodiendo corda Iudeorum, et inde eiiciendo stercora uitiorum, dedit eis prophetias, per  quas bona discernerent a malis, sicut in torculari mustum discernitur a uinaceis, et oleum ab amurca: per quas quasi a lacu, mundarentur a sordibus prauorum desideriorum. Dauid et alios prophetas uulnerauerunt in capite, id est in corde, quod caput dicitur cogitationum, uel in Christo, qui est caput omnium fidelium, quando eis prophetantibus de aduentu Christi, non crediderunt. Unde ipse Dauid ait: Secundum multitudinem dolorum meorum in corde meo, consolationes tue letificauerunt animam meam .


M. 220[I] R. 122 et 129 L. 239 et 242 et 261 A. 77 et 85 et 88

 Et cum auaissent principes sacerdotum et Pharisei parabolas eius, cognouerunt quod de ipsis diceret. Et querentes eum tenere, timuerunt turbas, quoniam sicut prophetam eum habebant.

[HIERON.] Turba mobilis est, et in morem fluctuum et uentorum trabitur. Quem modo uenerantur, postea contra eum clamant, crucifige.



CAPUT CXXu.


M. 221[u] L. 181

Et respondens iehsu, dixit iterum in parabolis eis, dicens: Simile factum est regnum celorum homini regi qui fecit nuptias filio suo.

[GREGOR.] In parabolis audiunt, quod aperte non merebantur audire. Sciens Dominus uoluntatem  seuientium contra se, nichilominus tamen increpat illos. Rex iste, Deus est Pater, qui fecit nuptias Filio suo, quando in utero uirginis eum humane nature coniunxit. Que coniunctio ex duabus exstitit naturis, non ex duabus personis. Apertius dici potest: Nuptie sunt societas Christi et Ecclesie, tam ex Iudeis quam ex gentibus congregate. Huius sponsi thalamus, fuit uterus uirginis. Congregatio iustorum regnum celorum dicitur, quia in ea celestes uirtutes regnant. Que in hoc est similis Deo Patri, quia sicut ille Filio suo coniunxit Ecclesiam, ita illa congregatio filios suos, quos Deo generat per uerbum predicationis, per fidei sacramenta coniungit Ecclesie fidelium.

Et uocauit plures, et hora cene misit seruos suos  uocare inuitatos ad nuptias, et nolebant uenire.

[GREGOR.] Lucas describit sub appellatione cene, quod Mattheus dicit prandium esse, cum apud antiquos quotidie ad horam nonam prandium fieret, quod cena uocabatur. [CHRYSOST.] Prandium seu cena, est doctrina iustitie et uerba diuina. Manna figuram habens uerbi in deserto, ideo dicebantur manna, quod Hebraice dicitur, quid est hoc? ut quotiescunque audimus uerbum, admoneat nos ipsum nomen, inquirere quid est hoc quod audimus. Et sicut cibun cum masticauerimus, dimittimus in stomachum, ita et uerbum bene tractatum, commendandum est memorie quasi in stomacho. Inuitatio fuit, quando Deus dixit ad Abraham: Exi de terra tua et de cognatione tua, et ueni in terram quam  monstrauero tibi, et dabo tibi illam et semini tuo . Quam terram? Orientalem, fluentem lac et mel. Quod uerum non est de terra Iudee, nunquam enim illa fluxit lac et mel. Sed est terra rationalis quam Christus suscepit, de cuius incarnatione lac et mel profluxerunt. Lac, id est opus miraculorum, per quod rudes quasi pueri sustentantur; mel, id est eloquium doctrine, ut ait Propheta: Quam dulcia faucibus meis eloquia tua, super mel et fauum ori meo . Bene ergo dictum fuit Abrahe, exi de terra tua et de cognatione tua, id est, de Iudaismo et de circumcisione intellige exeundum esse qui saluari uult. Nec solum Iudei, sed nullus homo potest manducare lac et  mel Dei, nisi terram et cognationem suam relinquat, ut illud, nisi quis relinquat patrem et matrem et cetera, non potest meus esse discipulus . Item: Qui uult meus esse discipulus, abneget semetipsum . Relinquit ergo cognationem suam, non qui contemnit eam, sed qui plus diligit Deum quam parentes. Relinquit terram suam, qui carnis sue non sequitur uoluptatem. Ex tempore Moysi cepit conuiuium istud preparari, quando lex data est. Quod conuiuium ira diuersis speciebus iustitie decoratum est, sicut regale prandium diuersis cibis ornatur. Ex eodem tempore exierunt inuitatores, id est prophete.

Et ceperunt simul omnes excusare.

Qui uenire noluerunt, excusant, et sic intercludunt  sibi eternum conuiuium, quod Deus non rogatus gratis offert uolentibus. Excusat omnis, qui plus terrena quam celestia diligit, etiamsi se ad celestia tendere dicit.

Primus dixit ei: uillam emi, et necesse habeo exire et uidere illam, rogo te, habe me excusatum

uilla designat terrenam substantiam, quam quidam magno labore uel etiam fidei damno sibi emunt, aut per superbiam, aut propter corporis substantiam. Exiit ergo uidere illam, qui, relicta contemplatione interna, sola exteriora cogitat.

Et alter dixit: Iuga boum emi quinque, et eo probare illa, rogo te, habe me excusatum.

[GREG.---BEDA.] Recte quinque sensus corporis iuga uocati sunt, quia in utroque sexu geminantur.  Qui sensus quia sola exteriora cognoscunt, et non intima, recte per eos curiositas designatur. Grande uitium est curiositas, que dum inuestigat uitam proximi, mentem exterius ducit, sua intima postponens. Notandum quia dum dicunt: Rogo te, habe me excusatum, humilitas sonat in uoce, dum uenire contemnunt, superbia in actione. Sic peccator qui dicit, ora pro me peccatore, et peccatum non uult deserere, humilitatem insinuat sed in superbia prestat.

Et alius dixit: Uxorem duxi, et ideo non possum uenire.

In uxore uoluptas carnis accipitur, non quod coniugium non sit bonum ad sobolem propagandam, sed quod nonnulli expetunt in uxore non  fecunditatem prolis, sed desideria uoluptatis. Coniugium ergo non reprehenditur, sed integritas ad maiorem honorem uocatur. Item, in uilla empta dominatio notatur, et superbia castigatur. Primus homo dominari uoluit, qui dominum habere noluit. Quid est dominari, nisi propria potestate gaudere? Quinque iuga sunt in sensibus; tria facile apparent: nam duo sunt oculi, due aures, duo nares. In gustu etiam duo sunt instrumenta, lingua et palatus. uoluptas carnis que ad tactum pertinet, occultius geminatur. Est enim et forinsecus et intrinsecus. Iuga boum dicuntur, quia per sensus istos terrena requiruntur, et boues terram uersant. Et sunt homines qui nichil uolunt credere, nisi quod  sensibus percipiunt. Uxor pertinet ad uoluptatem carnis, que multos impedit.

Iterum misit alios seruos, dicens: Dicite inuitatis, Ecce prandium meum paraui, tauri mei et altilia occisa sunt, et omnia parata, uenite ad nuptias.

Serui primi, fuerunt prophete prenuntii incarnationis; secundi, sunt apostoli qui facta asserunt [GREGOR.] Unde hic dicitur, prandium meum paratum, id est, mysterium incarnationis completum, et introitus regni apertus qui ante fuerat clausus. Tauri et saginata occisa intelliguntur sancti occisi [CHRYS.] Omnes prophete et Christus occisi sunt ideo, ut hoc spirituale tabernaculum firmiter figuretur. Nam sicut uiscera agni, id est eloquia Christi homines non manducauerunt nisi postquam  occisus est, sed post mortem eius Euangelia eius predicauerunt; sic et uiscera, id est eloquia prophetarum, non sunt suscepta, nisi postquam occisi sunt. Si enim suscepissent sermones Isaie, nunquam serrassent eum; sed postquam occisus est, Iudei ceperunt eum lugere. Sicut enim nullius uiuentis animalis uiscera manducantur, ita uiuentium prophetarum sermones nemo suscepit. Saginata sunt, gratia Dei pleni. Nec ideo dixit tauros et saginata, quia tauri fuerunt saginati, sed non omnes saginati fuerunt. Quidam enim tantum prophete fuerunt, quidam autem prophete et sacerdotes, sicut Ieremias et Ezechiel: ergo saginata dicit prophetas tantummodo, quia repleti fuerunt Spiritu sancto, tauros autem qui prophete fuerunt  et sacerdotes. Sicut enim tauri duces sunt gregis, ita et sacerdotes principes populi. [GREGOR.] Aliter: Tauri sunt Patres ueteris Testamenti, qui inimicos suos ex permissione legis quasi cornibus uirium repercutiebant. Altilia uero significant Patres Noui Testamenti, euangelica precepta ferientes, et pennis sancte contemplationis ad sublimia elatos, per gratiam eterne pinguedinis perceptam, sicut altilia saginata dicimus ab eo quod est alere. [CHRYS.] Nota quod in priori inuitatione nichil de tauris et altilibus dicitur; sed in secunda, quia Deus, cum uerba eius audire nolumus, adiungit exempla. Omnia, inquit, parata sunt; quia quidquid queritur ad salutem, totum iam adimpletum  est in Scripturis. Qui ignarus est, inueniet ibi quid discat; qui contumax est et peccator, inueniet ibi futuri iudicii flagella. Omnes cibi inueniuntur in Scripturis, et paruulorum et maiorum.

Illi autem neglexerunt. Et abierunt, alius in uillam suam, alius uero ad negotiationem suam.

Non dixit, malignati sunt, sed neglexerunt, quia non omnes Iudei crucifixerunt Christum, aut consenserunt in morte eius. Omnis actus humanus duplex est, aut uilla uidelicet, aut negotiatio. In uilla intelligitur omne opus terrenum, siue in agro, siue in uinea, siue in ligno, siue in ferro, et quidquid labore manuum fit. Quod autem non labore manuum, sed aliis lucris consequimur, ut in honoribus  permanere aut in militia aut in mercatione, omne hoc negotiatio appellatur. Duobus ergo uerbis omne opus humanum conclusit, siue honestum, ut est uille cultura, unde Salomon ait, ne oderis rusticam operationem , siue inhonestum, ut est negotiatio dignitatis siue militie, siue mercature, unde nichil Iudei antea tenebant. Sed forte dicis: Et uillam colere peccatum est, quia impedimentum est. Non est cultura uille peccatum, sed tu preferendo eam Deo, facis esse peccatum. Aut ita: uilla est mundus iste, circa quem amatores mundi occupantur, negotiatio autem predicatio legis et procuratio templi, quam auari sacerdotes et ceteri ministri templi quasi negotiationem existimant.

 Reliqui uero tenuerunt seruos eius, et contumelia affectos occiderunt.

De sua morte tacet, quia in priori parabola inde dixerat, et ostendit mortem discipulorum suorum, quos, post ascensum suum, occiderunt Iudei.

Rex autem, cum audisset, iratus est, et missis exercitibus suis perdidit homicidas illos, et ciuitatem illorum succendit.

Magni criminis arguuntur, qui seruos regis occiderunt. Quando uenit ad ultionem, homo siletur, et rex tantum dicitur. Exercitibus, id est malis angelis, seu Romanis sub uespasiano et Tito, Iudeos interemit, et preuaricatricem succendit ciuitatem uel ita: Exercitibus, id est sanctis angelis, per quos iudicium exercebit, persequentes perdet, et ciuitatem,  id est carnem in qua habitauerunt, cum anima in gehenna cremabit.

Tunc ait seruis suis: Nuptie quidem parate sunt, sed qui inuitati erant, non fuerunt digni. Ite ergo ad exitus uiarum, in plateas, et uicos, et ciuitates, et quoscunque inueneritis pauperes ac debiles, cecos et claudos, uocate ad nuptias.

[CHRYS.] Quante sunt diuersitates actuum in hoc mundo, tante sunt uie que ducunt ad diabolum, generalem scilicet uiam perditionis. Ideo ergo dicit, ite ad exitus uiarum, ut cuiuslibet conditionis homines uocent ad fidem. Potens est enim Dei gratia quoslibet barbaros mente corrigere, qui cor Nabuchodonosor ad feralem sensum mutauit,  et iterum ad humanum intellectum reduxit . [GREGOR.---REMIG.] Mittit ergo in plateas et uicos et ciuitates, inuitans pauperes, debiles, cecos et claudos, ut nulla sit discretio locorum seu personarum uenientibus ad fidem Christi. Ostendit enim quia debilitas corporis nullum excludit a regno Dei, rariusque delinquit cui deest illecebra peccandi, et citius ad Deum conuertitur qui non habet in mundo ubi delectetur. Aliter: Pauperes, debiles, ceci et claudi, dicuntur gentiles comparatione Iudeorum, qui per legem et prophetas, diuites, fortes, illuminati et erecti esse deberent, sed hec esse falso presumunt. Mittit ad plateas, cum peccatores de latioribus uiis uocat ad angustam uiam uite. Mittit ad uicos, cum illos inuitat, quos temporalium  rerum uocat inopia. Mittit ad ciuitates, cum eos uocat qui culta ab incultis secernunt, qui tenere legem nature sub urbana conuersatione nouerant.

Et ait seruus: Factum est, Domine, ut imperasti, et adhuc locus est. Et ait Dominus seruo: Exi in uias et sepes, et compelle intrare, ut impleatur domus mea. Dico autem uobis, quia nemo uirorum illorum qui uocati sunt, gustabit cenam meam.

Implenda est domus Dei numero predestina torum, sed superbi peccatores qui uocati uenire noluerunt, seipsos irrecuperabiliter excluserunt. uocat Dominus per se, uocat per angelos, per patriarchas, per apostolos, per miracula, per flagella. Nemo contemnat uenire, ne, dum uocatus, excusat, cum  uoluerit intrare, non ualeat. [AUGUST.] uenerunt de plateis et uicis humiliati peccatores ex gentibus, ueniant de sepibus heretici. Nam qui sepes construunt, diuisiones querunt. Trahantur a sepibus, euellantur a spinis. Cogi nolunt; uoluntate, inquiunt, nostra intremus. Non hoc Dominus imperauit, qui ait, compelle intrare. [GREGOR.] Foris inueniatur necessitas, intus nascatur uoluntas. Itaque uie et sepes intelliguntur erronee secte et hereses. Liquet igitur quod alii uocantur et uenire contemnunt; alii uocantur et ueniunt, alii intrare compelluntur. uocantur et uenire contemnunt, qui domum intellectus accipiunt, sed eumdem intellectum operibus non sectantur. uocantur et ueniunt, qui acceptam intellectus gratiam operando  perficiunt. Compelluntur intrare, quos Ecclesia temporaliter punit; quia conuersi sunt retrorsum, postquam posuerunt manum ad aratrum.

Et egressi serui eius in uias, congregauerunt omnes quos inuenerunt, malos et bonos, et implete sunt nuptie discumbentium.

Per bonos et malos aperte ostenditur, quia per nuptias Ecclesia designatur, que nunc et indiscreta suscipit, et postmodum in egressione discernit. Mali miscentur bonis, quia nequaquam perducitur ferrum anime ad subtilitatem acuminis, si hoc non eraserit lima aliene prauitatis. Debent enim boni tolerare malos, sicut in arca Ne diuersa fuerunt genera animalium, et in horreo sunt grana  cum paleis.


M. 222[X]

Intrauit autem rex ut uideret discumbentes, et uidit ibi hominem non uestitum ueste nuptiali. Et ait illi: Amice, quomodo huc intrasti non habens uestem nuptialem?

[CHRYS.] Rex  intrauit, non quin ubique sit, sed ubi uult aspicere, ibi dicitur presens; ubi non uult, ibi absens. Intrauit ut uideret, id est ut uideri faciat singulorum merita. De futuro loquitur hic per tempora preterita. Dies aspectionis, dies est iudicii, quando uisitaturus est Christianos, qui super mensam Scripturarum recumbunt, id est requiescunt, et celestibus replentur  doctrinis. uestem nuptialem accipe precepta Domini. Si quis igitur in die iudicii fuerit inuentus, sub nomine Christiano, indutus exuuiis ueteris hominis, audiet istud: Amice, quomodo huc intrasti? Amicum uocat, quod inuitatus fuit. [HIERON.] Amplius: uestis nuptialis est caritas, quam habere debet omnis baptizatus, et que ita habetur in duobus preceptis, id est in dilectione Dei et proximi, sicut in duobus lignis [linia] superiori et inferiori uestis texitur. Amice, dicit, ac si aperte dicat: Amice, et non amice. Amice per fidem, sed non amice per operationem.

At ille obmutuit.

[CHRYSO.] Hic abscondimus opera et celamus corda nostra, sed in illo die, quando sol et luna  et totus mundus stabit aduersum nos in testimonium peccatorum nostrorum, etsi omnia taceant, ipse tamen cogitationes nostre et ipsa opera specialiter stabunt ante oculos nostros ante Deum, dicente Apostolo: Cogitationibus inuicem accusantibus aut etiam defendentibus in die, quando iudicauerit Dominus occulta hominum per Iesum Christum .

Tunc dicit rex ministris: Ligatis pedibus eius et manibus, mittite eum in tenebras exteriores, ibi erit fletus et stridor dentium.

Ligatas manus et pedes, fletumque oculorum et stridorem dentium, uel ad comprabandam resurrectionis ueritatem intellige, uel certe ideo ligantur manus et pedes, ut desistant male operari, et currere  ad effundendum sanguinem. Que nunc sponte ligantur in uitio, tunc in supplicio ligabuntur dolendo. In fletu quoque oculorum et stridore dentium, per metaphoram membrorum corporalium magnitudo ostenditur tormentorum. Exteriores tenebre sunt nouissime, id est eterna nox damnationis, quia interiores sunt cecitas cordis. Repulso uno in quo omne corpus malorum exprimitur, generalis sententia infertur.

Multi autem sunt uocati, pauci uero electi.

Tale est quod dicit: Non unus tamen de uocatis est eiectus de nuptiis, sed de multis est intelligendum. Diuini enim uerbi nunc epulas sumimus, sed in die iudicii rex intrans nos distinguet. Aliter: Ex hoc quod non dixit: intrauit rex ut remuneraret,  sed ut uideret, datur suspicio ne forte hoc non de uindicta iudicii intelligatur. Neque enim dixit: Mittite eum in tenebras inferiores, id est in inferiora loca inferni, unde alibi: Et eripuisti animam meam ex inferno inferiori ; sed dixit: exteriores. Ergo secundum hanc sententiam dies aspectionis, dies tentationis est, quando dignatus est tentare Ecclesiam suam, ut uideat qui fidem habet et opera. Quoties ergo tentat Ecclesiam, ingreditur ad eam, ut uideat qui sunt digni nuptiis celestibus, et si tunc inuenit indignum aliquem, interrogat eum. Quia humana simplicitas difficile fraudulentiam simulate mentis intelligit, idcirco hunc indignum cetu nuptiali Deus solus inuenit. Nuptiale autem uestimentum est  fides uera, unde Apostolus ait: Exspoliate uos ueterem hominem cum actibus suis, uestientes uos nouum, qui secundum Deum creatus est in iustitia et sanctitate ueritatis . Iustitia pertinet ad conuersationem bonam; sanctitas ueritatis, ad fidem ueram. Interrogatio autem fit in cogitationibus impii. Quasi dicat: Utquid Christianus es factus? Opera tua non sunt Christiani. Hunc talem cum uiderit Deus in Ecclesia non habentem quid respondeat conscientie sue, tradit eum spiritibus inductionum. Nam mala per malos ministros reddit, et ligant ei manus, id est opera rectitudinis, et pedes, id est motus anime, quibus incedit non de loco ad locum, sed de malo ad bonum, et de bono ad malum, ut sic laquem perditionis incurrat. Et ita  mittitur in exteriores tenebras uel gentilium, uel Iudeorum, uel hereticorum. Et forsitan propinquiores sunt tenebre gentilium, qui ueritatem spernunt quam non audierunt; exteriores autem Iudeorum, qui non crediderunt; magis exteriores hereticorum, qui didicerunt. Modo mittuntur in tenebras exteriores, postea patientur fletum et stridorem dentium.



CAPUT CXXuI.


M. 223[II] R. 130 L 143.

Tunc abeuntes Pharisei, consilium inierunt ut caperent eum in sermone. Et mittunt ei discipulos suos cum Herodianis, dicentes: Magister, scimus quia uerax es, et uiam Dei in ueritate doces, et non est tibi  cura de aliquo. Non enim respicis personam hominum.

[REMIG.] Non times prelatam personam, sed eque dicis ueritatem maioribus et minoribus. Magistrum uocant et ueracem, ut quasi laudatus mysterium cordis sui simpliciter eis aperiat, eosque uelit habere discipulos. Per Herodianos intellige gentiles, Herodi tetrache qui Ioannem decollauit famulantes, siue alii Herodi Antipatri filio. Quale consilium, tales et consiliatores. Cogitabant apud se sacerdotes: Omnes sciunt quia inimici eius sumus, et inimicorum testimonium, etiamsi uerum sit, reprobatur. [CHRYSO.] Et ideo per seipsos non interrogant: nam inimicus manifestus melior est quam amicus fictus: facilius enim, dum timetur, uitatur.  Miserunt ergo discipulos suos eum interrogare quasi minus suspectos, ut aut eum abscondite deciperent, aut deprehensi minus erubescerent. Sed discipuli pares erant magistris suis in malitia, quamuis etate minores. Nam et pulli serpentium statura sunt breuiores, ueneno autem equales, et catuli luporum adhuc teneri, etsi uenari non possunt, gaudent tamen in sanguine et morsibus. De talibus ait Propheta: Molliti sunt sermones eorum super oleum, et ipsi sunt iacula .

Dic ergo nobis quid tibi uidetur? Licet censum dare Cesari an non.

Fraudulenta interrogatio, sub hoc sensu, non est iustum ut nos, serui summi regis terrenis regibus seruiamus. Si enim indignum est ut homo unius  regis alteri regi seruiat, et si hoc fecerit, iniuriam faciet domino suo: quanto magis indignum est, ut cultores Dei humanis potestatibus grauentur? [HIERON.] Alii autem dicebant Romanis pro omnibus militantibus, ad securitatem et pacem, debere tributa persolui. Pro qua seditione postea regnum et patria destructa sunt. Ad hoc igitur Pharisei prouocant respondentem, ut dicat non debere solui tributa, et inde contra Romanos seditionis auctor teneatur.

Cognita autem iehsu nequitia eorum, ait: Quid me tentatis, hypocrite? Ostendite mihi numisma census. At illi obtulerunt ei denarium.

Prima uirtus est respondentis interrogantium mentes cognoscere. Numisma est genus nummi,  quod pro decem nummis computabatur, et habebat imaginem Cesaris.

Et ait illis iehsu: Cuius est hec imago et superscriptio? Dicunt ei: Cesaris.

Interrogat non ignorans, sed ut ad sermonem eorum competenter responderet. Tiberium sub quo passus est Dominus, priuignum Augusti, dicunt hic Cesarem, qui in loco uitrici successerat. Omnes autem reges Romani a Caio Cesare qui imperium arripuerat, Cesares appellati sunt.

Tunc ait illis: Reddite ergo que sunt Cesaris Cesari, et que sunt Dei, Deo.

Cesaris sunt nummi tributum, pecunia; Dei uero sunt decime, primitie, oblationes. Et sicut Cesar exigit impressionem sue imaginis, sic et  Deus animam lumine uultus sui signatam. [AMBROS.] Cum igitur alia sit imago Dei, alia mundi, si Christus non habuit imaginem Cesaris, cur censum dedit? Non de suo dedit, sed mundo reddidit quod erat mundi. Et si tu non uis obnoxius esse Cesari, noli habere que sunt mundi. Sed si habes diuitias, obnoxius Cesari es. Si uis terreno regi nichil debere, omnia tua relinque, Christum sequere, et bene prius que Cesaris sunt reddenda decerne. Non enim potest esse quis Domini, nisi prius mundo renuntiauerit.

Et audientes mirati sunt, et relicto eo, abierunt.

[HILAR.] Cum potius credere deberent, recedunt mirantes, quia non habent tentandi locum. Est enim  extra querelam iniurie, Cesari reddi quod Cesaris est; Deo autem que eius propria sunt reddere nos oportere, uidelicet corpus, animam, uoluntatem. Ab eo enim hec et originem et profectum sumunt.



CAPUT CXXuII.

In illo die accesserunt ad eum Sadducei, qui dicunt non esse resurrectionem, et interrogauerunt eum dicentes: Magister, Moyses dixit: Si quis mortuus fuerit non habens filios, ut ducat frater eius uxorem illius, et suscitet semen fratri suo. Erant autem apud nos septem fratres, et primus uxore ducta defunctus est, et non habens semen, reliquit uxorem suam fratri suo. Similiter secundus mortuus est sine filio, et tertius accepit illam, et omnes septem, et non reliquerunt semen. Nouissime autem omnium et mulier defuncta  est. In resurrectione ergo cuius eorum erit uxor? Omnes enim habuerunt eam.

[HIERON.---BEDA.] Due erant hereses in Iudeis. Phariseorum et Sadduceorum. Pharisei suarum traditionum, quas deuterosin  uocant, iustitiam preferebant, unde et diuisi uocabantur a populo. Sadducei autem qui iusti interpretantur, corporis et anime resurrectionem negabant, putantes interire animas cum corpore. Quocirca turpitudinem fabule fingunt, uel potest fieri, ut in gente eorum hoc aliquando acciderit. In lege enim littere, cogebantur nubere in uita, sed in lege spiritus, commendatur castitas. Mystice, septem fratres sine filiis defuncti, reprobis quibusque congruunt, qui per totam huius seculi uitam, que  septem diebus uoluitur, a bonis operibus steriles existunt, et ad ultimum ipsa mundana conuersatio, quasi uxor eorum infecunda, transit.

Et ait illis iehsu: Erratis, nescientes Scripturas, neque uirtutem Dei. Filii seculi huius nubunt et traduntur ad nuptias. Illi autem qui digni habebuntur seculo isto et resurrectione ex mortuis, neque nubunt, neque ducunt uxores, neque enim ultra mori poterunt, sed sunt sicut angeli Dei in celo, et filii sunt Dei, cum sint filii resurrectionis.

Hec non ita intelligendum est, quod indigni, id est peccatores, uel minime resurrecturi, uel ad nuptias resurrecturi sint credendi; sed quod Dominus, ut ad resurrectionis gloriam excitet, de electis solummodo uoluerit facere sermonem. Resurrecturi  equales erunt angelis et in castitate et in immortalitate. Connubia quippe habentur propter filios, filii propter successionem, successio propter mortem. [CHRYSO.] Ubi ergo non est mors, neque connubia. Sadducei non credebant esse coniugia post mortem, quandoquidem ipsam resurrectionem negabant, sed defensionem erroris sui putabant se inuenisse apud se dicentes: Sicut non est possibile, ut mulier que fuit septem uirorum sit unius uxor priuata, aut omnium communis: sic non est possibile, ut fiat resurrectio mortuorum. Quare Dominus, cum de ieiuniis et eleemosynis ceterisque uirtutibus spiritualibus locutus fuisset, non angelorum similitudinem introduxit nisi modo? Quoniam sicut omnes actus carnales opera sunt animalium, precipue tamen  actus libidinis: sic et omnes quidem uirtutes spirituales res sunt angelice, precipue tamen castitas. Ubi Mattheus et Marcus habent, neque nubent, neque nubentur, Greco idiomati Latina consuetudo non respondet. Nubere enim proprie dicuntur mulieres, et uiri uxores ducere. Sed nos simpliciter dictum intelligamus, neque nubent uiri, neque nubentur mulieres. Hoc respicit ad uirtutem Dei, sequentia uero ad hoc quod dixerat: Erratis, nescientes Scripturas.

Quia uero resurgant mortui, non legistis in libro Moysi super rubum, quia dictum est a Deo, quomodo dixerit illi Deus: Ego sum Deus Abraham, Deus Isaac, et Deus Iacob . Non est Deus mortuorum,  sed uiuorum. Omnes enim uiuunt ei. uos ergo multum erratis.

[HIERON.] In rubo similitudo nostra fuit, quia ignis ibi ardebat, sed non eius spinas consumebat. Sic in nobis eloquium diuinum ignitum est, nec spinas nostras sub maledicto germinatas absumit. Inquiens: Deus Abraham, Deus Isaac, Deus Iacob, ter Deum nominando, Trinitatem significat; Deum iterans, unam substantiam. [HILAR.] uiuunt autem, qui uendicant portionem suam, quam elegerant habere in terra uiuentium. Si enim Abraham, Isaac et Iacob morientes periissent, non diceretur Deus eorum esse, quia non essent. Nunc autem quomodo negabuntur esse, futurique semper illi, quorum se esse profitetur eternitas? Non est Deus mortuorum,  qui omnino perierunt, ut Sadducei putabant, sed uiuorum uita beata. Omnes enim quorum Dominus et Deus est, uiuunt ei, qui eterna dispositione sua uita est animarum, et resurrectio corporum. Unde alibi Dominus: Qui credit in me, etiam si mortuus fuerit, uiuet . Poterat apertiora de resurrectione testimonia reddere prophetarum, sed prophetas Sadducei non recipiunt

Et audientes turbe, mirabantur in doctrina eius. Respondentes autem quidam Scribarum, dixerunt: Magister, bene dixisti.

[BEDA.] Nota, cum insidiatoribus et conculcatoribus Dominus secreta mysteria loquatur, non tamen sanctum dat canibus; sed aderant idonei, quos propter aliorum immunditiam non oportebat negligi.  [CHRYS.] Ubi de manu arida tractatur, Christus calumniatoribus primum sub quadam questione auctoritatem profert, deinde rationem. Hic autem prius rationem posuit, dicens: In resurrectione enim neque nubent, neque nubentur, deinde auctoritatem, Ego sum Deus Abraham. Hoc fecit, ut calumniatoribus prius auctoritatem proferamus, deinde rationem. Interrogantibus autem quocunque proposito, prius rationem exponamus, postea auctoritate confirmemus. Calumniatores enim conuinci oportet, interrogatores autem doceri; nam calumniator, etiamsi rationem intelligat, non consentit.



CAPUT CXXuIII.


M. 224[II] R. 131 L. 121

 Pharisei autem audientes quia silentium imposuisset Sadduceis, conuenerunt in unum. Et accessit unus de Scribis, legis doctor, tentans eum et dicens: Magister, quod est mandatum magnum in lege?

[HIERON.] Licet Pharisei et Sadducei inter se contrarii essent, tamen pari mente consenserunt ad tentandum Dominum, quod legimus fecisse Herodem et Pilatum in nece Domini. Phariseis sepe confutatis, malitia et liuor nutrit impudentiam. Itaque nudi a ueritate, multitudine se armauerunt, dicentes apud se: Omnes loquamur per unum, ut si fuerit uictus, uideatur confusus. Magistrum uocat, cuius non uult esse discipulus. Simplicissimus interrogator, et malignissimus insidiator, de magno mandato  interrogat, qui nec minimum obseruat. Ille enim debet interrogare de maiori iustitia, qui minorem compleuit.

Ait illi iehsu: Primum omnium mandatum est: Audi Isrel Dominus Deus tuus, Deus unus est, et diliges Dominum Deum tuum ex toto corde tuo, et ex tota anima tua, et ex tota mente tua, et ex tota uirtute tua. Hoc est primum et maximum mandatum. . Secundum autem simile est huic: Diliges proximum tuum sicut teipsum. In his duobus mandatis uniuersa lex pendet et prophete .

Primum et maximum est, unum Deum super omnia diligere, et hoc ante omnia debemus quasi unicum pietatis fundamentum locare. Ideo non dixit, cognosces, sed diliges, quia cognoscere unum Deum,  pene proprium est humane nature; diligere autem, religiosi cordis et recti. Huic simile est de dilectione proximi, quia imago Dei est homo. [ISIDORUS.] Dilectio in Deum origo est dilectionis in proximum, et dilectio in proximum cognitio est dilectionis in Deum. In tribus rebus Dei exprimitur dilectio, ut nichil remaneat in homine quod non diuine dilectioni subdatur. Nam dum dicitur, dilige Deum ex toto corde tuo, omnes cogitationes referendas in Deum precepit. Dum uero dicitur, ex tota anima, omnes affectiones anime referri ad Deum precepit. Dum uero adiecit, ex tota mente, omnem rationem indicat humanam, qua intelligimus et discernimus, in rebus diuinis esse occupandam. Ubi autem dicit, ex tota uirtute, bonum perseuerantie iniungit. Item duo  sunt erga proximi dilectionem seruanda, et ut beneficii impensione foueatur, et nulla malitia ledatur. Hoc est, quod tibi non uis fieri, alii ne feceris , et omnia quecunque approbatis ut faciant uobis homines, et uos facite illis . Licet igitur diuersa sint precepta, quibus aut utiliter que sunt appetenda cupimus, aut que uitanda sunt utiliter precauemus; unum tamen sunt in radice caritatis, quia omnia in dilectione Dei et proximi facere debemus. Recte itaque dicit, legem et prophetas referri ad duo mandata caritatis, quia totus Decalogus et monita prophetarum ibi habent finem. uideamus ergo Decalogum:

   Sed quia quod capitur metro melius retinetur,
Ecce decem chordis resonat custodia [concordia] legis.
 Cunctipotens unus, non est alius Deus ullus.
Ipsius nullam caueas formare figuram.
Hoc nomen frustra non sumas, Sabbata serua.
Quatuor hec iussa conclusit prima tabella.
Cetera sex tabule sic sunt inscripta secunde:
Longius ut dures, habeas in honore parentes.
Ne ferias gladio, nec sis mechus, neque latro,
Non falsus testis, non sis inhians alienis.


R. 132[X]

Et ait illi Scriba: Bene, Magister, in ueritate dixisti, quia unus est Deus, et non est alius preter eum, et ut diligatur ex toto corde, et ex toto intellectu, et ex tota anima, et ex tota fortitudine, et diligere  proximum tanquam seipsum, maius est omnibus holocautomatibus et sacrificiis.

[BEDA.] Ostendit ex hac responsione Scriba, grauem sepe inter Scribas et Phariseos fuisse questionem, quod esset maximum mandatum, quibusdam hostias et sacrificia laudantibus, aliis fidei et dilectionis opera preferentibus, eo quod plures patres ante legem absque omni uictimarum et sacrificiorum consuetudine, ex fide tantum que per dilectionem operatur, placuissent; nemo autem absque fide et dilectione per sacrificia. [CHRYSO.] Nos autem magnum et minimum mandatum dicimus quantum ad dignitatem. Alioquin utilitas omnium mandatorum una est, et sic omnia sibi coherent, ut alterum non possit esse sine altero, ut fundamentum dicimus  melius esse, cum tamen nec fundamentum sine edificatione, nec ista sine illo esse possit. Non igitur fundamentum utilius est edificatione, sed dignius, sicut caput est dignius membris

iehsu autem uidens quod sapienter respondisset, dixit illi: Non es longe a regno Dei. Recte respondisti: hoc fac et uiues.

Quia salus nostra consistit in cognitione ueritatis et amore uirtutis, Sadducei longe sunt a regno Dei, cum nec cognoscenda cognoscant, nec diligenda diligant. Hic autem superbus tentator minus longe est extra regnum, quia iam per scientiam euangelice perfectioni consensit. Esset autem in regno Dei, si augeretur ei cognitio ueri, et dilectio boni, ut Christum tam in Deum quam in proximum susciperet.


 L. 122[X]

Ille autem, uolens iustificare seipsum, dixit ad Iesum: Et quis est meus proximus?

Nemo proximior homini quam Deus, qui intrinsecus et extrinsecus nouit, et omnia curare potest, sed omnis incredulus uel tentator, nec Deum nec hominem proximum habet. Legisperitus, ob uulgi fauorem captandum, quod sapienter respondisse iactaretur, interrogat Dominum quod faceret, sed quia seipsum iustificare desiderat. Dominus temperauit responsum suum, parabolice loquens ei, ita ut et omnis qui misericordiam facit, proximus intelligatur, et specialiter ipse Dei Filius, qui nobis per humanitatem proximus factus est, designetur.

 Suspiciens autem iehsu, dixit: Homo quidam descendebat ab Ierusalem in Iericho, et incidit in latrones.

Homo iste, Adam intelligitur. Ierusalem, ciuitas celestis, a cuius beatitudine lapsus est in hanc uitam mortalem. Quod bene Iericho, que luna interpretatur, significat, uariis defectibus incerta. Latrones intellige diabolum et angelos eius, in quos non incideret, nisi prius intus tumuisset. uera est enim sententia dicens: Ante ruinam exaltatur cor .

Qui etiam despoliauerunt eum, et plagis impositis, abierunt, semiuiuo relicto.

Despoliauerunt eum gloria immortalitatis et ueste innocentie. Plage, peccata sunt, quibus nature humane  integritas uiolata fuit. Abierunt autem, non ab insidiis aliquatenus cessando, sed earumdem insidiarum fraudes occultando. Semiuiuum reliquerunt, quia rationem eius abolere non ualuerunt. Ex qua enim parte sapere et cognoscere Deum potest, uiuit homo; ex qua uero peccatis tabescit, letifero uulnere fedatus iacet quasi mortuus.

Accidit autem ut sacerdos quidam descenderet eadem uia, et uiso illo, preteriit. Similiter et leuita, cum esset secus locum et uideret eum, pertransiit.

Sacerdos et leuita qui sauciatum transierunt, sacerdotium et ministerium ueteris Testamenti significant, ubi mundi languentis uulnera poterant monstrari, non autem curari. Ait enim Apostolus, quia impossibile erat sanguine uitulorum [taurorum] et  agnorum et hircorum et auferri peccata  Itaque sacerdos annuntians Dei legem in mundum descendentem per Moysen, nullam sanitatem contulit homini. Sic et descensus leuite. Qui typum ostendit prophetarum, nullum sanat, sed cum peccata arguit, pertransit, quia indulgentiam non largitur.

Samaritanus autem quidam iter faciens, uenit secus eum, et uidens eum misericordia motus est.

Samaritanus qui custos interpretatur, Dominum significat, cui Propheta contra latrones istos ita supplicat: Custodi me a laqueo quem statuerunt mihi et ab scandalis operantium iniquitatem . Ipse Dominus homo factus, uite presentis iter arripuit, et uenit secus uulneratum, compassionis nostre susceptione finitimus, et misericordie collatione uicinus.  Lex autem non habuit misericordiam, sed iudicium et uindictam.

Et appropians, alligauit uulnera eius, infundens oleum et uinum.

Peccata enim que in hominibus inuenit, redarguendo cohibuit, spem uenie penitentibus promittens, terrorem pene peccantibus incutiens. Alligat ergo uulnera, dum precepit: Penitentiam agite; infundit oleum, dum addit: Appropinquauit enim regnum celorum ; infundit et uinum, dum dicit: Omnis arbor que non facit fructum bonum, excidetur et in ignem mittetur . uel alligat uulnera in baptismo, infundit oleum et uinum, id est, chrisma sancti Spiritus et calicem passionis sue.

 Et imponens illum in iumentum suum, duxit in stabulum, et curam eius egit.

Iumentum caro eius est, in qua peccata nostra portauit super lignum, et iuxta aliam parabolam, ouem erroneam reportauit ad gregem. Itaque imponi iumento, est incarnationem Christi credere, eiusque mysteriis tutari ab hostili incursione. Stabulum est Ecclesia presens, ubi sperando reficiuntur uiatores in eternam patriam redeuntes. Stabuli nomine miserias et fetores huius uite signanter insinuat, ne homo in hoc exsilio tanquam in patria gaudeat. Curam egit ne eger, in Ecclesiam ductus, precepta que acceperat, dimitteret.

Et altera die protulit duos denarios, et dedit stabulario,  et ait: Curam illius habe, et quodcunque supererogaueris, ego, cum rediero, reddam tibi.

Altera dies est post Domini resurrectionem, que magis splendet quam tempus precedens. Duo denarii sunt duo Testamenta, in quibus eterni Regis nomen et imago continentur. Stabularius est chorus discipulorum, quibus aperuit sensum ut intelligerent Scripturas per Spiritum sanctum. Supererogat stabularius quod in duobus denariis non accipit, cum Paulus apostolus dicit: De uirginibus autem preceptum Domini non habeo, consilium autem do . Itemque supererogat cum dicit: Dominus ordinauit his, qui Euangelium annuntiant, de Euangelio uiuere, sed nos non usi sumus hac potestate, ne quem uestrum grauaremus . Debitor rediens  reddet quod promisit, cum Dominus in iudicio dicet: Quia super pauca fuisti fidelis, super multa te constituam, intra in gaudium Domini tui .

Quis horum trium uidetur tibi proximus fuisse illi qui incidit in latrones? At ille dixit: Qui fecit misericordiam in illum. Et ait illi iehsu: uade et tu fac similiter.

Nemo nobis magis est proximus, quam qui uulnera nostra curauit, quam caput membris. Diligamus ergo eum ut Deum et Dominum, diligamus quasi proximum, diligamus etiam omnes imitatores Christi. Quod ait: Fac et tu similiter, tale est: Quidquid uales in proximi necessitate subleuanda uel corporali uel spirituali, deuotus operare, ut manifesteris  esse proximus. Recte misericordia proximum facit, quia est secundum naturam. Nihil enim tam secundum naturam, quam nature iuuare consortem.



CAPUT CXXIX.


L. 239[I] M. 220 R. 122 A. 85

Et erat docens quotidie in templo. Principes autem sacerdotum et Scribe et principes plebis querebant illum perdere, et non inueniebant quid facerent illi. Omnis enim populus suspensus erat, audiens illum.

[HILARIUS]. Quotidie nimirum Christus docebat in templo, proprium cuius officium est cognitionem Dei afferre, et intelligentiam nominis eius potestatisque prestare. Ad hoc enim missus uenerat, ex  eternitate deductus. Populus itaque suspensus erat, id est elongatus a sermone principum, doctrinam Christi confitens esse potiorem, et quod ipsi principes damnationis causas non inuenirent in eo.


A. 78[X]

Audierunt Pharisei turbam murmurantem de illo hec.


A. 79[I] M. 300 R. 197 L. 285

Et miserunt principes et Pharisei ministros, ut apprehenderent eum.

[AUGUST.] Principes insani, audito murmure quo Christus a turba glorificatur, querunt occidere eum.


 A. 80[X]

Dixit ergo iehsu: Adhuc modicum tempus uobiscum sum, et uado ad eum qui me misit.

Nondum uolentem apprehendere non potuerunt, sed docentem audierunt. Missio Christi a Patre, fuit exinanitio eius, id est apparitio in terris; reuersio autem resurrectionis et ascensionis glorificatio, qua innotuit cordibus hominum, fuisse et esse cum Patre, et equalem Patri.


A. 81[X]

Queretis me, et non inuenietis me.

Predicit quod post resurrectionem suam sint eum ques turi, et non inuenturi fide uel corporaliter.  Sciendum quia multi compuncti post resurrectionem Domini, crediderunt, pro quibus in cruce pendens, dignatus est orare ita: Pater, ignosce illis, quia nesciunt quid faciunt .

Et ubi sum ego, uos non potestis uenire.

Non dixit: ubi ero, sed: ubi sum; quia sic uenit diuinitas ad nos, ut de celo non recederet. Homo enim secundum corpus in loco est, et de loco migrat; et cum ad alium locum uenerit, in loco unde uenit, non est. Deus autem implet omnia, et ubique totus est. Erat ergo Christus secundum carnem in terra, secundum maiestatem in celo et in terra. Non dixit: non poteritis, ne desperarent: sed, non potestis, dum tales estis.

Dixerunt ergo Iudei ad seipsos: Quo hic iturus  est quia non inueniemus eum? Nunquid in dispersionem gentium iturus est, et docturus gentes? Quis est hic sermo quem dixit? Queretis me, et non inuenietis: et ubi sum, non potestis uenire.

Nesciuerunt quid dixerunt, sed quia Dominus uoluit, prophetauerunt. Iturus erat Dominus ad gentes, non presentia corporis sui, sed predicatione apostolorum. Impleturus erat Dominus, quod legebant et non intelligebant: Populus quem non cognoui, seruiuit mihi, in auditu auris obaudiuit mihi . Illi non audierunt Dominum, in quorum oculis fuit; illi audierunt, in quorum auribus sonuit.

In nouissimo autem die magno festiuitatis, stabat iehsu et clamabat, dicens: Si quis sitit, ueniat ad me et bibat. Qui credit in me, sicut dicit Scriptura, flumina  de uentre eius fluent aque uiue. Hoc autem de Spiritu, quem accepturi erant credentes in eum.

Hic exponit ad quem potum uocauerit sitientes, id est refici desiderantes amore diuino. Qui ergo sitit, ueniat affectu amoris, passibus fidei recedendo ab amore mundi, et bibat Spiritum sanctum, quem cum biberit, flumina aque uiue fluent de uentre eius. uenter interioris hominis est conscientia cordis; flumina sunt beneuolentia qua consulit proximo ex aqua uiua, id est ex gratia purgante mentes et uiuificante. Non enim fluit aqua uiua de uentre eius, qui quod bibit, putat sibi soli debere sufficere. Hoc testimonium est in Prouerbiis, ut legitur in prologo Genesis . Forte aliqui disceptabunt,  quod euangelista Ioannes commemoret hic festiuitatem scenopegie, sed in huiusmodi facile fortassis supersedebunt, si diligenter attendant, qualiter Mattheus et Marcus de eiectis de templo referant, ceterasque similes seu temporum seu rerum transpositiones.

Non enim erat spiritus datus, quia nondum iehsu fuerat glorificatus.

[AUGUST.] Multi ante aduentum Christi habuerunt Spiritum sanctum, sed non hoc modo quo postea datus est, ut linguis omnium gentium loquerentur, et ideo dicit: Nondum erat Spiritus datus. Cum omnes qui in Christo baptizantur, accipiant Spiritum sanctum, quare non loquuntur linguis omnium? quia iam Ecclesia linguas habet omnium, sed antea  Ecclesia erat in una gente: que cum loqueretur linguis omnium, significauit hoc, quod Ecclesia crescendo per omnes gentes, linguis omnium locutura esset. Ecclesia corpus est Christi, tu membrum es. Unitas enim membrorum caritate concordat, et ipsa unitas loquitur, quomodo tunc unus homo loquebatur. Ideo Dominus post resurrectionem suam dedit Spiritum, ut in suo corpore ostenderet uitam, quam modo non habemus, sed in resurrectione speramus.


A. 82[uII] M. 120

Ex illa ergo turba cum audissent hos sermones eius, dicebant: Hic est uere propheta. Alii dicebant, hic est Christus.


 A. 83[uII] M. 105

Quidam autem dicebant: Nunquid a Galilea Christus uenit? Nonne Scriptura dicit, quia ex semine Dauid et de Bethlehem castello ubi erat Dauid, uenit Christus?


A. 84[X]

Dissensio itaque facta est in turba propter eum.


A. 86[X]

uenerunt ergo ministri ad pontifices et Phariseos, et dixerunt eis illi: Quare non adduxistis eum? Responderunt ministri: Nunquam sic locutus est homo, sicut hic homo. Responderunt ergo eis Pharisei: Nunquid et uos seducti estis? Nunquid aliquis ex principibus credidit in eum, aut ex Phariseis? Sed  turba hec que non nouit legem, maledicti sunt.

Hoc est quod Dominus ait: Ego ueni ut non uidentes uideant, et uidentes ceci fiant.

Dicit Nicodemus ad eos, ille qui uenit ad eum nocte, qui unus erat ex ipsis: Nunquid lex nostra iudicat hominem, nisi audierit ab ipso prius et cognouerit quid faciat? .

Credebat Nicodemus, quia si eum uellent patienter audire, similes fierent illis qui missi sunt eum tenere et crediderunt.

Responderunt et dixerunt ei: Nunquid et tu Galileus es?

Id est, a Galileo seductus Dominus, Galileus dicebatur, quoniam de Nazareth ciuitate Galilee  erant parentes eius.

Scrutare Scripturas et uide, quia propheta a Galilea non surgit.

Dominus prophetarum inde surrexit, quem Scriptura Nazareum uocat.



CAPUT CXXX.


M. 225[II] R. 134 L. 245

Congregatis autem Phariseis, interrogauit eos iehsu, dicens: Quid uobis uidetur de Christo? cuius filius est? Dicunt ei: Dauid. Ait illis: Quomodo ergo Dauid in libro Psalmorum uocat eum Dominum, dicens: Dixit Dominus Domino meo, sede a dextris meis, donec ponam inimicos tuos scabellum pedum tuorum.

 [AMBROS.] Istud dicere Domini Domino, est equalem sibi Filium generare. Domino meo dicit Dauid, non secundum quod de eo natus est, sed secundum quod de Patre semper fuit. Quod autem a Patre subiiciuntur inimici, siue uolentes siue nolentes, non infirmitatem Filii, sed unitatem nature, qua in altero alter operatur, significat. Nam et Filius inimicos subiicit Patri, quia Patrem clarificat super terram. Sic interrogatio Iesu nobis proficit contra Iudeos. Iudei autem friuola multa confingunt, asserentes centesimum nonum psalmum scriptum in persona Eliezer filii uernaculi Abrahe, reuertentis de cede quinque regum, et introducunt ita eum esse locutum: Dixit Dominus Deus Domino meo, Abraham post cedem quinque regum, sede ad dexteram meam.  Sed sequentia psalmi non ad hoc concordant. Recte itaque Iudeis opponitur, non quia Christum quem confitentur esse uenturum, Dauid filium dicunt; sed quia simpliciter hominem, et non Dei Filium credunt.


M. 226[II] R. 133 L. 244

Si ergo Dauid in spiritu uocat eum Dominum, quomodo filius eius est? Et nemo poterat ei uerbum respondere, neque ausus fuit quisquam ex illa die eum amplius interrogare.

Quia in sermonibus confutantur, ultra non interrogant, sed aperte comprehensum Romane tradunt potestati. Unde patet uenena inuidie superari posse, sed difficile quiescere.



CAPUT CXXXI.


A. 86[X]

Iterum ergo locutus est eis iehsu, dicens: Ego sum lux mundi. Qui sequitur me, non ambulat in tenebris, sed habebit lumen uite.

[AUGUST.] Lux mundi a Patre progrediens, nube carnis tegitur, et sic contemperata, toleranda hominibus efficitur, ut per hominem ueniatur ad diuinitatem. Illa ergo luce illuminante, illuminamur modo collyrio fidei, qui de Adam ceci nati sumus; et sequimur tam uerbis quam exemplis obediendo, ut exclusis ignorantie uel peccatorum tenebris, in futurum manifesta uisione Deitatis illuminemur.

 Dixerunt ergo ei Pharisei: Tu de teipso testimonium perhibes. Testimonium tuum non est uerum.

Illi infirmos oculos habebant qui hoc dicebant, quia lucem ferre non poterant. Putant non credendum ei, quasi solus de se testetur, obliti premissarum prophetie lucernarum, et ipsius Ioannis Baptiste, qui euidenter de eo ostendit.

Respondit iehsu et dixit eis: Etsi ego testimonium perhibeo de meipso, uerum est testimonium meum, quia scio unde ueni, et quo uado. uos autem nescitis unde uenio, aut quo uado.

Patrem dat intelligi, a quo testimonium suum confirmatur. Quod quia illi nesciunt, secundum carnem iudicant, et ideo arrogans eis uidetur. Omnis homo quando uult de se perhibere testimonium laudabile,  arrogans et superbus uidetur. Ideo scriptum est: Non laudet te os tuum, sed os proximi tui . Sed hoc homini dictum est, qui mentiri potest. Lux autem mentiri non potest.

uos secundum carnem iudicatis, ego non iudico quemquam.

Subaudis: secundum carnem ut uos. uel modo non iudico. Unde alibi: Ego non ueni ut iudicem mundum, sed ut saluem , non iudicium denegando, sed differendo. Prius enim erat misericordia preroganda, et post exercendum iudicium, ut ait Psalmista: Misericordiam et iudicium cantabo tibi, Domine .

Et si iudico ego, iudicium meum uerum est, quia solus non sum, sed ego et qui misit me, Pater.

 Sensus est: Ideo uerum est iudicium meum, quia uerus Dei Filius sum. Erubesce, Sabelliane; audis Filium, audis Patrem. Distingue personas intelligentia, non perfidia, ne quasi fugiens Charybdim, in Scyllam incurras. Charybdis te uorat, si dicis ipsum esse Patrem qui est Filius, in Scylleis scopulis naufragaris, si Filium minorem Patre secundum diuinitatem dicis. Noli ergo dicere, Pater aurum est, Filius argentum: nam una substantia est, una diuinitas, una ceternitas, perfecta equalitas. Audi Filium: Ego et Pater unum sumus . Utrumque audi, et unum, et sumus, et a Charybdi et a Scylla liberaberis. In eo quod dixit: unum, liberat te ab Ario; in eo quod dixit: sumus, liberat te a  Sabellio. Cum dicis, alius est Pater, alius Filius, recte dicis: si autem dicas aliud, erras:

Et in lege uestra scriptum est, quia duorum hominum testimonium uerum est. Ego sum qui testimonium perhibeo de meipso, et testimonium perhibet de me qui misit me, Pater.

Nunc etsi differo iudicium, non differo testimonium. Probat ab auctoritate legis, quod uerum sit testimonium suum et Patris, ubi est stabilis ueritas. Exposuit eis legem, si ingrati non essent. Magna questio est, et ualde mihi uidetur in mysterio res constituta, ubi Deus dicit: In ore duorum uel trium testium stat omne uerbum . Humani generis consuetudo sic se habet, sed duobus falsis  testibus urgebatur Susanna , et uniuersus populus mentitus est contra Christum. Ergo per mysterium Trinitas commendata est. uis habere bonam causam? Habeto duos uel tres testes: Patrem et Filium et Spiritum sanctum. Que Trinitas suffragabatur Susanne in conscientia, excitans unum testem Danielem, et duos conuincens. Eligamus et nos nobis Deum testem. Non enim dedignatur testis esse, qui iudex est. Testis est, quia non querit alium unde cognoscat quis sis; iudex, quia habet potestatem uiuificandi et mortificandi, damnandi et absoluendi, in gehennas precipitandi et in celos leuandi, diabolo coniungendi et cum angelis coronandi. Quod ait, in lege uestra, sic dictum est, tanquam diceret, in lege que uobis data est a Deo;  sicut dictum est: Panem nostrum quotidianum; et tamen dicimus: da nobis hodie .

Dicebant ergo ei: Ubi est Pater tuus?


A. 87[III] M. 112 L. 119

Respondit iehsu. Neque me scitis, neque Patrem meum. Si me sciretis, forsitan et Patrem meum sciretis.

Me hominem tantum putatis, ideo Patrem meum hominem queritis. Ille qui omnia scit, quando dicit forsitan, non dubitat, sed increpat. O homo! cum in corde tuo est uerbum, aliud est quam sonus, sed ut transeat ad me, sonum quasi uehiculum querit, assumit sonum, imponit se quodammodo in uehiculum, transcurrit erem, uenit ad me, non recedit  a te. Sonus autem ut ueniret ad me, recessit a te, nec perstitit apud me. uerbum ergo quod erat in corde tuo, nunquid sono pretereunte preteriit? Sonus medius transuolauit, uerbum uero quod assumpsit sonum, est apud me, et non recessit a te. Hoc attende, quisquis es examinator sonorum. uerbum Dei contemnis, qui uerbum hominis non comprehendis? Scit Deus omnia. Qui etiam dixit discipulis talem sententiam qualem modo Iudeis, quando Philippus postulauit eum, dicens: Domine, ostende nobis Patrem. Philippe, qui uidet me, uidet et Patrem . Hic non fuit, forsitan uidet et Patrem, uerbum scilicet dubitationis, quia non increpabat Dominus incredulitatem, sed docebat. Ne mireris ergo de uerbo Dei, siue dicat forsitan, siue alio modo  loquatur, quandoquidem plene non comprehendis uerbum hominis.


A. 89[X]

Ego uado, et queretis me, et in peccato uestro moriemini.

Non desiderio queretis me, sed odio. Postquam abscessit Dominus, quesierunt illum et qui oderunt, et qui amauerunt: illi persequendo, isti habere cupiendo.

Quo ego uado, uos non potestis uenire.

Hoc et discipulis alibi dixit, non auferendo spem ut istis, sed predicando dilationem.

Dicebant ergo Iudei: Nunquid interficiet semetipsum, quia dicit: quo ego uado, uos non potestis uenire?

 Stulta uerba, quasi ipsi immortales essent, et uenire non possent quo ille iret, si se interfecisset. Dominus autem dicebat non de morte, sed de gloria ad quam ibat post mortem. Quod illi, omnia carnaliter sapientes, non intellexerunt.

Et dicebat eis: uos de deorsum estis, ego de supernis sum.

Ideo terram sapitis, quia sicut serpentes terram manducatis. Quid est, terram manducatis? Terrenis pascimini, terrenis delectamini, terrenis inhiatis, cor sursum non habetis. De supernis sum, id est a Patre, cum eo excedens omnia.

uos de mundo hoc estis, ego non sum de hoc mundo. Dixi ergo uobis, quia moriemini in peccatis uestris.

Exponit quid sit esse de mundo, id est esse peccatores,  infideles, terrena sapientes. Non est ergo de hoc mundo, per quem mundus factus est; quia omnes de mundo, post mundum facti sunt. Dominus autem est ante mundum, quia in principio erat uerbum.

Si enim non credideritis quia ego sum, moriemini in peccato uestro.

Econtrario dat spem credituris, ut de mundo leuentur ad eum qui mundum fecit. Quod nichil addidit, dicens: Quia ego sum, multa subintelligi dedit, scilicet ego sum uerbum Patris, Conditor mundi, hominis formator et reformator. Quod qui non credit, moritur in peccatis. Moysi etiam dixi: Ego sum qui sum , hoc est uerum esse habeo, quia non sum mutabilis, sed semper idem. In omni  motu rerum inuenio preteritum et futurum, in ueritate Dei solum presens.

Dicebant ergo ei: Tu quis es? Dixit eis iehsu: Principium, qui et loquor uobis.

Principium est, cui dictum est: Tu autem idem ipse es, et anni tui non deficient . Sciebat ibi esse quosdam credituros, et ideo dixisse: Tu quis es? ut scirent quid illum esse crederent. Respondit ergo, principium, non tanquam diceret, principium sum, sed tanquam diceret, principium me credite. Quod in sermone Greco euidenter apparet, ubi principium est feminini generis, sicut lex masculini. Sed consuetudo locutionis ideo per diuersas linguas uariat genera uocabulorum, quia in ipsis rebus non inuenis sexum. Non enim sapientia uere  est feminina [femina], cum Christus sit Dei sapientia. Cum ergo uideatur ad id quod dictum est: Tu quis es, respondere debuisse: Ego sum ueritas: respondit, tanquam diceret, principium me credite. Et addidit, qui et loquor uobis, id est qui humilis propter uos factus, ad ista uerba descendi. Principium est Pater, principium est Filius, tamen non sunt duo principia, sicut nec duo dii. Nam, si accedentes ad Deum multe anime per caritatem, una anima est, et multa corda, cor unum , nonne magis Trinitas ipse fons caritatis unus Deus est?

Multa habeo de uobis loqui et iudicare, sed qui misit me, uerax est. Et ego que audiui ab eo, hec loquor in mundo. Et non cognouerunt quia Patrem eius  dicebat Deum.

Habeo multa loqui docendo, si credideritis: arguendo, si non credideritis; et habeo iudicare in futuro uiuos et mortuos, sed hoc totum est a Patre, a quo audio ueritatem quam loquor. Idem est Filium a Patre audire, quod est esse ab eo. Sensus ergo est: Ideo uerum iudico, quia ueritas sum, Filius ueracis. Hec ueritas non est maior uerace isto, nec minor, sed equalis, quamuis pius homo minus sic ipsa pietate, pulcher minus ipsa pulchritudine, castus castitate. Nam si pietas que est apud Deum, cuius est particeps pia anima, recedat ab ipsa anima pia, siue pulchritudo, siue castitas; non tamen crescit in Deo uel minuitur, sicut oculus tuus nec clausus minuit lucem, nec apertus auget lucem. Hac  similitudine si uerax est anima, ueritas est apud Deum, cuius ipsa est particeps; et si eius non fuerit particeps, tunc omnis homo mendax, quia nullus homo de suo est uerax. Igitur Deus Pater uerax est, non participando, sed ueritatem generando.

Dixit ergo eis iehsu: Cum exaltaueritis Filium hominis, tunc cognoscetis quia ego sum, et a meipso facio nichil, sed sicut docuit me Pater, hec loquor. Et qui misit me, mecum est, et non reliquit me solum, quia ego que placita sunt ei, facio semper.

Predicit quosdam de eis post passionem suam cognituros quis esset, et credituros in illum. Exaltationem dicit hic passionis, non glorificationis; crucis, non celi. A meipso nichil facio, id est a meipso non sum, hoc dixit contra Patripassianos,  dicentes: Qui est Pater, ipse est Filius. Duo sunt nomina, sed res una. Docuit me Pater, hoc est scientem me genuit Pater. Ante dixerat se missum, sed rem magnam sepe commemorat, cum ambo simul sint, unus missus est, alter misit, quoniam missio incarnatio est, que tantum est Filii, non etiam Patris. In nulla enim specie legitur Pater apparuisse. Patris enim potentia, que ex mundi creatione specialiter manifesta est, per nullam singularem creaturam declaratur expresse, ueluti eius sapientia in humanitate Christi, ueluti multiformis gratia bonitatis eius in diuisione linguarum, siue in columba. [AUGUST.] Sicut ergo in solis radio calor et splendor ab inuicem nequeunt separari, sed calor  siccat, splendor illuminat; et sicut ratio in anima est, sed anima uiuimus, ratione intelligimus, sic et Filius solus suscepit carnem, nec se diuisit a Patre. Et quia celum et terram implet Pater, implet et Spiritus sanctus, in diuinitatis unitate implent Christi carnem maiestate, non susceptione.

Hec illo loquente, multi crediderunt in eum. Dicebat ergo iehsu ad eos qui crediderunt ei, Iudeos: Si uos manseritis in sermone meo, uere discipuli mei eritis, et cognoscetis ueritatem, et ueritas liberabit uos.

[AUGUST.] Si manseritis in sermone meo, id est si perseueraueritis usque in finem in fide, que in uobis cepit esse per sermonem, tunc discipuli mei eritis, ut cognoscatis ueritatem quam modo creditis: que  modo carne tecta, loquitur uobis et latet uos. Nondum apparuit quid erimus, sed tandem uidebimus eum sicuti est , cum signauerit nos lumine uultus sui. Moneta Dei sumus, nummi eius. A thesauro eius errauimus, errore detritum est, quod in nobis fuerat impressum. uenit qui nos formauerat, ut reformaret, querit et ipse nummum suum, sicut et Cesar suum. Unde ait: Reddite ergo que sunt Cesaris Cesari, et que sunt Dei Deo . Liberabit, hoc uerbum retulit Dominus ad libertatem. Nam quomodo saluat, nichil aliud est quam saluum facit; sic liberat, nichil aliud est proprie, quam liberum facit. Quod in Greco planius est. Nam Latine plerumque liberare dicimus, non ad libertatem,  sed ad salutem: ubi aliquis improprie dicitur liberari ab infirmitate.

Responderunt ei: Semen Abrahe sumus, et nemini seruiuimus unquam. Quomodo tu dicis, liberi eritis?

Credentes non responderunt, sed increduli iactant se esse semen Abrahe. O pellis inflata. Non intelligebas nisi libertatem temporalem, secundum quam mentiris etiam, dicens: Nemini seruiuimus unquam. Nonne Ioseph est uenundatus? . Nonne sancti prophete captiuati? Nonne seruiebant parentes tui in Aegypto, lateres faciendo? . Nonne uosipsi soluebatis tributa Romanis?

Respondit eis iehsu: Amen, amen, dico uobis, quia omnis qui facit peccatum, seruus est peccati.

[AUGUST.] Qui ex amore peccat, non ex languore  nature, nec ex ignorantia leui, seruus est peccati. Alia enim sunt peccata infirmitatis, alia imperitie, alia malitie. Infirmitas et imperitia contraria sunt uirtuti et sapientie; malitia est contraria bonitati. Quisquis igitur nouit quid sit sapientia Dei, potest existimare que sint peccata uenialia: et quisquis nouit quid sit bonitas Dei, potest existimare quibus peccatis certa pena debeatur, et hic et in futuro seculo. [AUGUST.] Seruus quidem hominis aliquando sui Domini duris imperiis fatigatus, fugiendo requiescit. Seruus autem peccati quo fugiet?

Seruus autem non manet in domo in eternum, Filius manet in eternum. Si ergo Filius uos liberauit, uere liberi eritis.

Ecclesia est domus, seruus est peccator corde impenitenti  pertinax. Non dixit: non est in domo, quia multi peccatores intrant Ecclesiam; sed non manet [manent]. Cum autem Scriptura dicat: Quis gloriabitur mundum se esse a peccato , erit Christus solus in Ecclesia? Cui erit caput sine corpore? Terruit ergo, ne peccatum amaremus, dicendo: Omnis qui facit peccatum, seruus est peccati. Spem dedit ne diffideremus, dicendo: Filius manet in eternum. Spes enim nostra est, ut a libero liberemur. Sciendum est quod multi iusti dicti sunt sine querela, id est sine crimine. Nulla enim querela iusta est de his, in rebus humanis, qui non habent crimen. Crimen autem est peccatum graue, accusatione et damnatione dignissimum. Sed Dei gratia in nobis peccatum  consumitur. Minuitur autem in uita proficientium, quod in uita consumitur perfectorum. Prima est ergo libertas, carere criminibus. Ideo Apostolus de ordinandis presbyteris uel diaconis non ait: si quis sine peccato est; quia si hoc dixisset, nullus ordinaretur; sed ait, si quis sine crimine , ut est homicidium, adulterium, aliqua immunditia fornicationis, furtum, fraus, sacrilegium et similia. Que cum ceperit Christianus non habere, incipit erigere caput ad libertatem, sed nondum est perfecta libertas, quia nondum eternitas. Libertas perfecta est esse in Domino, cum hoc corruptibile induet incorruptionem, et hoc mortale induet immortalitatem .

Scio quia filii Abrahe estis, sed queritis me interficere, quia sermo meus non capit in uobis.

 Id est, non capit cor uestrum, quia non recipitur a corde uestro. Sermo diuinus est ut hamus, qui capit, dum capitur. Agnoscit Christus in istis carnis originem, in quibus est uana libertas cum uera seruitute peccati, sed non cordis fidem per imitationem Abrahe, in qua esset uera libertas per se filium.

Ego quod uidi apud Patrem, loquor, et uos que uidistis apud patrem uestrum, facitis.

ueritatem uidi, me scilicet, qui sum ueritas Patris.

Responderunt et dixerunt ei: Pater noster Abraham est.

Prouocabant eum, ut aliquid mali diceret de Abraham, querentes occasionem faciendi quod cogitabant.

Dixit eis iehsu: Si filii Abrahe estis, opera Abrahe  facite. Nunc autem queritis me interficere, hominem qui ueritatem uobis locutus sum, quam audiui a Deo. Hoc Abraham non fecit. uos facitis opera patris uestri.

Adhuc non dicit quis est pater eorum, sed Abraham laudat, et illos degeneres damnat, eo quod operibus fidei non probant se esse filios Abrahe, potius per contrarium probantur eius non esse filii, quia ueritatem querunt exstinguere.

Dixerunt itaque ei: Nos ex fornicatione non sumus nati, unum Patrem habemus Deum.

Iam utcunque ceperunt cognoscere non de carnis generatione Dominum loqui, sed de uite institutione. Et quia consuetudo Scripturarum est fornicationem appellare falsis diis seruire, dixerunt:  Unum patrem habemus Deum. Credo quia cogitabant: Quoties nominabimus Abraham, dicturus est nobis: quare non imitamini eum de cuius genere gloriamini? Et quia tantum uirum imitari non possumus, dicamus nos habere patrem Deum, ut audiamus quid dicat.

Dixit ergo eis iehsu: Si Deus pater uester esset, diligeretis utique me. Ego enim ex Deo processi et ueni. Neque enim a meipso ueni, sed ille me misit.

Sicut preostendit de Abraham, ita nunc ostendit Deum non esse eis patrem, quia non cognoscunt Filium quem misit, nec diligunt. Procedere est, quod Deus naturalis origo et eterna causa est sapientie sue ut sit: uenire autem est incarnari. Non enim Deus participatione sapiens est, ut anima uel angelus;  sed quod ex se gignat sapientiam, que est Deus de Deo.

Quare loquelam meam non cognoscitis? quia non potestis audire sermonem meum. uos ex patre diabolo estis, et desideria patris uestri uultis facere.

Hic cauenda est heresis Manicheorum, qui dicunt esse quamdam naturam mali, et quamdam gentem tenebrarum cum principibus suis. Que ausa est pugnare contra Deum, et Deum uerum misisse principes contra gentem illam, eamque fuisse debellatam. inde dicunt diabolum originem duxisse, putantes secundum hoc dictum esse a Domino: uos ex patre diabolo estis. Iudei ergo dicti sunt esse filii diaboli imitando, non nascendo. Propheta dixit ad ipsos:  Pater tuus Amorrheus, et mater tua Cethea , non quod ab illis gentibue Iudei ducerent originem, sed quia imitati sunt impietates eorum. Queritur fortasse, unde est diabolus. Inde utique, unde ceteri angeli, sed superbiendo factus est diabolus. Et notandum quia neque [intrinseca] ui, neque extrinseca suasione deprauatus fuit, sed propria uoluntate sumpsit a magnitudine scientie, elationis occasionem. Unde Apostolus: Scientia inflat .

Ille homicida erat ab initio, et in ueritate non stetit, quia non est ueritas in eo.

Homicida dicitur diabolus, non quod gladio armatus, uel ferro accinctus ad hominem ueniret, sed quia uerbum malum seminauit. Noli ergo te putare non  esse homicidam, quando fratri tuo mala persuades. Unde in psalmo: Filii hominum, dentes eorum arma et sagitte, et lingua eorum machera acuta . Quod dictum est, ab initio, intelligendum est de primo homine.

Cum loquitur mendacium, ex propriis loquitur, quia mendax est, et pater eius.

Hinc Manichei decipiunt imperitos, dicentes diabolum habere patrem, sed Dominus dixit diabolum esse patrem mendacii. Diabolus enim sic genuit mendacium quasi filium, ex quo lapsus est a ueritate, quam Deus Pater genuit in Filium. Diabolus itaque mendax est, et pater mendacii. Tu autem si mentiris, a Diabolo accepisti, sicut Iudei loquentes mendacium, et ita non es pater mendacii.

 Ego autem quia ueritatem dico, non creditis mihi. Quis ex uobis arguet me de peccato?

[GREGOR.] Non dedignatur ex ratione ostendere se peccatorem non esse.

Si ueritatem dico, quare uos non creditis mihi? Qui est ex Deo, uerba Dei audit. Propterea uos non auditis, quia ex Deo non estis.

Sunt nonnulli qui precepta Dei nec aure corporis percipere dignantur. Sunt nonnulli qui percipiunt, sed nullo mentis desiderio complectuntur. Sunt nonnulli qui libenter audiendo compunguntur, sed post lacrymas ad iniquitatem redeunt. Hi profecto uerba Dei non audiunt, quia ea exercere in opere contemnunt. Licet igitur omnes sint filii Dei per naturam, quod ostendunt parabole de filio frugi et prodigo,  de duobus filiis inuitatis ad uineam, illi tamen sunt ex diabolo per uitium, qui uerba Dei non diligunt. Qui uero renascuntur ex Deo generationis adoptione, audiunt uerbum Dei et custodiunt.

Responderunt igitur Iudei et dixerunt ei: Nonne bene dicimus nos, quia Samaritanus es tu, et demonium habes?

Receperant Samaritani Dominum quando locutus est mulieri ad fontem, et cum eis conuersatus erat. uocant igitur eum Iudei Samaritanum quasi peccatorem, quia peccatores illos reputabant, nec eis contebantur.

Respondit iehsu: Ego demonium non habeo, seu honorifico Patrem meum, et uos inhonorastis me

 [GREGOR.] Alterum de duobus obiectis negauit. Samaritanus enim interpretatur custos, et custodem se esse non negauit. Non enim dormitat qui custodit Isrel . Et: Nisi Dominus custodierit ciuitatem, frustra uigilat qui custodit eam . Non contumeliosa uerba respondit, qui uere respondere posset: uos demonium habetis. Sed superbia nostra hic confunditur. Nam quid nobis ex hoc innuitur, nisi ut eo tempore quo a proximis falsas contumelias accipimus, eorum etiam uera mala taceamus, ne ministerium iuste correptionis, in arma uertamus furoris?

Ego autem gloriam meam non quero, est qui querat et iudicet.

[AUGUST.] Non quero gloriam sicut simulatores,  qui querunt uideri quod non sunt. Est Pater qui querat gloriam meam; et iudicet, id est discernat a gloria uestra, quia uos secundum seculum gloriamini, ego non; sed ea gloria quam habui apud Patrem, antequam mundus esset, que est ab humana inflatione discreta. Secundum penale iudicium, Pater non iudicat quemquam, sed omne iudicium dedit Filio, secundum iudicium discretionis iudicat ut in psalmo: Iudica me Deus . Huius iudicii expositio sequitur: Et discerne, inquit, causam meam de gente non sancta . Similiter duas tentationes intelligimus, una decipit, altera probat. Nam scriptum est: Deus neminem tentat , et iterum scriptum est: Tentat uos Dominus Deus uester, ut sciat si diligitis eum . Ut sciat dictum est, pro  scire faciat. Iob latebat se , sed Deum non. Admisit Deus tentatorem, et fecit eum sui cognitorem. Sic et duo timores sunt, seruilis, cum times ne patiaris penam, castus, cum times ne amittas iustitiam. Alterum perfecta caritas foras mittit , alter seruat nos ante Deum, permanens in seculum seculi . Nam et mulier adultera timet, ne uir eius ueniat; casta, ne uir eius abscedat.

Amen, amen, dico uobis, si quis sermonem meum seruauerit non mortem uidebit in eternum.

[GREGOR.] Exemplo suo nos admonet, ne, cum malorum peruersitas crescit, predicare cessemus; quia et boni meliores per contumelias fiunt, et reprobi de beneficio peiores.

 Dixerunt ergo Iudei: Nunc cognouimus quia demonium habet. Abraham mortuus est et prophete, et tu dicis, si quis sermonem meum seruauerit, mortem non gustabit eternum.

[AUGUST.] De morte secunda, morte gehenne, morte damnationis cum diabolo dicit, qua nec Abraham mortuus est, nec prophete. Illi enim mortui sunt et uiuunt, isti uiuebant et mortui erant. Mortem uidere uel gustare, est eam experiri.

Nunquid tu maior es patre nostro Abraham, qui mortuus est, et prophete mortui sunt? Quem teipsum facis? Respondit iehsu: Si ego glorifico meipsum, gloria mea nichil est. Est Pater meus qui glorificat me, quem uos dicitis quia Deus noster est, et non cognouistis eum. Ego autem noui eum. Et si dixero quia  non scio eum, ero similis uobis mendax. Sed scio eum, et sermonem eius seruo.

Sermonem Patris ut Filius loquebatur et ipse erat uerbum Patris, qui hominibus loquebatur. Si ergo cognouissent Patrem, Filium eius recepissent, quem uox Patris glorificat in baptismate, in monte, in aliis huiusmodi. Ideo contra hoc quod dicunt: quem teipsum facis, refert gloriam suam ad Patrem, dicens: Si ego solus sine Patre glorifico meipsum sicut simulatores, gloria mea nichil est.

Abraham pater uester exsultauit ut uideret diem meum: uidit, et gauisus est.

Credens exsultauit sperando, ut uideret intelligendo. Quod ait: diem meum, incertum potest esse unde dixerit, utrum diem Domini temporalem in carne,  an diem qui nec ortum scit nec occasum, sed utrumque Abraham uidit. Quando enim misit seruum suum petere, uxorem filio suo Isaac, ait: Pone manum sub femore meo, et iura per Deum celi . Quid hoc sibi uult, nisi quia significabatur de genere Abrahe Deum celi uenturum in carne. Qui reprehendunt carnem Christi, reprehendunt factum Abrahe [GREGOR]. Abraham diem Domini uidit, cum in figura summe Trinitatis tres angelos hospitio suscepit.

Dixerunt ergo Iudei ad eum: Quinquaginta annos nondum habes, et Abraham uidisti? Dixit eis iehsu: Amen, amen, dico uobis, antequam Abraham fieret, ego sum.

Non ait: fui, sed: sum, quia diuinitas tempus non habet, ab intuitu carnis ad diuinitatem trahit, sed  duri ut lapides, putant hoc esse blasphemiam.

Tulerunt ergo lapides, ut iacerent in eum. iehsu autem abscondit se, et exiuit de templo.

[HIERON.] Quem intelligere non poterant, obruere querebant, sed Dominus se uindicare noluit, qui pati uenerat. Et ideo se abscondit, ut daret nobis exemplum dandi locum ire, uel ideo ut ostenderet quia ipsa ueritas eis absconditur, qui eius uerba sequi contemnunt, et fugit mentem quam non inuenit humilem. Nota quia inconsiderati Iudei dixerunt ad Dominum: quinquaginta annos nondum habes, sunt qui fingunt ab incarnatione usque ad passionem multo plures annos, quam ex historiis colligamus.



CAPUT CXXXII.

 Et preteriens uidit hominem cecum a natiuitate.

[ALBINUS]. Preterire Dominus dicitur, quia in uia peccatorum non stetit . Cecum a natiuitate uidit, quia misertus est nostre mortalitatis. Cecus enim ille, humanum genus est habens cecitatem ab Adam. Illo namque peccante, uitium pro natura inoleuit, unde secundum mentem ceci nati sumus.

Et interrogauerunt eum discipuli eius: Rabbi, quis peccauit, hic aut parentes eius, ut cecus nasceretur? Respondit eis iehsu: Neque hic peccauit, neque parentes eius, sed ut manifestentur opera Dei in illo.

Peccauerunt quidem, sed illorum peccato factum non est ut cecus nasceretur. Magister qui querit credentem, ut faciat intelligentem, causam dicit cecitatis, ut manifestentur opera Dei in illo, uidelicet  ut eum illuminando, et per eum quid in cecitate humani generis facturus sit significando, Filius Dei manifestetur.

Me oportet operari opera eius qui misit me, donec dies est. uenit nox quando nemo potest operari.

Quandiu in mundo sum, lux sum mundi. Dies est ille qui dicit: Ego sum lux mundi . Si ergo dies est quandiu Dominus in mundo est, erit nox quando in mundo non erit, cum ipse dicat discipulis: Maiora horum facietis . Nunquid in nocte operabatur Petrus, in umbra sua sanante infirmos , quod Dominus non fecit, qui dixit: Sine me nichil potestis facere? . Quid ergo dicemus de ista nocte? Nox ista eorum erit qui audient: Ite in ignem eternum, qui preparatus  est diabolo et angelis eius . Unde illud: Ligate illi manus et pedes, et proiicite eum in tenebras exteriores . Tunc nemo poterit operari. Ergo operemur dum adhuc dies est. Hic enim adhuc est ille qui dixit: Ecce ego uobiscum sum usque ad consummationem seculi . [ALBINUS] Amplius: Donec dies est, id est dum sum in mundo, faciam opera Patris, illum predicando, cecos illuminando. Nox autem fuit, quando Christus a Iudeis et occisus est, et fides pene defecit. Unde dicit eis: Nunc est hora uestra et potestas tenebrarum .

Hec cum dixisset, exspuit in terram, et fecit lutum ex sputo, et liniuit lutum super oculos eius, et dixit  ei: uade et laua in natatoria Sile, quod interpretatur missus.

[AUGUST.] De saliua lutum fecit, quia uerbum caro factum est. Sputum enim quod a capite in os descendit, Christi diuinitatem significat, quia caput Christi Deus. Saliua itaque est sapientia, que ex ore Altissimi prodit. Terra uero est caro Christi. Inunctus cecus non uidet, sed mittitur ad piscinam, cuius nomen missus a Domino interpretatur. Ipse Dominus est missus; inungi est catechumenum fieri; lauari in piscina, est baptizari in Christo. Catechumenus Grece, interpretatur instructus Latine. Ad hoc sane paulatim rudes instruuntur in fide, ut tandem plene illuminati, sacramentis participent cum caritate. Unde Paulus: Fuimus aliquando et nos natura filii  ire, nunc autem lux in Domino .

Abiit ergo et lauit, et uenit uidens. Itaque uicini et qui uiderant eum prius, quia mendicus erat, dicebant: Nonne hic est qui sedebat et mendicabat? Alii dicebant quia hic est; alii autem, nequaquam, sed similis est eius. Ille uero dicebat, quia ego sum.

Quidam non recognoscebant eum, quia aperti oculi uultum mutauerant; sed ille aperte fatetur beneficium, ne incurrat ingratitudinis damnum.

Dicebant ergo ei: Quomodo aperti sunt tibi oculi? Respondit: Ille homo qui dicitur iehsu, lutum fecit et unxit oculos meos, et dixit mihi: uade ad natatoriam Sile et laua. Et abii, et laui et uidi.

Siloa est fons ad radicem montis Sion, qui non iugibus aquis, sed incertis horis ebullit per concaua  terrarum. Ibi cecus, lota facie, lumen recepit, quia cecitas Iudeorum uel quorumlibet infidelium non potest sanari, nisi doctrina aquarum Christi, que sine strepitu et clamore uerborum leniter fluit. Unde Isaias: Aque Sile que uadunt cum silentio .

Et dixerunt ei: Ubi est ille? Ait: nescio.

[AUGUST.] Animus eius adhuc inuncto similis erat, nondum uidenti ad purum. Nescit enim quem predicat. Sed illi qui carnaliter Sabbatum obseruabant, nec uidentes erant, nec inuncti.

Adducunt eum ad Phariseos qui cecus fuerat. Erat autem Sabbatum quando lutum fecit iehsu, et aperuit oculos eius. Iterum ergo interrogabant eum Pharisei quomodo uidisset. Ille autem dixit eis: Lutum posuit  mihi super oculos, et laui, et uideo.

Qui de limo terre hominem formauit, per idem genus luti humanum genus reformauit.

Dicebant ergo ex Phariseis quidam: Non est hic homo a Deo, qui Sabbatum non custodit. Alii dicebant: Quomodo potest homo peccator hec signa facere? Et schisma erat inter eos.

Fiebat diuisio inter lucem et tenebras, quia iam quidam inungebantur.

Dicunt ergo ceco iterum: Tu quid dicis de eo, qui aperuit oculos tuos? Ille autem dixit, quia propheta est.

Querebant quomodo eum de Synagoga pellerent, sed ille constanter dixit eum prophetam esse, adhuc corde inunctus.

 Non crediderunt ergo Iudei de illo quia cecus fuisset et uidisset, donec uocauerunt parentes eius qui uiderat, et interrogauerunt eos, dicentes: Hic est filius uester, quem uos dicitis quia cecus natus est? Quomodo ergo nunc uidet? Responderunt eis parentes eius, et dixerunt: Scimus quia hic est filius noster, et quia cecus natus est: quomodo autem nunc uideat, nescimus; aut qui eius aperuit oculos, nos nescimus. Ipsum interrogate, etatem habet, ipse de se loquatur. Hec dixerunt parentes eius, quia timebant Iudeos. Iam enim conspirauerant Iudei, ut si quis eum confiteretur Christum, extra Synagogam fieret. Propterea parentes eius dixerunt quia etatem habet, ipsum interrogate. uocauerunt ergo rursus hominem qui fuerat cecus, et dixerunt ei: Da gloriam Deo.

 Hoc est, nega quod accepisti, quod esset [est] blasphemare, non Deo gloriam dare. Dare gloriam Deo, est ueritatem de aliquo tanquam presente Deo dicere. Dicunt ergo: Confitere iustum non esse iustum sicut nos, sed peccatorem.

Nos scimus quia hic homo peccator est. Dixit ergo ille: Si peccator est, nescio. Unum scio quia cecus cum essem, modo uideo. Dixerunt ergo illi: Quid fecit tibi? Quomodo aperuit tibi oculos? Respondit eis: Dixi uobis iam, et audistis; quid iterum uultis audire? Nunquid et uos uultis discipuli eius fieri?

Hoc quasi stomachans et quasi ex ceco uidens, iam non ferens cecos, respondit.

Maledixerunt ei et dixerunt: Tu discipulus eius  sis, nos autem Moysi discipuli sumus. Nos scimus quia Moysi locutus est Deus: hunc autem nescimus unde sit.

Superius dixerant, hunc scimus unde sit; hic dicunt se nescire. Sed nescire nos dicimus que abiicimus. Itaque secundum cor eorum maledictio est quod dicunt: tu discipulus eius sis, sed quod dicitur est optabile omnibus, ut discipuli Christi sint.

Respondit ille homo et dixit eis: In hoc enim mirabile est, quia uos nescitis unde sit, et aperuit oculos meos. Scimus autem quia peccatores Deus non audit. Sed si quis Dei cultor est, et uoluntatem eius facit, hunc exaudit.

Adhuc inunctus loquitur, nam et peccatores audit Deus. Si enim non audiret, frustra publicanus pectus  percutiendo diceret: Domine, propitius esto mihi peccatori . [AUGUST.] Nolite pro magno habere ad uoluntatem exaudiri a Deo. Ad uoluntatem demones exauditi sunt, permissi ire in porcos . Ad uoluntatem princeps eorum diabolus, a quo petitus Iob tentari, non est negatus , ut esset hic probatus, ille confusus. Aliquando Deus quasi iratus dat quod petis, et propitius negat quod petis. Quando bonum petitis, incumbite orationibus ut sumatis. Quid prosit et quid non, medicus nouit.

A seculo non est auditum quia quis aperuit oculos ceci nati. Nisi esset hic a Deo non poterat facere quidquam.

[AUGUST.] Spreta eorum ira, libere ueritatem confitetur. Hoc enim nonnisi a Domino, nec a discipulis  fieret, nisi Deus in eis.

Responderunt et dixerunt ei: In peccatis natus es totus, et tu doces nos? Et eiecerunt eum foras.

Quod clausis oculis natus est, dicunt esse pro peccato parentum. Sed Christus totum sanat extra oculos, et intus cor aperit. Toties interrogando ut diceret, magistrum fecerant, quem ingrati docentem proiecerunt; sed quia expulsus est, magis factus est Christianus.



CAPUT CXXXIII.

Audiuit iehsu quia eiecerunt eum foras, et cum inuenisset eum dixit ei: Tu credis in Filium Dei? Respondit ille et dixit: Quis est, Domine, ut credam in eum?

 His uerbis ostendit adhuc inunctus, se iam dudum cor ad credendum paratum habuisse, sed in quem credere debeat ignorasse.

Et dixit ei iehsu: Et uidisti eum, et qui loquitur tecum, ipse est. At ille ait: Credo, Domine. Et procidens, adorauit eum.

Iam Dominus lauat inuncto faciem cordis, iam mentis oculos illuminat, et ille confitetur non tantum filium hominis, sed etiam Dei.

Et dixit ei iehsu: In iudicium ego in hunc mundum ueni, ut qui non uident, uideant; et qui uident, ceci fiant.

O Domine! lumen es, dies es, et ideo de tenebris liberas humiles, qui se non uidere putant, et per te querunt ut uideant. Superbi uero sapientes sibi, ut  Pharisei ex his uerbis commoti, et qui uident ceci fiant, se uidere putant, sed experimento pene, cecos se esse sentient. Et hoc est iudicium, id est discretio, que discernit causam credentium a superbis. Iudicium enim damnationis non modo, sed in fine fiet. Unde Dominus alibi: Ego non iudico quemquam .

Et audierunt ex Phariseis qui cum ipso erant, et dixerunt ei: Nunquid et nos ceci sumus? Dixit eis iehsu? Si ceci essetis, non haberetis peccatum. Nunc uero dicitis quia uidemus, peccatum uestrum manet.

Si ceci essetis, id est si uos cecos aduerteretis, et ad medicum curreretis, non haberetis peccatum; quia ego ueni auferre peccatum. Sed qui se putant uidere, et non querunt medicum, in peccato permanent,  et hoc est qui uident, ceci fiant.

Amen, amen, dico uobis, qui non intrat per ostium in ouile ouium sed ascendit aliunde, ille fur est et latro.

Quia Pharisei iactabant se uidere, quod quidem possent, si oues Christi essent, Dominus contra eorum arrogantiam proposuit hanc similitudinem. Ostendit itaque quia nec sapientia, nec obseruatio legis, nec bona uita quidquam ualet, nisi per eum. Siue enim Iudeus etiam Phariseus, siue gentilis etiam philosophus, doceat bene uiuere, uel hereticus sub nomine Christi, nec tamen in Christo predicans, omnes sine eo rapiunt et occidunt. Ouile est Ecclesia. In quam quicunque uult intrare, per Christum intret, Christi gloriam querens, non suam. Humilis  ianua Christus est. Ergo qui intrat, se humiliet, ne ascendens per maceriam, dum exaltatur, cadat. Aliunde utique ascendit, qui quoquo modo preter Christum intrat, uel non de eo bene sentiendo, uel non eius gloriam, sed suam querendo. Fur ergo est, quia male intrat, et quod alienum est, suum dicit, id est, oues Dei suas facit. Latro est, quia quod furatus est occidit, dum malo exemplo seu peruerse docendo oues corrumpit.

Qui autem intrat per ostium, pastor est ouium. Huic ostiarius aperit, et oues uocem eius audiunt.

In quocunque sonet uox uerbi Dei, predestinati ad uitam audiunt obediendo. Et notandum quod non omnis qui intrat per ostium, pastor est; quia et oues  intrant. uerumtamen unitas uniuersitatis Ecclesie, uerbo et exemplo quotidie pascit. Ostiarius est Christus, qui seipsum aperit, uel Scriptura, que ducit ad Christum, uel Spiritus sanctus, qui docet omnem ueritatem.

Et proprias oues uocat nominatim, et educit eas. Et cum proprias oues emiserit, ante eas uadit, et oues illum sequuntur, quia sciunt uocem eius.

Oues uocat nominatim, qui ait discipulis suis: Gaudete quia nomina uestra scripta sunt in celo . Unde alibi: Nouit Dominus qui sunt eius . Educit eas hinc ad uitam eternam, emittit eas, absoluendo a uinculis peccatorum, et precedit eas, surgens a mortuis. Aliter: Educit oues de tenebris ad lucem doctrine, et ante eas sic emissas quasi de  Aegypto, uadit uelut in columna nubis et ignis, exemplo indicans quod docuit. Oues illum sequuntur quocunque ierit, perseuerando usque in finem. Nec enim bene uiuere dicendi sunt, qui finem bene uiuendi uel cecitate nesciunt, uel inflatione contemnunt.

Alienum autem non sequuntur, sed fugiunt ab eo, quia non nouerunt uocem alienorum. Hoc prouerbium dixit eis iehsu. Illi autem non cognouerunt quid loqueretur eis.

In hoc conuincuntur esse ceci. Interest enim inter nos et illos, antequam ista uerba agnoscamus, quoniam pulsamus ut aperiatur nobis, illi autem non.

Dixit ergo eis iterum iehsu: Amen, amen, dico uobis,  quia ego sum ostium ouium.

Sicut Filius per se nouit Patrem, nos autem per illum, sic intrat in ouile, id est ad corda ouium per se, et nos per ipsum. Oculus carnis se uidere non potest, alia uidet, sed intellectus et se et alia intelligit. Sic Christus ad se, et ad te, et ad Patrem per se intrat. Nam et per uerbum dicuntur alia que non sunt uerbum, et ipsum uerbum. Multi sunt pastores ut boni episcopi, ostium uero nemo est nisi Christus. In Apocalypsi dicuntur sancti non ostium, sed porte per quas peruenitur ad ostium .

Omnes quotquot uenerunt, fures sunt et latrones, sed non audierunt eos oues.

Qui uenerunt, non qui missi sunt, fures fuerunt.  Unde in propheta: ueniebant, et ego non mittebam eos . In uenientibus presumptio temeritatis, in missis obsequium seruitutis est. [AUGUST.] uel ita: Quotquot uenerunt, scilicet preter me, fuerunt latrones. Precones ueritatis non uenerunt preter eum qui est ueritas; quia sic crediderunt in eum uenturum, quomodo nos credimus in eum qui uenit. [HIERON.] Tempora uariata sunt, non fides. Unus canon Scripturarum est, omnia non ad totum referri, sed ad partem maximam, ut ibi: Omnes declinauerunt, simul inutiles facti sunt . Similiter hic: Omnes qui uenerunt ante me, fures fuerunt et latrones. Et Paulus ad Corinthios: Omnibus, inquit, omnia factus sum, ut omnes lucrifacerem .  Et ad Philippenses: Omnes enim que sua sunt querunt, non ea que sunt Iesu Christi . Ita est illud Patris ad Filium frugi: Omnia mea tua sunt . [AUGUST.] Sciendum est quia non omnes qui audierunt uocem pastoris, oues fuerunt, ut Iudas, sub ouina pelle audiens pastorem, lupus erat, pastori insidians. Aliqui uero eorum qui Christum crucifixerunt, non audiebant et oues erant, de quibus Dominus ait: Cum exaltaueritis Filium hominis, tunc cognoscetis quia ego sum . Hoc aliquis ita soluit: Quando non audiebant, erant lupi adhuc; sed quando facti sunt oues, audierunt. Utrumque potest dici, sed per Ezechielem Dominus obiurgando pastores, dicit de ouibus: Errantem non reuocastis . Et errantem dicit, et ouem  appellat. Si errabat quando ouis erat, procul dubio non pastoris, sed furis et latronis uocem audiebat. Sed Dominus dicit: Quotquot uenerunt, preter me, fures sunt et latrones, sed non audierunt eos oues. Ergo secundum prescientiam Dei uidentis qui sunt eius, multe oues sunt foris, et multi lupi sunt intus. Multi namque blasphemant Christum, credituri in eum, qui sunt oues foris, sed adhuc alienam uocem sequuntur. Item multi intus laudant blasphematuri, sed tamen quandiu recte sapiunt, uocem Christi audiunt. Sed est quedam propria uox pastoris, in qua oues non audiunt alienos, et in qua non oues non audiunt Christum. Que est ista uox? Qui perseuerauerit usque in finem, hic saluus erit . Hanc uocem non negligit proprius, non audit alienus. Nam  qui predestinatus est et prescitus ad uitam, licet ad tempus erret, tandem redit et perseuerat.

Ego sum ostium; per me si quis introierit, saluabitur; et ingredietur et egredietur, et pascua inueniet.

Exercet obscuris, pascit manifestis doctor ueritatis. Quilibet non fictus, per claritatem sapientie Dei intrans catholicam Ecclesiam, perseuerando saluabitur, et etiam prius erat in ouili predestinatione diuina. Ingredietur intus bene cogitando secundum Apostolum, dicentem habitare Christum per fidem in cordibus nostris . Egredietur extra bene operando, secundum Psalmistam: Exiet homo ad opus suum . Aliter: Ingredietur credendo, operando egredietur ad pugnam contra hereticos. Amplius: Ingredietur Ecclesiam, ut hic per fidem  uiuat, quia iustus ex fide uiuit . Et egredietur etiam per ostium fidei Christi de hac uita, ut in eternum uiuat. Ubi enim subiungit: Ego ueni ut uitam habeant, et abundantius habeant, uidetur dicere, ut uitam habeant ingredientes, et abundantius habeant egredientes. Itaque pascua intellige gaudia sempiterna paradisi, presentem uultum Dei, qui dum sine defectu conspicitur, sine fine mens uite cibo satiatur.

Fur non uenit nisi ut furetur, et mactet, et perdat. Ego ueni ut uitam habeant, et abundantius habeant.

Fur uenit ut furetur alienam rem sibi usurpando, mactet a uita retrahendo, perdat in eternam damnationem.

 Ego sum pastor bonus. Bonus pastor animam suam dat pro ouibus suis.

[GREGOR.] Non ex accidenti, sed essentialiter est bonus, qui formam bonitatis quam imitemur, adiungit, dicens: Bonus pastor animam dat pro ouibus. Fecit quod monuit, ostendit quod iussit, animam posuit, ut in sacramentum nostrum corpus suum et sanguinem uerteret; et oues quas redemerat, carnis sue alimento satiaret. Primum est, exteriora nostra misericorditer ouibus impendere; postremum, si necesse fit pro eisdem mori. Unde Ioannes in Epistola: Sicut Christus animam suam pro nobis posuit. sic et nos debemus animas pro fratribus ponere . Hoc est proprium boni pastoris, ad differentiam mercenarii uel furis. Quicunque preposit  Ecclesie sunt filii, sunt pastores. Si pastores, quomodo unus pastor, nisi quia sunt omnes membra unius pastoris, cuius sunt oues proprie?

Mercenarius et qui non est pastor, cuius non sunt oues proprie, uidet lupum uenientem, et dimittit oues, et fugit. Et lupus rapit, et dispergit oues. Mercenarius autem fugit, quia mercenarius est, et non pertinet ad cum de ouibus.

Quicunque prepositus Ecclesie querit temporalia commoda, et non ea que sunt Christi, mercenarius est. De talibus dicit Dominus: Amen, dico uobis, receperunt mercedem suam . Mercenarii tamen necessarii sunt, quia per eos uox Christi auditur. Audite Dominum monstrantem mercenarios. Scribe, inquit, et Pharisei super cathedram Moysi  sederunt, que dicunt, facite, que autem faciunt, facere nolite . Quid aliud dixit, nisi, per mercenarios uocem pastoris audire? Nullus enim mercenarius ausus est dicere populo Christi: Tua quero, non que Iesu Christi. Inde ergo ledit, unde mala facit, non unde bona dicit. Botrum carpe, spinam caue. Botrus aliquando conseritur spinis, et portat spina non suum fructum, quando spinis palmes incumbit. Cathedra Moysi uitis erat Phariseorum; mores, spine; doctrina uera per malos; palmes in sepe et botrus inter spinas. Caute elige, ne dum queris fructum, laceres manum, et cum audis bona dicentem, ne imiteris mala facientem. Que dicunt, facite, eligite uuas. Que autem faciunt, facere nolite, cauete spinas. Audite Apostolum de mercenariis  loquentem: Quid enim, dum omni modo siue occasione siue ueritate Christus annuntietur? . ueritas, id est Christus, a mercenariis occasione, a filiis ueritate annuntiatur. Filii eternam hereditatem patris patienter exspectant, mercenarii temporalem mercedem festinanter exoptant. [GREGOR.] Mercenarius itaque est, qui locum pastoris tenet, sed lucrum animarum non querit, quia terrenis commodis inhiat, et honore prelationis gaudet. Utrum tamen mercenarius sit, non bene dignoscitur, nisi cum lupus accedit, qui indicat quo animo grex a quoque custodiatur. uenit autem lupus, cum quilibet iniustus et raptor fideles opprimit. Fugit ergo qui pastor esse uidebatur et non erat, non mutando  locum, sed subtrahendo solatium. Tacet enim, et non audet resistere iniustitie, de quo per Prophetam dicitur: Non ascendistis ex aduerso, neque opposuistis murum pro domo Isrel, ut staretis in prelio in die Domini . Ex aduerso ascendere, est prauis libera uoce contra ire. Murum opponere, et stare in prelio in die Domini pro domo Isrel, est cum ex auctoritate iustitie fideles contra peruersorum iniustitiam uindicamus. Est etiam malignus spiritus lupus, mentes, non corpora dilanians, caulas fidelium assidue circuiens, de quo dicitur, dispergit oues. Tunc enim dispergit, cum alium ad luxuriam pertrahit, alium in auaritiam incendit, alium in superbiam erigit. Hunc inuidia stimulat, illum fallacia supplantat. Quasi ergo lupus gregem dissipat; cum  fideles diabolus per tentationes necat. [AUGUST.] Mercenarius autem uidens lupum, fugit; quia mercenarius est, et non diligit in ouibus Christum, sed lac et lanam. Peccantem non libere audet arguere, excommunicandum non audet excommunicare, ne perdat commoditatem humane amicitie, et ne incurrat molestiam humanarum inimicitiarum. Fugit ergo, quia tacet; tacet, quia timet. Fuga, animi timor est, ne perdat que diligit. Corpore stat, spiritu fugit. Quod ille non faciebat qui dicebat: Etsi corpore absens sum, spiritu sum uobiscum . Pastores igitur non sibi fugiunt, sed cedunt persecutioni, ut ipse Apostolus submissus in sporta per murum . Oues namque pastori in celo sedenti orationibus commendabat, se autem utilitati  eorum fugiendo seruabat sicut quodam loco ait: Manere in carne necessarium propter uos . Ab ipso namque pastore omnes audierant: Si uos persecuti fuerint in una ciuitate fugite in aliam . In mercenario ergo reprehenditur non corporis fuga, sed mentis: et quod sua querit, non que Iesu Christi.

Ego sum pastor bonus. Et cognosco meas, et cognoscunt me mee.

Cognosco meas, id est diligo, et mee diligunt me. In bonis est ostium, ostiarius, pastor, oues. In malis fures, latrones, mercenarius, lupus. Dominus dicit se esse ostium et pastorem, sed si consideremus proprietates, Christus nec pastor est, nec ostium, similitudine autem et pastor et ostium et  ouis [AUGUS.] Tanquam enim ouis ad immolandum ductus est . Ianua est in capite, pastor in corpore. Dixit Petro: Pasce oues meas. . Quasi diceret: Quid mihi dabis, quia amas me? Hoc da mihi: si amas me, pasce oues meas. Per ianuam intra: nam qui ex alia parte ascendit, ille fur est et latro. In his personis inuenies quos diligas, quos toleres, quos caueas. Diligendus est pastor, tolerandus mercenarius, cauendus latro. Mercenarius enim canonice intrat, uera docet, quamuis intentione sinistra. Fur uero male intrat, falsa docet, et ideo alienus est.


A. 90[III] M. 112 L. 119

 Sicut nouit me Pater, et ego agnosco Patrem.

Quod Filius agnoscit Patrem per se, et Deum nemo uidet nisi per Filium, manifestum est ex hoc capitulo et ex eius concanonicis capitulis.


A. 91[III] M. 204 R. 115

Et animam meam pono pro ouibus meis.

Hec est probatio dilectionis ad Patrem et ad oues. Sic et Petrus tertio confitens amorem, iubetur pascere oues, et pro eis mori. [AUGUST.] Tenete, quia Christus est uerbum, anima, caro. Non defuerunt heretici, Apollinariste dicti, qui ausi sunt dogmatizare, quod Christus non esset nisi uerbum et caro sine anima.


 A. 92[X]

Et alias oues habeo que non sunt ex hoc ouili, et illas oportet me adducere, et uocem meam audient, et fiet unum ouile et unus pastor.

Unum ouile est unitas in Christo. Unde Paulus: Ipse est pax nostra, qui fecit utraque unum . Ex hoc ouili, dictum est de illis qui saluandi erant in Isrel, de quibus Dominus dixit: Non sum missus nisi ad oues que perierunt domus Isrel . Hoc ideo dixit, quia presentiam corporalem non exhibuit nisi populo illi. Ad gentes enim non perrexit, sed misit suos, in quibus ipse locutus est.

Propterea me Pater diligit, quia ego pono animam meam et iterum sumo eam.

 Propterea apparet quod Pater me diligit, quia ego ex caritate morior pro saluandis ouibus, non ex Iudeorum uiolentia coactus. Morior, inquam, scilicet ad breue tempus, et resurgam. uerbum ex quo suscepit hominem, id est carnem et animam, nunquam deposuit animam, ut esset anima a uerbo separata. Sed caro posuit animam, quando exspirauit; qua redeunte, surrexit. Mors ergo ad tempus carnem et animam separauit, sed non animam a uerbo Dei. Abiit enim ut qui animam latronis non deseruit, a sua separaretur Christus: ergo tradidit spiritum, id est caro Christi, que sine anima remansit. Caro dicitur Christus, anima Christus, uerbum Christus. Nec tamen tria hec tres Christi, sed unus Christus. Fac gradum de homine, ut melius  intelligas, et quere. Ubi est apostolus Paulus modo? Si quis respondeat, in requie cum Christo, uerum dicit. Item si quis respondeat, Rome in sepulcro, et ipse uerum dicit. Illud de anima, et hoc de carne. Nam ex quo consortium carnis et anime, hominis nomen accipit, utrumlibet eorum etiam separatum nomen hominis tenuit. Ergo Christus dictus est sola caro, que ex potestate uerbi posuit animam et resumpsit. Cum etiam quilibet homo pro fratribus animam ponit, sicut Christus pro nobis, caro ponit animam, potestate tamen anime inhabitantis carnem. Unde autem probas quod sola caro Christus appelletur? Quia cum dicimus, credimus in Deum Patrem, adiungimus etiam nos credere in Iesum  Christum Filium eius, et ibi totum intelligimus. Sed dicimus, crucifixus et sepultus, sola caro intelligitur, que sine anima sepulta est.

Nemo tollit eam a me, sed ego pono eam a meipso. Potestatem habeo ponendi eam, et potestatem habeo iterum sumendi eam. Hoc mandatum accepi a Patre meo.

Mandatum ponendi et sumendi animam dicit. uerbum non uerbo accepit mandatum, sed in uerbo unigenito est omne mandatum Patris. Etenim quem perfectum genuit, omnia gignendo dedit.

Dissensio iterum facta est inter Iudeos propter sermones hos. Dicebant autem multi ex ipsis: Demonium habet et insanit; quid eum auditis? Alii dicebant: uerba hec non sunt demonium habentis. Nunquid demonium potest cecorum oculos aperire?

 Istorum oculi iam ceperant aperiri. Qui autem dicebant, demonium habet, tenebre erant non comprehendentes lucem.



CAPUT CXXXIu.

Facta sunt autem encenia in Hierosolymis, et hiems erat.

[BEDA.] Encenia festiuitatis dedicationis templi erat. Cenon Grece dicitur nouum. Quandocunque nouum aliquid fuerit dedicatum, encenium uocatur. Iam et usus habet hoc uerbum. Si quis noua tunica induatur, enceniare, id est initiare dicitur. Encenia non ad primam dedicationem templi, sed ad ultimam pertinent, quod eo facile colligitur, qua hieme facta referuntur. Prima dedicatio a Salomone tempore autumni; media a Zorobabel et Iesu sacerdote,  tempore ueris; ultima a Iuda Machabeo, tempore hiemis facta est: quando specialiter constitutum est, ut eadem dedicatio per omnes annos in memoriam solemnibus officiis reuocatur. Hec autem fuit causa secunde et tertie dedicationis. Quia Salomon templum septem perfecit annis, octauo anno decimo die mensis septimi, qui a nobis September appellatur, dedicauit. Que dies et antea per legem erat statuta solemnis, ita ut in ea tabernaculum omne per singulos annos maioribus hostiis expiari deberet. Denique Zacarias, pater Ioannis Baptiste . eisdem expiationibus ad altare deseruiens, adueniente angelo, de Dominice mysterio natiuitatis instruitur. Sed hoc templum post annos quadringentos trigenta incenderunt  Chaldei, et Ierusalem destructa, populum Isrel in Babyloniam captiuauerunt. Qui post annos septuaginta, regnantibus Persis, in patriam remissus, reedificatur templum per annos quadraginta sex, et tertia die mensis duodecimi, quem nos uocamus Martium, opus ad finem perductum est. Cui operi prefuerunt Zorobabel et Iesu sacerdos, et propheta Aggeus, et Zacarias. Inde post annos ferme trecentos et quinquaginta sex, Antiochus rex Grecorum nefandissimus, fraude capta Ierusalem, templum sordibus idolorum profanauit, auferens inde et confringens altare Domini aureum, et mensam propositionis, et candelabrum et cetera aurea, et statuit in templo Iouis simulacrum, et multos pro  custodia legis trucidauit, inter quos mater illa septem filiorum, coronam martyrii cum sobole meruit. Sed Iudas Machabeus de genere sacerdotali, arma corripiens aduersus duces Antiochi, expulit eos de Iudea , et templum emundans, noua altaria et noua ornamenta faciens, dedicauit ea cum templo quinta die mensis noni, qui apud nos December appellatur, et quem constat esse in hieme, et statuit omnibus annis diem enceniorum, id est inuocationis et dedicationis templi. Que profecto, ut docet Apostolus, in figura nostri facta sunt , ideoque spiritualiter discutienda. Salomon, cuius nominis interpretatio est pacificus, Redemptorem nostrum significat. De quo Isaias ait: Multiplicabitur eius imperium, et pacis eius non erit finis.  . Templum est Ecclesia, quam de uniuersis credentibus quasi de uiuis lapidibus congregat in unam compagem fidei et caritatis. Quod septem annis edificatum est templum, significat quia per totum hoc tempus quod septem diebus uoluitur, structura Ecclesie crescit. Dedicatio octaui anni, significat festiuitatem celestis patrie; et quia octaua die resurrexit Dominus, bene octonarius numerus festa nostre resurrectionis significat. Quod templum ab hostibus incensum, rursum construitur; uarios insinuat euentus Ecclesie, que nunc premitur, nunc liberatur, nunc antiqui hostis periclitatur insidiis, nunc per penitentiam recepit quos perdidisse uidebatur. Quod templum secundo quadraginta sex annis edificatum est significat Dominicum corpus,  de quo dixit Iudeis: Soluite templum hoc, et in tribus diebus excitabo illud . Ferunt siquidem, quia corpus hominis quadragesimo sexto die post conceptionem in membrorum distinctione formetur, atque ideo non casu gestum, sed diuinitus procuratum est, ut eo annorum numero templum edificaretur. Quod autem encenia per omnes annos celebrari sancitum est, nos admonet memoriam Dominice resurrectionis semper in animo habere, et nostram sperare. Nec pretereundum est, quod dedicans templum Salomon, ubi compleuit preces ignis de celo descendit, et deuorauit holocausta et uictimas. Holocausta namque et uictime ueri Salomonis nos sumus, de quibus ait Petrus apostolus: Christus semel pro peccatis nostris mortuus est, iustus  pro iniustis, ut nos offerret Deo, mortificatos quidem carne, uiuificatos autem spiritu . Ignis est feruor eximie dilectionis in celesti patria, qua et in sua beatitudine, et in sui Conditoris claritate cuius ciues celi ardere letantur. Hinc quedam agmina uocantur seraphin, id est ardentes uel incendentes. Completa ergo dedicatione, ignis hostias deuorat; quia expleto tempore nostre resurrectionis, flagrantia ueri amoris quo nunc angelice uirtutes inflammantur, fidelium mentes uisa specie sui Conditoris, absorbebit. Notandum etiam quod Salomon dimisit populos, festiuitate facta dedicationis, qui benedicentes regi, profecti sunt in tabernacula sua letantes. Dimittet enim Dominus peracta resurrectione  electos in eterna tabernacula, non eos ulterius a sua presentia remouens, sed a discrimine iudicii, quod in ere futurum, Apostolo docente nouimus, ad inhabitationem celestis patrie immittens, ut pro suis meritis quisque sedem regni percipiat . Hinc est illud: Multe mansiones in domo Patris mei sunt . Profecti in tabernacula, benedixerunt regi, quia felicissima actio est, dicere hymnos Conditori. Unde illud: Beati qui habitant in domo tua, Domine, in seculum seculi laudabunt te . Encenia, inquit euangelista, facta sunt in Hierosolymis, et hiems erat. Hiems recte commemoratur, quia frigidi Iudei, ad diuinum ignem accedere  pigri erant.

 Et ambulabat iehsu in templo in porticu Salomonis.

Id est, ubi Salomon solebat stare ad adorandum. Porticus quibus templum cingebatur, solent significare nomine templi.

Circumdederunt ergo eum Iudei, et dixerunt ei: Quousque animam nostram tollis? si tu es Christus, dic nobis palam.

Non ueritatem desiderant, sed calumniam preparant. Calumniantur illum tollere animas qui soluat. Forte quia Christum purum hominem credunt uenturum, sed pre omnibus regnaturum; si diceret se Christum, quasi contra Augustum se regem faceret, potestati puniendum tradere uellent. Sed Dominus sic temperat responsum, ut nec illis sit locum calumnie,  et fidelibus propter quos hec referuntur, manifeste appareat quod ipse sit Christus, non homo tantum, ut illi putant, sed uerbum Patris.

Respondit eis iehsu: Loquor uobis, et non creditis, et opera que ego facio in nomine Patris mei, hec testimonium perhibent de me. Sed uos non creditis mihi, quia non estis ex ouibus meis.

Loquor uobis ut uerbum Dei, et probo quid sim per opera que facio in nomine Patris mei, id est confitendo eum, cuius gloriam non aliam ubique quero, quia una est gloria Patris et Filii.

Oues mee uocem meam audiunt, et ego cognosco eas, et sequuntur me. Et ego uitam eternam do eis, et non peribunt in eternum. Et non rapiet eas quisquam de manu mea.

 Fur et latro seu lupus, nichil possunt contra illos quos noui meos. Et si in presenti uideantur aliqui perire, non peribunt in eternum, subaudis, sicut uos peribitis, qui non estis ex ouibus meis.

Pater meus quod dedit mihi, maius omnibus est, et nemo poterit rapere de manu Patris mei.

Hoc Pater dedit Filio maius omnibus, ut illi esset unigenitus Filius. Gignendo dedit. Sic habet sapientiam Filius, sic habet uitam, ut ipse sit sapientia faciens sapientes, uita faciens uiuentes, quod maius est omnibus. Sed quia ille cuius est uerbum, non est de uerbo; uerbum autem de illo est cuius est uerbum, ideo ait, dedit mihi. Quid dedit? ut sim uerbum eius, unigenitus eius, splendor eius,  quod est maius omnibus. Utrum una manus est Patris et Filii An forte ipse Filius manus est Patris! Si manum intelligamus potestatem, una est Patris et Filii potestas, quia una diuinitas. Si autem manum intelligimus sicut dictum est per prophetam, et brachium Domini cui reuelatum est , manus Patris ipse est Filius. Quod non ita dictum est, tanquam Deus habeat humanam formam, sed quod per ipsum facta sunt omnia. Nam solent homines dicere manus suas esse alios homines, per quos faciunt quod uolunt. Opus etiam quod fit per manum hominis, manus hominis dicitur ut illud: Agnoscit quique manum suam, cum id quod scripsit agnoscit. Cum ergo manus Dei non uno modo possit intelligi, hoc loco manum Patris et Filii intelligimus  potestatem utriusque, ne si hic Filium manum Patris accipiamus, incipiat etiam carnalis cogitatio ipsius Filii querere Filium, quem similiter credat Christi manum.

Ego et Pater unum sumus. Sustulerunt lapides Iudei, ut lapidarent eum.

Per, ego et Pater sumus, discretio et equalitas personarum exprimitur; per unum, unitas diuine substantie intelligitur. Hoc iam non ferunt, qui cetera tulerunt, sed duri ad lapides currunt. Sed quia iehsu non patitur nisi quod uult, libere respondet factis eorum.

Respondit eis iehsu: Multa bona opera ostendi uobis ex Patre meo, propter quod eorum opus me lapidatis? Responderunt ei Iudei: De bono opere non  lapidamus te, sed de blasphemia: et quia tu homo cum sis, facis teipsum Deum. Respondit eis iehsu: Nonne scriptum est in lege uestra, quia ego dixi dii estis ?

Aliquando in tria distribuuntur Scripture, ut illud: Oportebat impleri omnia que scripta sunt in lege et prophetis et psalmis de me , aliquando in duo, ut illud: Lex et prophete usque ad Ioannem . Hic autem generaliter Deus appellauit omnes illas Scripturas, legem.

Tribus modis dicitur Deus, natura, adoptione, opinione. Natura, Deus omnipotens; adoptione, participes Deitatis, de quibus in psalmo dicitur: Dii estis; opinione, demones uel idola.

Si illos dixit deos, ad quos sermo Dei factus est, et  non potest solui Scriptura, quem Pater sanctificauit et misit in mundum, uos dicitis quia blasphemas, quia dixi Filius Dei sum?

Sic Pater Filium sanctificauit, quomodo genuit. Sanctificauit, id est, sanctum genuit, et sanctum dici uoluit. Non ergo aliquando non fuit sanctus. Deo etiam Patri dicimus: Sanctificetur nomen tuum .

Si non facio opera Patris mei, nolite credere mihi. Si autem facio, et si mihi non uultis credere, operibus credite, ut cognoscatis et credatis, quia in me est Pater, et ego in Patre.

Si non uultis credere uerbis et innocentie uite, fidem adhibete operibus, ut merito fidei amplius cognoscendo  opera, ueniatis ad fidem Deitatis. Pater est in Filio, ut in sapientia ex se nata et sibi pari, qua non minus se nouit quam est. Filius est in Patre, ut sapientia Dei in Deo, non participatione, sed natura.


A. 93[II] M. 117 R. 26

Querebant ergo eum apprehendere, et exiuit de manibus eorum. Et abiit iterum trans Iordanem, in eum locum ubi erat Ioannes baptizans primum et mansit ibi.

Qui intelligit, apprehendit eum ut habeat. Iudei autem uolebant eum apprehendere, ut non haberent.



CAPUT CXXXu.


A. 94[X]

Et multi uenerunt ad eum, et dicebant, quia Ioannes quidem signum fecit nullum. Omnia autem quecunque dixit Ioannes de hoc, uera erant, et multi crediderunt in eum.

Ioannes non illuminauit cecos, non suscitauit mortuos, et quidquid dicebat, huic testimonium perhibebat. Lucerna fuit diei, per lucernam ueniamus ad diem.

[Hic quidam inchoant cap. 135.] Erat autem quidam languens Lazarus a Bethania de castello Marie et Marthe sororum eius. Maria autem erat, que unxit Dominum unguento, et extersit pedes eius capillis  suis, cuius frater Lazarus infirmabatur.

Unxit Maria Dominum post resuscitationem Lazari, sed quia utrumque preterierat quando euangelista scripsit, non incongrue commemorat posterius, antequem referat quod fuit prius.

Miserunt ergo sorores eius ad eum, dicentes: Domine, ecce quem amas infirmatur.

[ALBINUS.] Non ause sunt dicere, ueni et sana: et sufficit amanti nuntiare, qui non deserit quem amat. In Bethania infirmabatur Lazarus, quod castellum erat proximum Hierosolymis. Iste sorores Lazari, figura sunt Iudeorum sane doctrine Christi, uel in eternam beatitudinem iam receptorum, qui pro fratre sanando, id est pro reliquis in tenebris ignorantie adhuc errantibus, Domino supplicant.

 Audiens autem iehsu, qui dixit eis: Infirmitas hec non est ad mortem, sed pro gloria Dei, ut glorificetur Filius Dei per eam.

[AUGUST.] Nec infirmitas, nec ipsa mors, que imminebat, ad mortem fuit, sed potius ad miraculum, quo omnes crederent in Christum. Glorificatio autem Filium Dei non auxit, cum sit plenus Deus, sed nobis profuit.

Diligebat autem iehsu Martham, et sororem eius Mariam et Lazarum.

Tristium consolator, languentium saluator, et mortuorum suscitator, Lazarum diligebat, per quem peccator significatur, quia non uenit uocare iustos, sed peccatores .

Ut ergo audiuit quia infirmabatur, tunc quidem  mansit in eodem loco duobus diebus.

Tandiu tempus ductum est, quousque quatriduum compleretur. Numerus enim ipse dierum, aliquod intimat sacramentum.

Deinde post hec dicit discipulis suis: Eamus in Iudeam iterum. Dicunt ei discipuli: Rabbi, nunc querebant te lapidare Iudei, et iterum uadis illuc? Respondit iehsu: Nonne duodecim hore sunt diei? Si quis ambulauerit in die, non offendit, quia lucem huius mundi uidet. Si autem ambulauerit in nocte, offendit; quia lux non est in eo.

Dubitationem et infidelitatem illorum redarguit. uolebant ei dare consilium, ne moreretur, qui uenerat mori. Unde alibi Petro dicenti: Domine, propitius  esto tibi, ait: Redi post me, Satana, non enim sapis que Dei sunt . Ego sum dies, uos estis hore. Nunquid hore consilium dare debent diei? Si Iudas ibi hora esset, luceret, et non traderet diem. Ergo Dominus in hoc uerbo non ipsum Iudam, sed successorem eius preuidebat. Amplius: Nonne duodecim hore sunt diei? Sensus est, quasi dicat: Mutabilis est animus humanus, non quod uult aliquo tempore, semper uult, sed sicut hore mutantur, una succedente alii, sic cogitationes pretereunt aliis succedentibus. Si quis ambulauerit in die, non offendit, subaudis se, quia uidet ante se. Dies significat pacem, ac si dicatur: Si quis ambulauerit in die, id est, in pace, scilicet in me, qui sum uera pax, non offendetur ab aliquo ut ei noceat, et  ideo securi uenite mecum. Si autem ambulauerit in nocte, id est in tenebris diaboli, qui nox est; et tenebras peccatorum et aduersitates bellorum immittit, merito offendit, id est, offenditur et leditur, quia lux non est in eo, id est, sapientia caret, sequendo noctem peccati. Et ideo nullam securitatem potest habere, nisi resipiscat.

Hec ait, et post hec dicit eis: Lazarus amicus noster dormit, sed uado ut a somno excitem eum.

[AUGUST.] Illis qui suscitare eum non poterant, mortuus erat, Domino dormiebat.

Dixerunt ergo discipuli eius: Domine, si dormit, saluus erit. Dixerat autem iehsu de morte eius, illi autem putauerunt quia de dormitione somni diceret.

Secundum intellectum suum responderunt. Solet  enim somnus egrotantium, iudicium esse salutis.

Tunc ergo dixit eis iehsu manifeste: Lazarus mortuus est, et gaudeo propter uos, ut credatis quia non eram ibi. Sed eamus ad eum.

Iam poterant mirari quia Dominus eum dicebat mortuum, quod ei nuntiatum non fuerat. Ut credatis, inquit, scilicet robustius, fides enim eorum miraculis augebatur.

Dixit ergo Thomas qui dicitur Didymus, ad condiscipulis: Eamus et nos, ut moriamur cum eo. uenit itaque iehsu, et inuenit eum quatuor dies iam in monumento habentem.

Numerus iste quatuor dies mortis significat. Homo cum morte peccati Ade nascitur, ut Apostolus  ait: Per unum hominem peccatum intrauit in mundum, et per peccatum mors . Ecce unus dies mortis. Homines postquam peruenerint ad rationabiles annos, naturalem legem, que dicit in corde, quod tibi non uis, alii ne feceris , transgrediuntur. Ecce alter dies mortis. Data est lex per Moysen, et contemnitur. Ecce tertius dies mortis. Euangelium predicatur et contemnitur. Ecce quartus dies mortis, in qua putet homo, sed nec tales relinquit misericordia.

Erat autem Bethania iuxta Hierosolymam, quasi stadiis quindecim.

[ALBINUS.] Quod Bethania  uicina est. Hierosolymis, mysterio conuenit. Gens namque Iudeorum  que in fine seculi conuertetur. cito Ierusalem  perueniet, non tamen nisi expletis quindecim stadiis, id est, per cognitionem ueteris et Noui Testamenti spiritualem.

Multi autem ex Iudeis uenerant ad Martham et Mariam, ut consolarentur eas de fratre suo. Martha ergo ut audiuit quia iehsu uenit, occurrit illi. Maria autem domi sedebat. Dixit ergo Martha ad Iesum: Domine, si fuisses hic, frater meus non fuisset mortuus. Sed et nunc scio quia quecunque poposceris a Deo dabit tibi Deus.

Hoc scio, quia potes suscitare si uis, quod tuo arbitrio relinquo. Non enim presumo nec rogo ut fratrem suscites, quia nescio an sit ei utilis resurrectio.

 Dixit illi iehsu: Resurget frater tuus.

Hoc ambiguum fuit, an diceret de presenti resurrectione, an de futura que communis erit omnium.

Dicit ei Martha: Scio quia resurget in resurrectione in nouissimo die. Dicit ei iehsu: Ego sum resurrectio et uita.

Sane sentis de ultima resurrectione, sed per quem frater tuus tunc resurget, potest et modo resurgere, quia ego sum resurrectio: et ideo resurrectio quia uita.

Qui credit in me, etiamsi mortuus fuerit, uiuet; et omnis qui uiuit, et credit in me, non morietur in eternum.

uiuit Abraham et Isaac et Iacob , quorum Deus dicitur, sicut uiuorum. Credens et mortuus  uiuit, sicut non credens, etiam uiuens mortuus est. Unde mors in corpore? Quia non est ibi anima. Unde mors in anima? Quia non est ibi fides. Fides enim que per dilectionem operatur, est quasi anima anime. Fides autem sine operibus mortua est . Est ergo Deus per fidem et dilectionem uita anime, sicut anima corporis. Qui credit in me, inquit, etiamsi mortuus fuerit in carne, uiuit in anima, donec resurgat et caro, non postea moritura. Et omnis qui uiuit in carne, et credit in me, etiamsi moriatur ad tempus morte carnis, non morietur in eternum, propter uitam spiritus et immortalitatem resurrectionis.

Credis hoc? Ait illi: Utique, Domine; ego credidi quia tu es Christus Filius Dei, qui in hunc mundum  uenisti.

Sciens fidem, querit confessionem. Illa, inquit, omnia hec credo, quia credidi quod tu es Filius Dei, missus ad salutem mundi.

Et cum hec dixisset, abiit et uocauit Mariam sororem suam silentio, dicens: Magister adest, et uocat te.

Silentium dicit suppressam uocem. In uerbis Marthe breuiter ostenditur, quod Dominus Mariam uocauit

Illa ut audiuit, surrexit cito et uenit ad eum. Nondum enim uenerat iehsu in castellum, sed erat adhuc in illo loco, ubi occurrerat ei Martha. Iudei igitur qui erant cum illa in domo, et consolabantur  eam, cum uidissent Mariam quia cito surrexit et exiit, secuti sunt eam, dicentes: Quia uadit ad monumentum ut ploret ibi.

Hoc ideo euangelista narrare curauit, ut uideamus que occasio fecerit quod plures testes haberet resurrectio quatriduani.

Maria ergo, cum uenisset ubi erat iehsu, uidens eum, cecidit ad pedes eius, et dixit ei: Domine, si fuisses hic, non esset mortuus frater meus. iehsu ergo ut uidit eam plorantem, et Iudeos, qui uenerant cum ea plorantes, fremuit spiritu, et turbauit seipsum, et dixit: Ubi posuistis eum?

Qui absens corpore sciuit mortuum, scit ubi sepultus est, sed sic dicens, significat se quasi nescire perditum hominem, id est, mortuum in peccatis.  Unde dicturus est in iudicio: Non noui uos, discedite a me . Hoc est, non uideo uos in luce mea. Hinc etiam ad Adam dixit: Ubi es ? Turbauit semetipsum, quem alius turbare non potuit. Secundum uoluntatem propriam turbatur infirmitas carnis. Significat autem turbatio Christi, quantum turbari debeat mole peccati grauatus. Est autem turbatio, quedam tristis cum gemitu cordis commotio, quam solent sequi lacryme, sicut econtra hilarescit uultus ante risum. Spiritu uero fremere, est impetus ire contra uitia prorumpens. Huiusmodi passiones suscepit Christus, quia uoluit ad nostram eruditionem. Et quia fides de Christo Christus est in corde, fremit Christus, et turbatur in homine, quando peccator computat que bona  Dei accipit, que mala reddit, et de peccatis increpat se.

Dicunt ei: Domine, ueni et uide. Et lacrymatus est iehsu.

Fleat se homo, et fremat accusando sua mala opera. Domine, ueni et uide, id est miserere, ut in psalmo dicitur: uide humilitatem meam et laborem meum, et dimitte omnia peccata mea .

Dixerunt ergo Iudei: Ecce quomodo amabat eum. Quidam autem ex ipsis dixerunt: Non poterat hic qui aperit oculos ceci nati, facere ut hic non moreretur?

Potuit, sed noluit, quia plus est mortuum suscitare, quam ne moreretur facere.

 iehsu ergo rursum fremens in semetipso, uenit ad monumentum.

Difficultatem ostendit iustificationis, grauibus peccatis obruti peccatoris.

Erat autem spelunca, et lapis superpositus erat ei.

Mortuus sub lapide, reus est sub lege, que in lapide scripta est. Iusto enim. Lex posita non est . [HIERON.] Fuerunt ergo Moyses et prophete habentes Spiritum sanctum non sub lege, sed in lege, et cum lege, et tamen quasi sub lege uiuentes, ut eos qui sub lege erant, lucrifacerent. Sic est illud Apostoli: Misit Deus Filium suum factum ex muliere, factum sub lege . Nam sponte se legi subdidit, ut eos qui sub lege erant, redimeret. Et uirgo abusiue uocata est mulier, propter eos qui  illam uirginem esse nesciebant. Sic ergo propter eos qui existimabant Christum esse sub lege, dicitur esse factus sub lege, qui erat quasi sub lege.

Ait iehsu: tollite lapidem.

[AUGUST.] Pondus legis remouete, et gratiam predicate. Littera enim occidens, est quasi lapis premens.

Dicit ei Martha soror eius qui mortuus fuerat: Domine, iam fetet, quatriduanus est enim

Timebat remoto lapide potius fetorem excitari, quam fratrem resuscitari.

Dixit ei iehsu: Nonne dixi tibi quoniam si credideris, uidebis gloriam Dei?

[AUGUST.] Id est putentem resuscitari. Quatriduanus Lazarus suscitatur, quia quatuor progressionibus  perficitur mors anime. Prima est quasi titillatio delectationis in corde, secunda consensio, tertia factum, quarta consuetudo. Sunt qui res illicitas obuias cogitationibus suis ita prorsus abiiciunt, ut nec delectentur. Sunt qui delectantur, et non consentiunt. Nondum perfecta mors est, sed quodammodo inchoata. Delectationi accedit consensio, iam est illa damnatio post consensum in factum irrumpit, factum in consuetudinem uertitur, et fit quedam desperatio, ut dicatur: Quatriduanus est, iam putet.

Tulerunt ergo lapidem. iehsu autem, eleuatis sursum oculis, dixit: Pater, gratias ago tibi, quoniam audisti me. Ego autem sciebam quia semper me audis, sed propter populum qui circumstat dixi, ut credant  quia tu me misisti.

His uerbis se gloriam Dei Patris querere, sicut in aliis operibus, ostendit. Nam, quia secundum hominem minor erat Patre, ab eo petit suscitationem Lazari, et ideo se exauditum dicit, ut uel sic circumstantes crederent Filium [in Filium] Dei.

Hec cum dixisset, uoce magna clamauit: Lazare, ueni foras. Et statim prodiit qui fuerat mortuus, ligatus pedes et manus institis. Et facies eius sudario erat ligata. Dixit eis iehsu: Soluite eum et sinite eum abire.

[AUGUST.] Ne mireris si, ligatis pedibus, foras processit, qui quatriduanus resurrexit. Significatur autem quia, dum peccator contemnit, sepultus iacet;  quando penitet, surgit; quando confitetur, prodit quasi de occultis exeundo manifestus. Quam confessionem Deus administrat, magna uoce clamando, id est magna gratia uocando. Sed quia uiuificatus et a peccatis solutus, adhuc ligatus est exterius dicitur ministris: Soluite eum, et sinite abire. Officio enim ministrorum clauditur Ecclesia peruersis et aperitur reuersis, sicut in lege fiebat de leprosis. Soluitur utique a uinculis exclusionis, et cum ceteris fidelibus libere abit et conuersatur, quem mater Ecclesia recolligit. [AUGUST.] Amplius: Quomodo in ceco intelligimus humanum genus, sic et in isto mortuo. Ubi eum posuistis? Hic nostra uocatio que fit in occulto, significatur. Predestinatio enim nostre uocationis occulta est, cuius secreti signum  est interrogatio Domini quasi nescientis, cum ipsi nesciamus, sicut Apostolus dicit: Ut cognoscam sicut et cognitus sum . Quod ait, auferte lapidem, illos significat, qui in Ecclesia corrupte uiuunt, et offensioni sunt credere uolentibus. Dicit illi Martha: Domine, iam quarta dies est, et putet. Ultimum quatuor elementorum terra est. Significat uero putorem terrenorum peccatorum, id est, cupiditatum carnalium. Terra es enim, inquit Dominus Ade cum peccasset, et in terram ibis . Quod autem exiit de monumento, animam significat recedentem a carnalibus uitiis. Quod uero institis obuolutus exiit, hoc est, quod etiam a carnalibus recedentes, et mente seruientes legi Dei, adhuc tamen in carne constituti, alieni a molestiis carnis esse non possumus,  dicente Apostolo: Mente seruio legi Dei, carne autem legi peccati . Quod autem facies eius sudario tecta erat, hoc est quod in hac uita plenam cognitionem habere non possumus, sicut Apostolus dicit: Nunc uidemus per speculum in enigmate, postea autem facie ad faciem . Et dixit iehsu: Soluite eum et sinite ire. Hoc est, quod post hanc uitam auferuntur omnia uelamenta, ut facie ad faciem uideamus. Quantum autem intersit inter hominem quem Dei sapientia gestabat, per quem liberati sumus, et ceteros homines, hinc intelligitur, quod Lazarus nisi exiens de monumento non soluitur, id est etiam renata anima, nisi resolutione corporis libera ab omni peccato et ignorantia esse non potest, quandiu per speculum et in  enigmate uidet Domini autem linteamina et sudarium qui peccatum non fecit, et nichil ignorauit in monumento inuenta sunt. Ipse enim solus in carne, non tantum monumento, non est oppressus, ut aliquod peccatum in eo inueniretur, sed nec linteis implicatus, ut eum aliquid lateret, aut ab itinere retardaret.

Multi ergo ex Iudeis qui uenerant ad Mariam et Martham, et uiderant que fecit, crediderunt in eum. Quidam autem ex ipsis abierunt ad Phariseos, et dixerunt eis que fecit iehsu.

[AUGUST.] Quidam ex his qui uenerant, nuntiauerunt de Iesu Phariseis ut seuirent, uel quidam ex his qui crediderant, nuntiauerunt eis ut crederent.

 Collegerunt ergo pontifices et Pharisei concilium, et dicebant: Quid facimus, quia hic homo multa signa facit?

Cogitabant quomodo nocerent, non quomodo consulerent.

Si dimittimus eum sic, omnes credent in eum: Et uenient Romani, et tollent nostrum locum et gentem.

Temporalia perdere timebant, et eterna non cogitabant, ac sic utrumque amiserunt. Timebant ne si doctrina Christi procederet, Iudei nullius momenti fierent, et ideo Romani ciuitatem eis auferrent, eosque in seruitutem dispergerent, quod postea factum est.

Unus autem ex ipsis Caiphas nomine, cum esset pontifex anni illius, dixit eis: uos nescitis quidquam  nec cogitatis, quia expedit nobis, ut unus moriatur homo pro populo, et non tota gens pereat. Hoc autem a semetipso non dixit; sed, cum esset pontifex anni illius, prophetauit quia iehsu moriturus erat pro gente et non tantum pro gente, sed ut filios Dei qui erant dispersi, congregaret in unum.

Caiphas de sola gente Iudeorum prophetauit, uidelicet oues predestinatas domus Isrel, ad quas missus est Dominus morte eius saluandas. Sed quia uiderat euangelista quando scripsit Euangelium, uocationem gentium, addidit de illis dicens: Sed ut filios Dei qui erant dispersi, congregaret, ut esset unum ouile et unus pastor . Hic docemur etiam homines malos prophetie spiritu futura predicere, quod tamen euangelista diuina tribuit sacramento,  quia Caiphas anni illius summus sacerdos erat. Deus autem constituit summum sacerdotem unum, cui mortuo unus succederet, sed per ambitionem postea euenit ut plures essent, et per annos singulos suis uicibus ministrarent. Forte etiam uno anno plures administrabant, ex quibus sorte exibat qui incensum poneret, quod non licebat nisi summo sacerdoti, ut de Zacaria legitur .


A. 95[Iu] M. 117 R. 26

Ab illo ergo die cogitauerunt ut interficerent eum. iehsu ergo iam non palam ambulabat apud Iudeos, sed abiit in regionem iuxta desertum in ciuitatem que dicitur Ephrem, et ibi morabatur cum discipulis suis.

Cogitauerunt magis definite quam prius interficere  eum, sed ipse uiuendi exemplum dedit discipulis. Non enim est peccatum, si fideles oculis persequentium se subtrahant. Quod autem uadit Ephrem, que interpretatur fructificatio, figurat transitum ad Ecclesiam gentium.


A. 96[I] M. 274 R. 156 L. 260

Proximum autem erat pascha Iudeorum.


A. 97[X]

Et ascenderunt multi Hierosolymam de regione ante pascha, ut sanctificarent seipsos.

A Domino preceptum fuit Iudeis per Moysen, ut in die pasche celebratione festi sanctificarentur.  Que celebratio umbra fuit futuri. Sanguine postes Iudeorum signati sunt, quia sanguine Christi frontes nostre signantur.

Querebant ergo Iesum, et colloquebantur ad inuicem in templo stantes: Quid putatis quia non uenit ad diem festum?

Obliti sue sanctificationis, in ipso loco orationis querunt agnum ad immolandum. Unde in psalmo: Confundantur et reuereantur, qui querunt animam meam . De bene querentibus dicitur: Periit fuga a me, et non est qui requirat animam meam .

Dederant autem pontifices et Pharisei mandatum, ut si quis cognouerit ubi sit, indicet, ut apprehendant eum.



CAPUT CXXXuI.


L. 104[X]

Factum est autem dum complerentur dies assumptionis eius, et ipse faciem suam firmauit, ut iret in Ierusalem. Et misit nuntios ante conspectum suum. Et euntes intrauerunt in ciuitatem Samaritanorum, ut pararent illi. Et non receperunt eum, quia facies eius erat euntis in Ierusalem.

[BEDA.] Dies assumptionis, tempus passionis dicit; quo imminente, imperterrita mente locum quo pati decreuerat, petit. Et non receperunt illum Samaritani, quia in Ierusalem conspiciunt eum ire: non enim coutuntur Iudei Samaritanis.

 Cum uidissent autem discipuli eius Iacobus et Ioannes, dixerunt: Domine, uis dicimus ut ignis descendat de celo et consumat illos? Et conuersus, increpauit illos, dicens: Nescitis cuius spiritus estis. Filius hominis non uenit animas perdere, sed saluare. Et abierunt in aliud castellum.

Elias multos morte affecit, et propria manu et igne diuinitus impetrato . In cuius exemplum, cum uoluissent apostoli petere ignem de celo ad consumendum eos qui sibi hospitium non prestiterant, reprehendit Dominus in eis uoluntatem uindicandi, animaduertens eos non amore correctionis, sed odio desiderare uindictam. uerbis apostoli Petri Ananias et uxor eius exanimes ceciderunt,  non odio, sed iusta uindicta . Paulus etiam quemdam peccatorem tradidit Satane in interitum carnis, ut anima salua sit . Nescitis, inquit Dominus, cuius spiritus estis, hoc est, non bene recognoscitis cuius spiritu signati estis, et ideo uultis per odium, quod non licet illis qui serui Dei sunt, uindictam exercere. Sane perfecta uirtus et pie consulit, et iuste iudicat ubi expedit; quia nulla est iracundia, ubi caritatis est plenitudo.



CAPUT CXXXuII.


A. 97[X]

iehsu ergo ante sex dies pasche uenit Bethaniam, ubi fuerat Lazarus mortuus, quem suscitauit iehsu.

Qui sex diebus omnia fecit, qui sexta die hominem  condidit, sexta etate redimere uenit, sexta feria, sexta hora moriturus, ante sex dies pasche uenit Bethaniam, ut Lazari resuscitatio arctius memorie traderetur omnium, et inexcusabiles Iudei confunderentur, tractantes de morte tanti suscitatoris. [HIERON.] Petit etiam a nobis obedientiam hinnulus ceruorum semper obediens Patri usque ad mortem, dum sua presentia sublimat Bethaniam, quasi agnus ad uictimam uenturus Hierosolymam, ut uerum pascha habeamus.


R. 158[I] M. 276 L. 74 A. 98

Et cum esset Bethanie iehsu in domo Simonis leprosi.


 A. 99[X]

Cognouit turba multa ex Iudeis quia illic est, et uenerunt non propter Iesum tantum, sed ut Lazarum uiderent, quem suscitauit a mortuis.

[HIERON.] Curiositas eos adduxit, non caritas. Simon quondam fuerat leprosus, sed tunc erat mundus, quia a Domino sanatus, manente adhuc pristino nomine, sicut Mattheus etiam nunc appellatur publicanus, licet desierit esse publicanus. Quidam per Simonem intelligunt fideles, a Domino mundatos a peccatis. Interpretatur enim obediens uel mundus. Per peccatum autem primi hominis, facta fuit terra domus Simonis leprosi.


A. 102[X]

 Pharisei ergo dixerunt ad semetipsos: uidetis quia nichil proficimus? Ecce mundus totus post eum abiit.

[AUGUST.] Prophetant, sed nescientes. Quid mirum si post eum uadit mundus, per quem factus est mundus?


A. 99[X]

Cogitauerunt autem principes sacerdotum, ut Lazarum interficerent, quia multi propter illum abibant ex Iudeis, et credebant in Iesum.

O stulta cogitatio, et ceca seuitia! Qui Lazarum suscitare potuit, non potest suscitare occisum?


A. 98[I] M. 276 R. 158 L. 74

Fecerunt autem ei cenam ibi, et Martha ministrabat. Lazarus uero unus erat ex discumbentibus  cum eo.

[AUGUST.] Lazarus interfuit cene, ne putaretur esse phantasma, quod resurrexerat mortuus. Licet omnes uirtutes quas in terris Dei Filius maiestatem suam proditurus impleuit, mirari tantum ualeant homines, ut uerbis definire non possint: excedit tamen omne miraculum quod circa Lazarum fecit, quam ab ipso inferni inquilino, ab ipsa sede pallente, destructa lege tartarea, mancipium mortis redire ad superos iussit. Et ut miraculum diuine uirtutis accresceret, dum discumbit in conuiuio, conuiuis interrogantibus eum, tristia loca penarum sedesque alta nocte obscuras indicauit Lazarus diligenti narratione per ordinem, et ita inferi longis temporibus  ignorati, tandem inuenerunt proditorem. [ALBINUS.] Mystice Dominica cena fit in fide et deuotione iustorum. Martha ministrat, dum quilibet fidelis opera deuotionis Domino impendit. Lazarus, id est suscitati de grauibus peccatis cum his qui manserunt in iustitia, epulantur leti de presentia Domini.



CAPUT CXXXuIII.

Maria ergo habens alabastrum unguenti nardi spicati pretiosi, et fracto alabastro, effudit super caput Iesu recumbentis et unxit pedes eius, et extersit capillis suis, et domus impleta est ex odore unguenti

[BEDA.] Alabastrum genus est marmoris candidi, uariis coloribus interstincti, quod ad uasa unguentaria cauari solet, et incorrupta seruare unguenta  dicitur. Nardus est frutex aromatica, graui ut aiunt, et crassa radice, sed breui ac nigra fragilique, ac cypressum redolente folio paruo densoque, cuius cacumina in aristas se spargunt. Pigmentarii nardi spicas et folia celebrant. Unde Marcus, unguenti nardi spicati pretiosi. Unguentum enim illud quod attulit Maria Domino, non solum de radice nardi, uerum etiam quo pretiosius esset, de spicis et foliis confectum erat. Ferunt autem physiologi de nardo, quod principalis sit in unguentis. Sunt quidem multa eius genera, sed omnia herbe preter Indicum, quod pretiosius est. Ioannes autem determinare scripsit, libram unguenti nardi pistici. Pistici, a loco dicitur, et interpretatur fidelis, non alia scilicet admistioni corrupti. Mystice autem douotio hec Marie, fidem  designat Ecclesie, loquentis in Cantico canticorum: Dum esset rex in accubitu suo, nardus mea dedit odorem suum . Que uerba et manibus compleuit Marie, et spiritualiter quotidie implet in suis membris. Deo autem gratias, qui semper odorem sue notitie per nos in omni loco manifestat, quia Christi bonus odor sumus Deo . Est enim unguentum suauissima gratia sancti Spiritus, suauiter redolens, effusa in cordibus fidelium. Libra autem unguenti ex nardo pistica, iustitia est ex fide pura. Pistis enim Grece, fides dicitur Latine, et nardus redolens, confessionem fidei suauiter redolentem significat. Alabastrum unguenti, corpus est fidelis anime. Fractum uero alabastrum, carnale est desiderium, quod frangitur ad caput, ex quo omne corpus  Ecclesie compaginatum est. Cum ergo Ecclesia potentiam diuinitatis Christi predicat, caput eius recumbentis unguento perfundit pretioso. Recumbentis dicit, id est humiliantis se, ut eum tangeret fides Ecclesie. In maiestate enim sua non intellectus, per formam serui uisibilis est factus. Qui ergo assumptam humanitatem sacri eloquii pia predicatione ueneratur, in pedes Domini fundit unguentum. Capillis uero uergit, qui rationabili uerborum compositione ab incarnatione uerbi omnes hereses procul pellit. Sicut enim natura corporis ad ornatum sui congruo moderamine capillos profert, sic et ratio competentem uerborum ordinationem dictat in suum decorem. Domus impleta est ex odore, id est mundus  bona fama.

Dicit ergo unus ex discipulis eius Iudas Iscariotes, qui erat eum traditurus: Quare hoc unguentum non ueniit trecentis denariis, et datum est egenis? Dixit autem hoc, non quia de egenis pertinebat ad eum, sed quia fur erat: et loculos habens, ea que mittebantur, portabat.

[HIERON.] Sub pretextu auaritie, mysterium loquitur fidei. Etenim nostra fides sensibus decem per corpus et animam et spiritum triplicatis, quasi trecentis emitur denariis. Hoc enim designatur in decem triplicatis, quod in trecentis. Nos ergo sicut Gedeon , tanquam trecentorum uirorum numerum assumentes, allophylorum castra pauperes spiritu fractis lagunculis nostris, cum tubis et lucernis  destruamus, et sicut Abraham cum trecentis uiris  spolia ad uesperam diuidamus. Ubi dicitur Iudas fur fuisse, admonemur fures et sacrilegos tolerare. [AUGUST.] Quare habuit Dominus loculos, nisi quia Ecclesia loculos habitura erat? Quare furem admisit, nisi ut Ecclesia fures toleraret? Peculatus, dicitur furtum de re publica. Qui aliquid de Ecclesia furatur, Iude proditori comparatur. De quo solo per synecdochen sub plurali numero dictum credunt, quod Marcus ait, fremebant in eam .

Erant autem quidam indigne ferentes intra semetipsos, et dicentes: Ut quid perditio hec unguenti facta est?

Alii propter pauperes indignati sunt, quod forsitan  uerbis Iude persuasum est eis, Iudas uero propter lucrum.

Sciens autem iehsu, ait illis: Quid molesti estis mulieri? Opus bonum operata est in me. Nam semper pauperes habetis uobiscum, et cum uolueritis, potestis illis benefacere, me autem non semper habebitis.

Bonis et malis loquitur de presentia corporis sui. Sedet enim ad dexteram Patris sui postquam ascendit in celum, et secundum corpus non est hic, qui presentia maiestatis semper est hic. Si tamen ad bonos pertines, semper habes Christum in presenti per fidem, per signum, per baptismatis sacramentum, per altaris cibum et potum. Unde alibi dicit eis: Ecce ego uobiscum sum usque ad consummationem mundi .


 M. 277[I] R. 159 L. 74 A. 98

Mittens enim hec unguentum hoc in corpus meum, ad sepeliendum me fecit.

Non est perditio unguenti, sed officium sepulture. Patientia Domini non arguit Iudam auaritie, et non pauperum causa dixisse quod dixit, sed obsequium Marie, commendat. Quod Ioannes ait: Sine illam, ut in diem sepulture mee seruet illud; tale est ac si dicat: Sine illam facere quod facit, ut custodiat illud factum in corde suo usque in diem sepulture mee, et tunc sciet quia istud obsequium est preuentio corporis mei sepeliendi. Unde secundum Marcum dicitur: Quod habuit, id est potuit, hoc fecit.  Preuenit enim ungere corpus meum in sepulturam, subaudis ponendum. Ac si dicat: Sine illam modo ad sepulturam preparare me more Iudeorum, dum potest: quod tunc uolet facere, et non poterit.

Amen dico uobis, ubicunque predicatum fuerit hoc Euangelium in toto mundo, dicetur et quod hec fecit in memoriam eius.

Subaudis et quod Iudas contra locutus est, dicetur in contumeliam eius. Hec enim laudabiliter expendit, quod sibi pro odore sue carnis turpiter adhibuerat, illicitis actibus intente, priusquam Domino familiaris fieret. In toto mundo non tam mulier ista quam Ecclesia predicatur. [BEDA.] Attende notitiam futurorum, quod passurus Dominus post paucos dies sciat Euangelium suum toto orbe predicandum.  Notandum quia quantam famam Maria adepta est, tantam infamiam Iudas est adeptus, sed Dominus bonam laude digna remunerans, futuras impii contumelias tacendo preteriit.

uidens autem Phariseus qui uocauerat eum, ait intra se, dicens: Hic si esset propheta, sciret utique que et qualis esset mulier que tangit eum, quia peccatrix est.

Cum pristina nomina consuetudo tenere soleat, falsa opinio Pharisei de falsa iustitia presumentis, Mariam uocat peccatricem, de qua septem demonia iam fuerant eiecta, cum Dominus de ea dixit: Maria optimam partem elegit, que non auferetur ab ea . [AMBROS.] Et quia septem diebus omne tempus comprehenditur, recte septenario numero uniuersitas  uitiorum, quibus plena fuit, figuratur.  Mystice, Phariseus arrogans, Iudaicum populum designat; peccatrix sanctificata, conuersam gentilitatem. Phariseus rogauit Dominum ut manducaret cum illo, quia populus idem quem uenientem credere noluit, uenturum sperauit; et ut ueniret optauit, dicens: Excita potentiam tuam et ueni, ut saluos facias nos . Dominum cum Phariseo manducare, est de populo credenti gaudere. Unde alibi: Meus cibus est, ut faciam uoluntatem eius qui me misit .

Et respondens iehsu, dixit ad illum: Simon habeo tibi aliquid dicere. At ille ait: Magister dic. Duo debitores erant cuidam feneratori, unus debebat denarios quingentos, alius quinquaginta. Non habentibus  illis unde redderent, donauit utrisque. Quis ergo eum plus diligit? Respondens Simon, dixit: Aestimo quia is cui plus donauit. At ille dixit ei: Recte iudicasti.

Sua sententia superbus apud se Phariseus conuincitur, et sicut phreneticus funem portat ex quo ligetur. Hominum iudicio plus fortasse offendit, qui plus debuerat, sed per misericordiam Domini causa mutatur, ut amplius diligat qui plus debuit, si tantum gratiam consequatur. Duo debitores, de quibus Simoni paradigma opponitur, utrumque populum significant, fenerator uero Creatorem, qui lucrum querit illius nummi, quem in nobis fabricatus est ad imaginem suam. Minus debet populus, cui legis Decalogus per seruum datus est: plus autem, cui  gratia uite eterne per Filium est commissa. Ideo Iudei per denarium, Christiani per centenarium numerum fenus accumulatur, sed utrique per quinarium multiplicatur, quia quinque sensus in hac uita debet uterque cultui rationis mancipare. Et quia nullus suis uiribus sed Dei gratia salui facti sumus, recte dicitur: Non habentibus illis unde redderent, donauit utrisque. Plus ergo diligit Ecclesia gentium quam Iudeus, quia et secundum presentem statum maior ei gratia confertur, et secundum preteritum de maiori feditate extrahitur. Nullus utique tantum potest diligere, quantum ea que in pluribus donis, pluribus personis diligit.

Et conuersus ad mulierem, dixit Simoni: uides hanc mulierem? intraui in domum tuam, aquam pedibus  meis non dedisti. Hec autem lacrymis rigauit pedes meos, et capillis suis tersit. Osculum mihi non dedisti. Hec autem ex quo intrauit, non cessauit osculari pedes meos.

[GREGOR.] Hac enumeratione falsus iustus confutatur, et sub specie mulieris tam suum quam Ecclesie meritum pariter commendatur. Oculis terrena concupierat, sed hos penitendo conterens flebat. Capillos composuerat, sed iam inde lacrymas tergebat. Ore superba dixerat, sed nunc pedes Domini osculabatur. Quot ergo in se habuit oblectamenta, tot de se inuenit holocausta. Domus Pharisei est legis prophetarumque custodia, in qua Iudei gloriabantur conuersari. Quam Dominus ingreditur, cum non uenit soluere legem, sed adimplere. In hac domo  glorificatur mulier penitens, lacrymis pedes Domini rigans, non Phariseus incredulus, qui nec aquam pedibus dedit. Humor lacrymarum intra nos est, quia gentilitas conuersa etiam sanguinem fundit, cum Iudeus nec exteriora tribuit. Lacrymis pedes Domini rigat, qui sanctis eius in tribulatione compatitur, affectu compassionis inclinatus. Capillis pedes Domini tergit, qui ex superfluis bonis suis indigentibus caritatem impendit. Rigat uero lacrymis Redemptoris pedes, sed capillis suis non tergit, qui utcunque proximorum dolori compatitur, sed tamen ex superfluis suis non miseretur eorum. Pedes osculatur, qui studiose diligit Christi uestigia sequentes, quibus sua largitur, ne sit grauis tribuenti necessitas proximi. uel pedes Domini osculamur, cum incarnationem  eius prefecte diligimus. Genu Domini osculatur, qui cum Apostolo sentit, quod infirmum Dei est, fortius esse omnibus hominibus . In genu nempe robur standi consistit. Manus Domini osculatur, qui in operatione nostre redemptionis studiose meditatur die ac nocte. Os autem Dei osculatur, et quasi labrum labro imprimit, qui fide et dilectione iungitur Dei Patris sapientie et bonitati. Comprehensio namque fidei, diuine sapientie coalescit, et dilectionis nostre affectus, summe bonitati counitur, iuxta illud Apostoli: Qui adheret Deo, unus spiritus est cum eo . Oculos Dei osculatur, qui se totum eiicit in eum in predestinatione bonorum et prescientia malorum, saporem  gustans inenarrabilis equitatis. uidendum quoque in corpore Christi, qui oculus eius sit, qui manus, quiue aliud membrum, et secundum diuisionem gratiarum prout quisque est, alii plus, alii minus osculo dilectionis imprimamur.

Oleo caput meum non unxisti, hec autem unguento unxit pedes meos. Propter quod dico tibi, remittuntur ei peccata multa, quoniam dilexit multum. Cui autem minus dimittitur, minus diligit.

Tanto amplius peccati rubigo consumitur, quanto peccatoris cor caritatis igne crematur. Si opera agimus, quibus bono odore Ecclesiam respergamus, in Domini corpus unguentum fundimus. Fragrantia autem fidei, caput Domini et pedes quasi odore perfundit aromatum, qui diuinitatem et humanitatem  eius digna laude attollit, nunc de pedibus ascendens ad caput, nunc ad pedes a capite per fidem descendens.

Dixit autem ad illam: Remittuntur tibi peccata. et ceperunt qui simul accumbebant, dicere intra se: Quis est hic qui etiam peccata dimittit? Dixit autem ad mulierem: Fides tua te saluam fecit, uade in pace. Et his dictis, abiit ascendens Hierosolymam.

Quoniam Phariseus mulierem, Mariam scilicet Magdalenam sororem Lazari, adhuc peccatricem reputabat, introducit Saluator remissionem peccaminum eius. Fides eam saluam fecerat, quia hoc quod petiit, posse sibi dari non dubitauit. In pace ire precipitur, ut in ueritatis itinere perseueret. Quando autem uel ubi conuersa fuerit, ex Euangelio  non habetur definitum. Probabile enim est, idem factum Lucam cum ceteris narrasse, quia non alium locum ubi factum sit, commemorat: de nomine etiam Simonis cum aliis conuenit; antecedentia uel subsequentia nil repugnant. Quidam tamen putauerunt duas unctiones, duasque mulieres peccatricem et sanctam commemorari, quarum altera pedes Domini, altera caput pedesque eius unguento perfuderit. Alii uero dicunt unam fuisse, et gradatim a pedibus ad uerticem peruenisse, ut prius unxerit Dominum in Galilea, postea in Bethania; ibi peccatrix accedens, hic uere iustificata. Si cui ergo uisum fuerit, quoniam Lucas non idem quod ceteri Euangeliste, sed simile factum retulerit, regulam recapitulationis  hic assignabit, et continuationem littere sic exponet: Et his dictis, abiit Hierosolymam: his uidelicet dictis, que Iudas de uenditione unguenti dixerat, et que Dominus econtra responderat.



CAPUT CXXXIX.


A. 102[X]

Erant autem gentiles quidam ex his, qui ascenderant ut adorarent in die festo. Hi ergo accesserunt ad Philippum, qui erat a Bethsaida Galilee, et rogabant eum, dicentes: Domine, uolumus Iesum uidere. uenit Philippus et dicit Andree. Andreas rursum et Philippus dicunt Iesu.


A. 103[Iu] M. 299 R. 180

iehsu autem respondit eis, dicens: uenit hora ut  clarificetur Filius hominis.

[AUGUST.] Ideo ita respondit Dominus, ut insinuaret plenitudinem gentium credituram post passionem suam, eo in celis glorificato.


A. 104[X]

Amen amen dico uobis, nisi granum frumenti cadens in terram, mortuum fuerit, ipsum solum manet. Si autem mortuum fuerit, multum fructum affert.

Se dicebat granum mortificandum infidelitate Iudeorum, sed multiplicandum fide populorum. Et quia grano frumenti specialiter se comparat, mos cepit Ecclesie de hoc solo grano confici corpus Domini.


 A. 105[III] M. 97 L. 211

Qui amat animam suam, perdet eam. Et qui odit animam suam in hoc mundo, in uitam eternam custodit eam.

Hortatur nos ad sectanda uestigia sue passionis, quasi dicat: Si cupis uitam tenere in Christo, noli mortem timere pro Christo. Noli amare animam in hac uita, ne perdas in eterna uita. Mira sententia, quemadmodum sit hominis amor in animam suam ut pereat; odium, ne pereat. Si male amaueris, tunc odisti; si bene oderis, tunc amasti. Felices qui oderunt custodiendo, ne perdant amando. Sed uide ne teipsum uelis interimere, ut quidam peruersi, male hunc uersum intelligentes. Cum autem cause articulus  uenerit, ut proponatur tibi aut faciendum esse contra Dei preceptum, aut moriendum, tunc potius elige mori quam uiuere, ut in hoc mundo habeas odio animam tuam, et in uitam eternam eam custodias.


A. 106[X]

Si quis mihi ministrat, me sequatur.

Hinc Petrus ait: Christus pro nobis passus est, relinquens nobis exemplum ut sequamur uestigia eius. 

Et ubi sum ego, illic et minister meus erit.

Premium ministrandi illi, est esse cum ipso, sine quo nunquam est bene, et cum quo nunquam est male. Unde aperte subdit:

 Si quis mihi ministrauerit, honorificabit eum Pater meus.

Quo honore, nisi ut sit cum Filio eius, non equalis diuinitati, sed consociatus eternitati? Cum auditis fratres, illic et minister meus erit: nolite tantummodo bonos episcopos cogitare et clericos, sed uos etiam pro modo uestro ministrare Christo eleemosynas faciendo, et eius doctrinam quibus potueritis predicando. Unusquisque enim paterfamilias debet in suos exercere disciplinam monendo, docendo, corripiendo, beneuolentiam impendendo.


A. 107[Iu] M. 293 R. 154

Nunc anima mea turbata est. Et quid dicam? Pater, saluifica me ex hac hora.

 Predicta passione, et ad eam supposita exhortatione, quasi data uoce fortitudinis sue, subdit affectum infirmitatis nostre. Quem uere suscepit, sed ex uoluntate pro nobis, ne de hac infirmitate desperemus. In qua etiam docet quid dicere debemus, et quo confugere, quasi cum turbetur anima, quid dicam? quem inuocem? quo fugiam? in quem sperem? In Patrem qui saluat, cuius uoluntatem mee prepono, quia propterea ut hec patiar, ueni in horam hanc, unde clarificatio sequitur et mihi et membris meis. Et hoc est quod dicit.


A. 108[X]

Sed propterea ueni in horam hanc. Pater, clarifica tuum nomen.

 Saluum me fac ex hac hora passionis, peto, sed passionem non recuso. Ergo clarifica me suscitando, quod est gloria nominis tui

uenit ergo uox de celo: Et clarificaui et iterum clarificabo,

Clarificaui antequam facerem mundum, id est clarum genui, et in creaturis rationalibus clarificare proposui. uel ita: Clarificaui, cum de uirgine natus est, a magis adoratus est, a sanctis agnitus est, a specie columbe declaratus est, in monte transfiguratus est. Clarificaui, cum multos sanauit, cum de paucis panibus multos pauit, fluctibus imperauit, mortuos suscitauit. Et iterum clarificabo, cum resurget a mortuis, cum celos ascendet, cum iudex  ab uniuersis cognoscetur, ut ei omne genu flectatur.

Turba ergo que stabat et audierat, dicebat tonitruum factum esse. Alii dicebant: Angelus ei locutus est. Respondit iehsu et dixit: Non propter me uox hec uenit, sed propter uos.

Ostendit hanc uocem non sibi indicasse quod sciebat, sed eis quibus indicari oportebat.

Nunc iudicium est mundi. Nunc princeps huius mundi eiicietur foras.

Iudicium hic dicit discretionem redemptorum non damnationem, quando in die iudicii damnabit impios. Per principem mundi exponit de quo iudicio dixit. De iustis ueteribus quidem eiectus diabolus fuerat, sed quod tunc in paucissimis factum fuit,  nunc in multitudine predicantibus apostolis factum est. Merito illuminatio Christi principem tenebrarum de homine expulit, quia nullum ius in eo habuit. Neque enim quia cum fraude maligna decipiendo, a Domini sui subiectione alienauit, aliquam potestatem super eum debuit accipere: potius si quam prius haberet, debuit admittere. Qui enim concessa sibi potestate abutitur, eius priuilegium perdere meretur. Item nec Deus mancipauit illi hominem, nec homo se ei mancipare potuit. Quanquam enim aliquis seruus a domino fugiat suo, non tamen alteri se tradere iure potest. Quod ergo diabolus ab Adam usque ad crucem Christi regnasse dicitur uelut mundi princeps, inde est, quia filii Adam, graui  iugo peccati pressi, diabolicis tentationibus facile consentiebant. Hostia autem crucis grata Deo Patri ex dilectione quam infundit humano generi, seruitutem remouit peccati, ut uere liberi simus, quia Filius non liberauit. Unde diabolus plus homini inuidens, et ideo magis puniendus, tentare tamen non cessat; sed aliud est intrinsecus regnare, aliud forinsecus oppugnare. Nam aliud est ciuitatem captam intus possideri, aliud telis eminus iactatis oppugnari. Cum dicitur diabolus princeps huius mundi, non creditur esse Dominus celi et terre, sed mundus intelliguntur mali homines toto orbe diffusi. Sic enim solemus uocare malam domum, ubi sunt mali homines: bonam, ubi sunt boni, nam et mundus dicitur in bonis, in mundo diffusis. Unde Apostolus:  Deus erat in Christo, mundum reconcilians sibi , de quibus eiicitur diabolus.

Et ego si exaltatus fuero a terra, omnia traham ad meipsum. Hoc autem dicebat, significans qua morte esset moriturus.

Que omnia, nisi ex quibus diabolus eiicitur? Non dixit omnes, sed omnia: quia non hoc retulit ad uniuersitatem hominum, sed ad creature integritatem, id est ad spiritum, et animam, et corpus, quo intelligimus, qua uiuimus, quo uisibiles sumus. Qui enim dixit, capillus capitis uestri non peribit , omnia trahit post se. Aut si omnia homines intelliguntur, omnia predestinata ad salutem possumus dicere. Aut certe omnia genera hominum trahit ad se ut caput, siue in linguis, siue in etatibus,  siue in gradibus honorum, siue in diuersitatibus ingeniorum, siue in professionibus licitarum artium. Si exaltatus fuero, id est, cum exaltatus fuero, non enim dubitando loquitur. Exaltationem dicit passionem in cruce, et respicit ad hoc quod dictum est superius, granum mortuum multum fructum afferre.

Respondit ei turba: Nos audiuimus ex lege quia Christus manet in eternum. Et quomodo tu dicis: Oportet exaltari Filium hominis? Quis est iste Filius hominis?

Memoriter tenuerunt quod dixerat Dominus, uenit hora ut clarificetur Filius hominis. Nam hic non ait: Si exaltatus fuerit Filius hominis; sed ait, Ego  si exaltatus fuero. Putant ergo contraria esse Christum manere eternum, et exaltari in cruce.

Dixit ergo eis iehsu: Adhuc modicum lumen in uobis est. Ambulate dum lucem habetis, ut non tenebre uos comprehendant.

Tenebre sunt, si sic credideritis Christi eternitatem, ut negetis mortis eius humilitatem. Ambulate ergo ex fide in fidem, totum intelligendo, et moriturum Christum ut redimat, et uicturum in eternum in celo quo perducat. Ambulate, inquit, dum lucem habetis, id est proficite credentes que dico, dum lucem uerborum meorum ministro uobis. Tenebre enim ignorantie et mortis perpetue erunt, non credere mihi.

Et qui ambulat in tenebris, nescit quo uadat. Dum  lucem habetis, credite in lucem, ut filii lucis sitis.



CAPUT CXL.


L. 202[u] M. 255

Interrogatus autem a Phariseis quando uenit regnum Dei, respondit eis et dixit: Non uenit regnum Dei cum obseruatione, neque dicent: Ecce hic aut ecce illic. Ecce enim regnum Dei intra uos est.

[BEDA.] Existimabant multi quod ueniente Hierosolymam Domino, statim regnum Dei manifestaretur. In quam opinionem etiam Apostoli ducti, post resurrectionem eius interrogauerunt eum: Domine, si in tempore hoc restitues regnum Isrel ? Et alibi Cleophas: Nos autem sperabamus quia ipse esset redempturus Isrel . Dixit ergo regnum  Dei, quod est, bonos regnare in Deo, non uenire cum obseruatione temporis, neque locali motu, ut hic uel ibi localiter esse dicatur. Non enim est corporale, sed spirituale regnare cum Deo, quod fide iam cepit in cordibus credentium. Unde ait: Regnum Dei intra uos est. Aliter, diem iudicii dixit non uenire cum obseruatione temporis, neque scietur determinatus locus, ut quis dicat: Ecce hic aut ecce illic fiet iudicium. Neque enim angeli neque homines anuntiabant aduentum Domini in iudicium, sicut tempus incarnationis eius anuntiauerunt prophete et angeli. Seipsum dicit regnum Dei intra illos positum qui crediderunt regnantem. Qui enim quandoque uenturus est iudex omnium, nunc etiam regnat in cordibus fidelium.


 L. 259[X]

Erat autem diebus docens in templo, noctibus uero exiens morabatur in monte qui uocatur Oliueti. Et omnis populus manicabat ad eum in templo audire eum.

Exemplo Domini debemus in die docere, et in noctibus aduersitatum Deum orare, ut dicamus cum Psalmista. Ego autem sicut oliua fructifera in domo Dei, speraui in misericordia Dei . Siue in prosperitate simus, que per diem significatur, siue in aduersitate, que per noctes intelligitur, semper doceamus et oremus quantum ualemus. Populus manicabat ad eum, hoc est, mane uenire festinebat.



CAPUT CXLI.


M. 227[X]

Tunc iehsu locutus est ad turbas et ad discipulos suos, dicens: Super cathedram Moysi sederunt Scribe et Pharisei. Omnia ergo quecunque dixerint uobis, seruate et facite. Secundum opera uero illorum nolite facere. Dicunt enim et non faciunt.

[HIERON.] Propter sacerdotium et nominis dignitatem hortatur populos, ut subiiciantur illis, non opera, sed doctrinam considerantes. Per cathedram, doctrinam legis significat. Non cathedra facit sacerdotem, sed sacerdos cathedram. Non locus sanctificat hominem, sed homo locum. [CHRYSOST.] Non omnis sacerdos est sanctus, sed omnis sanctus est  sacerdos. Propter bonos sacerdotes etiam multos honorate, ne propter malos etiam bonos contemnatis. Melius est enim malis iniusta prestare, quam bonis iusta subtrahere. Frequenter de homine malo bona doctrina procedit, sicut uilis terra aliquando pretiosum aurum producit. Sicut aurum eligitur, et terra non, sic uos doctrinam accipite, non mores. Apibus enim herbe necessarie non sunt, sed flores. uel ita: In gradu quo fuerat Moyses, constituti sunt Scribe et Pharisei immerito, legem prophetantem de Christo predicantes aliis, quem ipsi presentem non receperunt. Ergo hortatur Dominus populum audire legem, id est credere in Christum, et non imitari Phariseos.


 M. 228[u] L. 139

Alligant autem onera grauia et importabilia, et imponunt in humeros hominum, digito autem suo nolunt ea mouere.

[HIERON.-CHRYS.] Hoc generaliter aduersum omnes magistros dictum conuenit, qui grandia iubent, et minora non faciunt. Humeri, digitus, onera, uincula quibus alligantur onera, spiritualiter intelligenda sunt. De oneribus alibi dicitur: uenite ad me qui laboratis et onerati estis, et ego reficiam uos . Fabulosis rationibus commendabant onera legis, sed ipsi nec digito, id est modico tactu implebant. Tales sunt etiam nunc sacerdotes, qui populo omnem iustitiam annuntiant, et ipsi nec modicam  seruant. Tales sunt etiam qui graue pondus uenientibus ad penitentiam imponunt, ipsi autem nec minimam faciunt. Sicut enim si super humeros adolescentis fascem posueris importabilem, necesse est ut aut illum reiiciat, aut sub pondere constringatur; sic necesse est ut penitens supra uires oneratus, aut penitentiam reiiciat, aut scandalizatus de confractione amplius peccet. Denique si erramus modicam penitentiam imponentes, nonne melius est propter misericordiam dare rationem, quam propter crudelitatem? Ubi paterfamilias largus est, dispensator non debet esse tenax.


M. 229[II] R. 135 L. 137 et 246

Omnia uero opera sua faciunt, ut uideantur ab hominibus.  Dilatant enim phylacteria et magnificant fimbrias. R. L. Et uolunt ambulare in stolis.

[HIERON.] Quicunque facit aliquid ut uideatur ab hominibus, Scriba est et Phariseus. Dominus, cum dedisset mandata legis per Moysen, ad extremum intulit: Ligabis ea in manu tua, et erunt immota ante oculos tuos . Et est sensus: Precepta mea opere compleantur, et mediteris in eis die ac nocte. Hoc Pharisei male interpretantes, scribebant in membranulis Decalogum Moysi, id est, decem uerba legis, complicantes ea et ligantes in fronte, et quasi coronam capiti facientes, ut semper ante oculos mouerentur. Quod usque hodie Indi et Babylonii faciunt, et qui hoc habuerit, quasi religiosus  in populis iudicatur. Iusserat quoque Moyses, ut in quatuor angulis palliorum hyacinthinas fimbrias facerent , ad Isrelis populum dignoscendum, ut quomodo in corporibus circumcisio signum Iudaice gentis daret, ita uestis haberet aliquam differentiam. Unde superstitiosi magistri, captantes auram popularem, atque ex mulierculis sectantes lucra, faciebant fimbrias, atque acutissimas in eis spinas ligabant, ut ambulantes et sedentes interdum pungerentur, et quasi hac commonitione retraherentur ad officia Dei. Pittaciosa ergo illa Decalogi, phylacteria uocabant, quod quicunque habuisset ea, quasi ob custodiam et munimentum sui haberet, non intelligentibus Phariseis hec in corde suo portanda esse. Alioquin et armaria  et arce habent libros, et Dei notitiam non habent. Istiusmodi erat fimbria breuis ex lege precepta, quam mulier sanguine fluens tetigit in pallio Domini . Sed non est puncta superstitiosis sentibus Phariseorum, imo sanata. In stolis ambulare, est in cultioribus uestimentis ad publicum procedere quod reprehenditur in diuite, qui induebatur purpura et bysso .


M. R. L.

Amant enim primos recubitus in cenis, et primas cathedras in Synagogis, et salutationes in foro, et uocari ab hominibus rabbi. L. Et omnis populus libenter audiebat eum.

Quod populus etiam in his libenter eum audiuit  habes in Luca in principio ducentesimi quadragesimi sexti capituli. Marcus quoque idem tangit in fine centesimi trigesimi capituli. [HIERON.---BEDA.] Notandum quod non salutari in foro, non primo discumbere uetat eos quibus hoc officii ordine competit, sed a fidelibus illos docet esse cauendos qui hoc indebite amant. Duplici ratione a uane glorie cupidis attendere iubemur, ne uel simulatione seducamur, estimantes esse bona que faciunt, uel emulatione inflammemur, gaudentes in bonis laudari que simulant.


M. 230[X]

uos autem nolite uocari rabbi. Unus est enim magister uester, omnes autem uos fratres estis. Et patrem  nolite uocare uobis super terram, unus enim est pater uester, qui in celis est. Nec uocemini magistri, quia magister uester unus est Christus.

[HIERON.] Nec magister, nec pater uocandus est alius, nisi Deus Pater et Dominus Filius. Pater, quia ex ipso sunt omnia; magister, quia per ipsum sunt omnia, uel quia per carnem ipsius reconciliati sumus Deo. Quare ergo Apostolus dixit se doctorem gentium, et quare in Aegypti monasteriis se inuicem patres uocant? Quia aliud est, natura esse patrem uel magistrum; aliud, indulgentia. Nam si hominem patrem uocamus, honorem etati deferimus. Magister dicitur ex consortio magistri Christi. Et quomodo unicus filius non preiudicat ceteris, ne per adoptionem dii uocentur et filii; ita unus pater  non preiudicat aliis, ne patres per adoptionem uocentur.


M. 231[u] L. 179 et 215

Qui maior est uestrum, erit minister uester. Qui autem se exaltauerit, humiliabitur; et qui se humiliauerit, exaltabitur.

[BEDA.] Qui maior est siue meritis, siue officio prelationis, alios preueniat obsequendo. Unde Apostolus: Honore inuicem preuenientes .


L. 137[II] M. 229 R. 135

ue uobis, Pharisei, quia diligitis primas cathedras in synagogis et salutationes in foro.

ue miseris ad quos Phariseorum uitia transierunt,  quia per breue curriculum uite sue quo peccata plangere debuerant, pro prioratu certare non metuunt.


M. 232[u] L. 142

ue uobis, Scribe et Pharisei legisperiti hypocrite, quia tulistis clauem scientie, et clauditis regnum celorum ante homines; uos autem non intratis, nec intreuntes sinitis intrare.

[CHRYS.] Regnum celorum, Scripture dicuntur; ianua earum, intellectus. Clauigeri sunt sacerdotes, clauis est uerbum scientie, adapertio est interpretatio uera. Non dixit, qui non aperitis, sed qui clauditis. Ergo Scripture non sunt clause, sed obscure. Unde Petrus in Epistola sua: Non sicut uoluit homo,  locutus est spiritus, sed sicut uoluit spiritus, locutus est homo . Ratio obscuritatis multiplex est. Unde duas dicimus causas unam, quia Deus uoluit esse alios doctores, alios discipulos; alteram, ne contemneretur Scriptura, si ab illis intelligeretur, a quibus nec amatur nec custoditur. Claudebant Iudei ianuam ueritatis, quando decreuerunt, ut si quis Filium Dei confiteretur, fieret extra Synagogam. [BEDA.] Clauis enim scientie, humilitas Christi est, quam legisperiti nec intelligere uolebant in lege et prophetis, nec ab aliis intelligi. Intrare in Scripturas, est non esse contentum superficie littere, sed usque ad intelligentie arcana penetrare. [HIERON.] uel certe omnis magister qui scandalizat malis operibus discipulos suos, claudit  ante eos regnum celorum.


R. 136[uI] L. 247

ue uobis Scribe et Pharisei hypocrite, qui deuoratis domos uiduarum sub obtentu prolixe orationis, propter hoc accipietis maiorem damnationem.

[BEDA.] Simulationem eorum significatione pene condemnat. ue enim uox dolentis est. Non tantum ait, accipient damnationem, sed adiunxit maiorem, ut insinuet eos qui orant ut uideantur ab hominibus, damnationem mereri; sed eos qui prolixius orantes, auaritiam suam religionis colore depingunt, non solummodo laudes, sed etiam pecunias querendo, maiori damnatione plectendos. Qui quasi patroni in iudicio futuri, ut in adeundis uiduarum  domibus retineant auctoritatem, fit ceteris adeunde salutis inhibitio, et regni celestis obseratio. Et ideo accipient amplius iudicium, quia et penam proprii peccati, et reatum aliene ignorantie debebunt.


M. 233[X]

ue uobis Scribe et Pharisei hypocrite, quia circuitis mare et aridam, ut faciatis unum proselytum; et cum fuerit factus, facitis eum filium gehenne duplo quam uos.

[HIERON.] Scribe et Pharisei lustrantes orbem causa lucri, studebant de gentibus facere proselytos, id est aduenas et circumcisos miscere populo Dei. Sed qui ante dum esset ethnicus, semel errans  erat filius gehenne, uidens magistrorum hypocrisim opere destruentium quod docebant, reuertebantur ad uomitum, et gentilis factus, quasi preuaricator maiore pena dignus erat. Filium gehenne dicit quia unusquisque cuius opera agit, eius filius appellatur. Duplo facitis eum, subaudis dici filium gehenne quam uos, quorum culpa ipse reuertitur ad uomitum.

ue uobis duces ceci, qui dicitis: Quicunque iurauerit per templum, nichil est. Qui autem iurauerit in auro templi debet. Stulti et ceci, quid enim maius est? aurum, an templum quod sanctificat aurum? Et quicunque iurauerit in altari nichil est. Quicunque autem iurauerit in dono, quod est super illud debet. Ceci, quid enim maius est? donum an altare quod  sanctificat donum? Qui ergo iurat in altari, iurat in eo et in omnibus que super illud sunt. Et qui iurauerit in templo, iurat in illo, et in eo qui habitat in ipso. Et qui iurat in celo, iurat in throno Dei et in eo qui sedet super eum.

Qui iurat in altari sicut ex ipso deriuatur oblatorum sanctificatio, ita etiam iuramentum spectat ad dona que super illud offeruntur. Qui uero iurat in templo, astringitur sacramento et continentis et contenti, et sanctificantis et sanctificati. Iurans autem in celo, per subiectam creaturam iurat, et per diuinitatem presidentem creature. Typice templum et altare Christus est, aurum et donum, laudes et sacrificia que Deo offeruntur. Non enim ille per hec, sed hec per illum sanctificantur. [HIERON.]  Sacerdotes Iudeorum omnia auaritie causa facientes, impii arguuntur iniquitatis. Si quis enim in aliqua causa ambigua per templum iurasset, et postea conuictus esset mendacii, non tenebatur crimine reus. Si autem periurasset in auro et pecunia que sacerdotibus in templo offerebatur, dicebant quia debet, subaudis tenere iuramentum, et pro periurio statim id in quo iurauerat, cogebatur exsoluere. Rursum, si periurasset in altari, non tenebatur reus periurii. Sin autem periurasset in dono uel in oblationibus, hoc est, in hostia et ceteris que offeruntur Deo super altare, hec studiosissime repetebant. [CHRYS.] Aurum namque et dona quibus pascebantur, sanctiora dicebant esse quam templum  et altare, ut homines offerrent [essent] promptiores ad dona quam ad preces. Hoc faciunt adhuc insipientes Christiani. Si aliqua enim fuerit causa, modicum uidetur facere qui iurat per Deum; qui autem iurat per Euangelium, maius aliquid uidetur facere, quasi Deus sanctus sit propter Scripturas, et non Scripture propter Deum.


M. 234[u] L. 136

ue uobis Scribe et Pharisei hypocrite, qui decimatis mentham et anethum et cyminum et rutam et omne olus, et reliquistis que grauiora sunt legis, iudicium et misericordiam et fidem et caritatem Dei. Hec oportuit facere, et illa non omittere.

Hoc uerbum decimatis, dubium est; nam et qui  accepit, et qui dat, recte decimare dicitur. Scribe et Pharisei minima olera decimabant, ut diceretur a uidentibus: Quomodo omnium decimas dant, qui etiam olerum decimas dare non negligunt? [HIERON.] uel in hoc auaritie arguuntur, quod studiose etiam uilium olerum decimas exigant, et iudicium in disceptatione [discretione] negotiorum misericordiamque in pauperes, et fidem cum caritatis affectu in Deum, que magna sunt pretermittant. Scimus quidem decimas offerri Deo propter sacerdotes, qui spiritualia debent ministrare populo [CHRYS.] Sed adhuc hodie sacerdotes, si populus decimas non offerat, murmurant; si peccantem populum uideant, non murmurant. Dicens Dominus iudicium, uult ut omnes iuste iudicent; dicens misericordiam, predicauit  omnibus conuersationem bonam; fides autem caritatis operibus ornanda est. [BEDA.] Hec, inquit, oportuit principaliter, facere, et eleemosynas fructuum terre non omittere. Non ergo per eleemosynam emitur impunitas in iniquitate manentibus.


M. 235[X]

Duces ceci, excotantes culicem, camelum autem glutientes.

[HIERON.] Camelum intellige magnitudinem preceptorum, iudicium scilicet et misericordiam, et fidem et caritatem Dei. Culicem autem, decimas menthe et anethi et cymini et rute et reliquorum uilium olerum. Sensus est: Per hoc estis ceci duces,  id est improuidi ductores, quia excolatis, id est, inquiritis sicut lac colatur, decimas etiam herbarum, et glutitis, id est absconditis, sicut illud quod glutitur absconditur, maiora precepta. uel ita: Culicem colare, est minimam transgressionem studiose uitare. Est enim culex minima muscula, que subtili excolatione excluditur a liquore. Et quia camelus magnum animal est atque deforme, camelum deuorat, qui magnam preuaricationem facile incurrit.


M. 236[u] L. 135

ue uobis Scribe et Pharisei hypocrite, quia mundatis quod deforis est calicis et paropsidis, intus autem pleni estis rapina et immunditia. Pharisee cece,  munda prius quod intus est calicis et paropsidis, ut fiat et id, quod deforis est, mundum.

[HIERON.] Diuersis uerbis eodem sensu quo supra, arguit eos simulationis et mendacii, quod aliud loquantur, et aliud in corde habeant. [CHRYS.] Et quoniam in specie calicis et paropsidis homines dicit, manifestatur ex eo quod addit, intus autem estis pleni rapina. [REMIG.] Ac si dicat: Frustra sanctitatem pretenditis exterius, uelut si quis calicem mundet exterius, intus autem relinquat sordes, cum usus eius sit interior. Pleni sunt calix et paropsis rapina et immunditia, quia quod bibitis et manducatis, aliis aufertis, et per hoc potus et cibus uester immunditiam habent peccatorum. Pharisee cece, id est, indiscrete, munda prius quod tuo ipsius est  in corde mala cogitante ut quod deforis est, fiat mundum, id est, ut opera tua sint iusta. Non enim mala arbor potest facere fructum bonum. Paropsis est uas quadratum habens pares absides, id est angulos.


L. 138[u] M. 237

ue uobis, quia estis ut monumenta que non parent, et homines ambulantes supra, nesciunt.

[BEDA.] Hypocrite instar sunt monumentorum non apparentium, que cum superficiem terre communis ostentent intus uermescentium sunt cadauerum plena fetore. Quicunque decepti per illorum sententias, eos imitantur quasi super monumenta ignoranter gradiuntur.


 M. L.

ue uobis, Scribe et Pharisei hypocrite, quia similes estis sepulcris dealbatis, que a foris parent hominibus speciosa, intus uero plena sunt ossibus mortuorum et omni spurcitia. Sic et uos a foris quidem paretis hominibus iusti, intus autem pleni estis hypocrisi et iniquitate.

[HIERON.---CHRYS.] Quod in calice et paropside demonstrauit, nunc apertius per exemplum sepulcrorum replicat. Corpora quidem peccatorum, sepulcra dicuntur mortuorum, quia anima mortua est in corpore peccatoris. [BEDA.] Itaque superstitionem Phariseorum redarguit, qui foris speciem recte doctrine pretendunt, intus uero quid feditatis generent,  occultant.


L. 139[u] M. 229

Respondens autem quidam ex legisperitis, ait illi: Magister, hec dicens, etiam nobis contumeliam facis. At ille ait: Et uobis legisperitis ue, quia oneratis homines oneribus que portari non possunt, et ipsi uno digito uestro non tangitis sarcinas.

Tale est quod dicit: Nec in minimo precepto seruatis quod aliis iniungitis. Etenim gratiam non requiritis, et iugum leue repellitis, sed lex sine gratia nequit impleri.


M. 238[u] L. 140

ue uobis, Scribe et Pharisei hypocrite, qui edificatis  sepulcra prophetarum, et ornatis monumenta iustorum, et dicitis: Si fuissemus in diebus patrum nostrorum, non essemus socii eorum in sanguine prophetarum. Itaque testimonio estis uobismetipsis, quia filii estis eorum qui prophetas occiderunt.

uos enim prophetarum sepulcra edificatis, subaudis per hypocrisim, et non pietate, quandoquidem et me et meos queritis interficere. Itaque sententiam damnationis quam in patres profertis, in uosipsos retorquetis. [CHRYS.] Alter alterius culpam cito intelligit, suam difficile, quia homo in causa alterius tranquillum cor habet, in sua autem turbatum. Perturbatio autem cordis non permittit hominem considerare quod bonum est. Naturalem consuetudinem malorum Christus exponit: nam pene in omnibus  malum hoc inuenitur, ut aliorum errores culpent, suos non. Nature quoque regulam ponit, dicens: Filii estis eorum, quia uix de bonis parentibus mali nascuntur, aut de malis boni. Et sicut in fructu arbor cognoscitur, sic parentes in filiis. Si pater fuerit bonus et mater mala, aut mater bona, et pater malus: interdum filii patrem sequuntur, interdum matrem, patrem tamen frequentius. Si ambo fuerint equales, aliquando fit ut de bonis parentibus mali exeant filii, aut de malis boni, sed raro, ut nature est humane, nasci hominem cum duobus oculis et quinque digitis, aliquando tamen ut manifestentur opera Dei, cecus nascitur aliquis, et cum sex digitis aliquis. Notandum qui martyria edificant et ecclesias ornant, si in aliis iustitiam Dei custodiunt,  si de bonis eorum pauperes gaudent, ad gloriam Dei edificant. Sin autem, quis non intelligat quia non ad gloriam Dei faciunt edificia illa, ubi pauperes uiolentiam passi ab eis, interpellant contra eos? Non gaudent martyres illis pecuniis honorari, unde pauperes plorent. Qualis enim iustitia est, honorare mortuos, et spoliare uiuentes? De sanguine miserorum tollere, et Deo offerre, non est Deo offerre, sed uelle uiolentie sue socium facere Deum. uis domum Dei edificare? Da fidelibus pauperibus unde uiuant, et edificasti rationabilem domum Dei. In edificiis enim homines habitant, Deus autem in hominibus sanctis.


M. 239[X]

 Et uos implete mensuram patrum uestrorum serpentes, genimina uiperarum, quomodo fugietis a iudicio gehenne.

[CHRYS.] Sicut de uiperis nascuntur uipere, ita et uos homicide nati estis de homicidis. Quod ergo illis defuit, uos implete. Illi interfecerunt seruos, uos Dominum crucifigite. Non iubet ut faciant, sed ostendit eis quod facturi erant. Sicut serpentes omnibus animalibus astutiores, aspiciunt quomodo mordeant, et postea se occultant; sic hypocrite cogitantes quomodo ledant, post lesionem ita se habent quasi neminem nocuerint. Et bene assimilantur uiperis, quia uiperarum natura est ut quando conceperint, nati earum uteros matrum rumpant, et sic procedant. Idem nati patiuntur a sua fetura.  Sicut ergo uipere parentes comedunt et comeduntur a pullis, sic et perfidi Iudei patres condemnant, et condemnantur a filiis suis. Quomodo, inquit, fugietis a iudicio gehenne? Boni uultis uideri, sed quomodo non prodest meretrici si nominetur casta, sic non prodest peccatori si seruus Dei dicatur.


M. 240[u] L. 141

Propterea et sapientia Dei dixit? Mittam ad illos prophetas et apostolos et sapientes et Scribas, et ex illis occidetis et crucifigetis, et ex eis flagellabitis in Synagogis uestris.

[BEDA.] Quoniam scio uos impleturos mensuram patrum uestrorum in occisione mei et meorum,  propterea ego sapientia Dei dixi ab eterno: Mittam ad illos prophetas et apostolos, ne excusationem habeant, predicatores non habuisse ueritatis, et aliis eorum malitia sit occasio salutis. Ecce qui prius prophetas, et post apostolos misit. Cessent ergo heretici predicare, alium legis et prophetarum fuisse Deum, et Noui Testamenti alium. Sepe etiam Scriptura prophetas appellat eos, qui uentura celestis regni gaudia predicant. Prophete, inquit Apostolus, duo aut tres dican, et ceteri diiudicent . [HIERON.] Amplius, prophete fuerunt quidam discipuli futura predicentes, ut Agabus , sapientes, qui norunt tempus predicandi, et Scripturas exponere, iuxta Psalmistam eruditi corde in sapientia , Scribe in lege doctissimi.  Ex quibus lapidatus est Stephanus, Paulus occisus, Petrus crucifixus, alii discipuli flagellati et persecuti. Plane ostendit Dominus Iudeis, quia intelligit corda eorum, quod similes erunt in malo patribus suis. Nam apud Deum, qui hominem uult occidere, iam homicida est, qui adulterium committere, iam adulter est; qui periurare, iam periurus existit; quia Deus non ex operibus tantum iudicat, sed ex cogitationibus. uoluntas est enim que aut remuneratur pro bono, aut condemnatur pro malo, opera autem sunt testimonia uoluntatis.

Et persequemini de ciuitate in ciuitatem, ut ueniat super uos omnis sanguis iustus, qui effusus est super terram.

 Prophetat interitum Iudeorum: minatus enim olim fuit omnibus malis, quod reddidit generationi nouissime. Et sicut omnia bona que in singulis generationibus a constitutione mundi omnes sancti merebantur, illis sunt donata qui receperunt Christum; sic omnia mala que in singulis generationibus a constitutione mundi pati meruerunt iniqui, super Iudeos Christum repellentes uenerunt. Quid ergo? Iniustus est Deus? absit! Sed propterea que illorum erant, iusti dicuntur passi, quia meruerunt ea que illi meruerunt; et soli passi sunt, cum non soli peccassent. Res ita moralis est. Ecce cum serui tui peccant, spolias unum, et iterum parcis ei, dicens: Nisi seruaueris hoc patieris. Idem facis et alteri. Non meliorantibus eis, si unus castigatur, uidetur  pro omnibus castigari, quia quod aliis est promissum, ipse solus luit. Reuera autem non pro aliis castigatus est, sed pro se. Sed si non peccans aliquis castigaretur, ille pro aliis diceretur castigari. Sic generatio ista pro patribus uidetur punita, qui territi fuerunt, non puniti; uere autem non pro illis, sed pro peccato suo condemnata est. Non enim iustum est ut alter pro alterius puniatur peccatis, sed in die uindicte unusquisque pro suo peccato punietur. [BEDA.] Aliter: Ultio sanguinis omnium iustorum, ab una generatione requiritur, licet multi ante incarnationem et post resurrectionem Saluatoris, ab aliis sint nationibus interempti; quia moris est Scripturarum, duas generationes, bonorum scilicet malorumque, computare Omnes enim mali,  una generatio sunt, una ciuitas, unum corpus diaboli; sicut omnes boni, una generatio et unum corpus Christi.

A sanguine Abel iusti, usque ad sanguinem Zacarie filii Barachie, quem occidistis inter templum et altare. Amen dico uobis, uenient hec omnia super generationem istam.

[HIERON.] Altare incensi, intra templum erat; altare holocaustorum, extra, inter quod et templum Zacarias occisus est. De Abel non dubitatur, quin is sit quem occidit Cain frater suus . Zacariam autem quidam dicunt esse illum, qui undecimus est in duodecim prophetis, alii Zacariam patrem Ioannis, alii Zacariam qui occisus est a Ioas rege Iude inter templum et altare, sicut Regum  narrat historia, et quem Scriptura refert fuisse filium Ioiade sacerdotis: Non fuit, inquit, recordatus Ioas patris eius Ioiade, que sibi fecisset bona . Cum ergo locus conueniat occisionis in isto, et non in superioribus, querimus quare Barachie dicatur filius. Barachias in lingua nostra benedictus Domini dicitur, in quo demonstratur Hebreo nomine iustitia sacerdotis Ioiade. Et in Euangelio quo utuntur Nazarei, pro filio Barachie, filium Ioiade scriptum reperimus. Quia isti gesserunt contra apostolos similia Cain et Ioas, ideo de una generatione esse referuntur. Nam, ut dictum est, sicut boni sunt una generatio, sic et mali altera. [BEDA.] Quare autem, usque ad sanguinem Zacarie dictum sit, querendum est: cum et multi  post eum usque ad natiuitatem Christi, et ipso nato innocentes pueri sint ab hac generatione perempti. Sed quia Abel pastor ouium, Zacarias uero sacerdos fuit, utriusque gradus martyres, et laici scilicet et altaris officio mancipati, sub eorum uoluit intimare uocabulo.



CAPUT CXLII.


M. 241[u] L. 175

Ierusalem, Ierusalem, que occidis prophetas et lapidas eos qui mittuntur ad te!

[HIERON.] Ierusalem uocat, habitatores, non saxa et edificia ciuitatis, plangendo affectu patris.

Quoties uolui congregare filios tuos, quemadmodum  gallina congregat pullos suos sub alas, et noluisti?

In eo quod dicit, quoties uolui congregare filios tuos, omnes retro prophetas a se missos testatur. Tale est quod dicit: Ego uolui, tu noluisti; et quotquot congregaui mea uoluntate semper efficaci, te nolente feci, quia semper ingrata fuisti. uel ita, iuxta regulam que nomen cause pro effectu ponit: uolui, id est, approbaui, monui et multifarie multisque modis consului tibi preuaricatrici redire ad cor, tu uero noluisti. Misi ad te Isaiam, et serrasti eum; misi Ieremiam, et lapidasti. [CHRYS.] Misi Ezechiel, et tractum per lapides excerebrasti. Quomodo sanaberis, que nullum medicum ad te uenire permittis? Se ipsum Dominus aui comparat, et alas habere legitur, pro eo quod more auis electos suos  tanquam pullos sub se colligit, fouet, et ab insidiis diaboli et malorum hominum protegit. Unde Propheta ait: Sub umbra alarum tuarum protege me . Amplius: Gallinam assimilat Ecclesie. Sicut enim pulli gallinarum pastum suum sequentes per diuersa uagantur, et maternis uocibus congregantur; sic et populus Dei carnalem uoluptatem et mundalem concupiscentiam sequens, uagatur ab Ecclesia matre, et per sacerdotes modo increpationibus, modo blandimentis congregatur et lactatur. Et quemadmodum gallina non solum suos pullos calefacit, sed etiam cuiuscunque uolatilis exclusos a se, diligit quasi suos Christianos studet fouere; sed, siue gentiles, siue Iudei fuerint illi suppositi, omnes fidei sue calore uiuificat, et in baptismo generat,  et in sermone nutricat, et materna diligit caritate. Hec que de Iudeis hic dicuntur, etiam hereticis coaptantur. Quoties enim leguntur in ecclesiis uerba prophetarum et apostolorum, prophete et apostoli missi loquuntur ad nos. Quos omnes heretici dum negligunt et male interpretantur, quasi occidunt et lapidant eos. Qui heretici quoties mouetur certamen inter fideles et eos, et Dominus uult congregare illos sub ueritate pennarum suarum, id est, duorum Testamentorum, non quasi domestici pulli, sed quasi siluestres et sanguinarii uulturis aut accipitris, non solum ad ueritatem uenire nolunt, sed etiam irruunt super gallinam, id est, Ecclesiam, et dispergunt pullos eius.

Ecce relinquetur uobis domus uestra deserta.

 Cum ego fuero crucifixus, scindetur uelum templi, et secreta mysterii sanctitatis eius publicabuntur, et recedet ab eo Spiritus Dei. Et sicut corpus anima recedente prius frigescit, deinde putrescit et soluitur, sic templum uestrum, Dei Spiritu recedente ab eo, prius seditionibus replebitur, deinde ruet. Sicut enim ante mortem hominis insanabilis precedit infirmitas, sic ante ruinam loci alicuius inemendabilia precedunt peccata. Et sicut pulli frequenter a matre uocati, cum non eam secuti fuerint, aut accipiter diripit eos, aut longe uagantes pereunt, sic Domino frequenter Iudeos uocante, quoniam non secuti sunt eum, quasi accipiter rex Romanus partem eorum comedit fame et gladio, alii autem dispersi  sunt ut pereant.

Dico enim uobis, non me uidebitis amodo donec dicatis: Benedictus qui uenit in nomine Domini.

[HIERON.] Sensus est: Nisi confessi fueritis ipsum me esse, de quo Psalmista cecinit, quia ueniret in nomine Domini , non uidebitis amodo, id est, ab hoc tempore passionis, faciem meam. Hec autem confessio et hec uisio bipartita est. Credituri namque Iudei, postquam plenitudo gentium intrauerit, uidebunt a iudicio in antea in humana Christi facie diuinam, quia prius ex fide et dilectione confitebuntur Omnipotentis Filium in carne uenisse benedictum, id est, ab omni peccato immunem ad glorificandum nomen Patris. Increduli uero solam humanitatem uidebunt in secundo aduentu,  et tamen tunc certissime dicent, conscientiis hoc testantibus, quia Filius Omnipotentis benedictus uenit in nomine Domini.



CAPUT CXLIII.


A. 110[X]

uerumtamen ex principibus multi crediderunt in eum, sed propter Phariseos non confitebantur, ut Synagoga non eiicerentur. Dilexerunt enim gloriam hominum magis quam gloriam Dei.

[AUGUST.] Sciendum est quia Dominus crucem suam in frontibus credentium fixit, ubi quodammodo sedes est uerecundie, ut de nomine eius fidelis non erubescat, et magis Dei gloriam quam hominum diligat. Cruce tempore suo nichil erat in  carne intolerabilius, nunc nichil est in fronte gloriosius. Ubi ergo Domini crux honorata est, non est modo crux in penis reorum, quia putatum est quod et reus honoraretur, si crucifigeretur.


A. 111[I] M. 98 R. 96 L. 116

iehsu autem clamauit et dixit: Qui credit in me, non credit in me, sed in eum qui misit me.

Simile iam dixerat: Mea doctrina non est mea, sed eius qui me misit . Nunc autem, inquit, non credit in me, id est, in hoc solummodo quod uidet in me, sed in Patrem. Et qui credit in Patrem, necesse est ut credat eum habere Filium

Et qui uidet me, uidet eum qui misit me,

 Ne putaretur sic uoluisse intelligi Patrem quasi filiorum per gratiam, et non unici uerbi equalis sibi, subiecit istud. Quasi diceret: Usque adeo nichil distat inter me et Patrem, ut, qui me uidet, eum uideat.


A. 112[X]

Ego lux in mundum ueni, ut omnis qui credit in me, in tenebris non maneat.

Dixit Dominus alibi discipulis: uos estis lux mundi . Lumina ergo sunt omnes sancti, sed ab eo illuminantur, a quo recedentes tenebrantur. Cum dicit, in tenebris non maneat, satis manifestat se in tenebris omnes inuenisse.

Et si quis audierit uerba mea, et non custodierit  ego non iudico eum. Non enim ueni ut iudicem mundum, sed ut saluificem mundum.

Nunc est tempus misericordie et collectionis, postea tempus iudicii uel damnationis, iuxta illud: Misericordiam et iudicium cantabo tibi, Domine . De nouissimo iudicio addidit:

Qui spernit me et non accipit uerba mea, habet qui iudicet eum. Sermo quem locutus sum, ille iudicabit eum in nouissimo die, quia ego ex meipso non sum locutus.

Non loquitur ex se, quia non est ex se. Satis manifestauit se iudicaturum, dicens: Sermo quem locutus sum, et cetera. Aliter iudicabuntur qui non audierunt, aliter qui audierunt et contempserunt. Qui enim sine lege peccauerunt, ait Apostolus, sine  lege peribunt: et qui per legem peccauerunt, per legem iudicabuntur .

Sed qui misit me Pater, ipse mihi mandatum dedit, quid dicam et quid loquar.

Gignendo dedit Pater, quod Filius accepit nascendo, sicut et uitam. Nam uita genuit uitam, id est Pater Filium. Mandatum dedit, non quod Filius non habebat, sed quia in sapientia Patris, quod est uerbum Patris, omnia mandata sunt Patris.

Et scio quia mandatum eius uita eterna est.

Ergo mandatum est Filius Patris, quia ipsa uita eterna est.

Que ergo ego loquor, sicut dixit mihi Pater, sic loquor.

Non accipiamus, quasi per uerba locutus sit Pater  unico uerbo. Quid ergo est, sic loquor? Ita ille dixit ut uerax, ita iste loquitur ut ueritas. Dixit uerax ueritati, id est, genuit ueritatem. Loquitur ueritas, id est, seipsam annuntiat. Intelligentibus mentibus sic loquitur ueritas intus sine sono, sicut dicit ei Pater; sed ut crederent homines quod nondum possunt intelligere, ex ore carnis uerba sonuerunt: que prolata et litteris signata, nos ad ipsam ueritatem aliquatenus erigunt.


A. 108[X]

Hec locutus est iehsu, et abiit et abscondit se ab eis.

Non ab eis se abscondit, qui credere inceperant, sed ab eis qui eum occidere cupiebant, consulendo  nostre infirmitati, non derogando sue potestati.

Cum autem tanta signa fecisset coram eis, non credebant in eum, ut sermo Isaie prophete impleretur quem dixit: Domine, quis credidit auditui nostro? et brachium Domini cui reuelatum est?  Propterea non poterant credere, quia iterum dixit Isaias: Excecauit oculos eorum et indurauit cor eorum, ut non uideant oculis, et non intelligant corde, et conuertantur, et sanem eos .

Quis pro raritate uel difficultate posuit, quia quod prophete a Domino audierunt et populo predicauerunt, uix pauci Iudei crediderunt, etiam Domino in carne presente. Per brachium intelligitur Filius, quia per eum omnia facta sunt, sicut tu per brachium tuum operaris. Tale brachium nec porrectum  extenditur, nec collectum contrahitur. Ubique enim totus est Filius sicut Pater. Hic quidam mussitant, dicentes: Que culpa Iudeorum fuit, si necesse fuit ut sermo Isaie impleretur? Quibus respondemus, Dominum prescium futurorum, per prophetam predixisse infidelitatem Iudeorum et non ideo eos cegisse ad peccandum, quia futura eorum peccata presciuit, malam uoluntatem eorum preuidit Deus, quam per prophetam prenuntiauit. Nullam siquidem necessitatem infert prouidentia rerum euentibus, sed sicut se habent res ad utrumque, uidelicet ad fieri et non fieri, sic se prouidentur habere. Que prouidentia uel  prescientia Dei, ex tua sapientia prescientis omnia  antequam sint, omnino immutabilis est, et nullo modo falli potest. Neque modo scit aliquid Deus, quod ab eterno nescierit nec in futuro quidquam sciturus est quod modo nesciat. uerbi gratia: si scit hodie te legere, sciuit ab eterno te lecturum hodie, et in eternum sciet te legisse hodie. Quia ergo prescientia falli non potest, omnia prouisa a Deo necesse est fieri. Et ita hoc prouisum quod Antichristus nascatur, necessario futurum est. Ergo necessario futurum est quod Antichristus nascatur, non sequitur quia falsum est, Cum enim dicimus, hoc prouisum necesse est fieri, intelligimus et uerum est; quia non potest simul esse quod prouisum sit et non fiat. Unde nullo modo sequitur quod necessario fiat. Sic quoque dicimus, me uidente te currere,  necesse est ut curras, hoc est, non potest simul fieri, ut uideam te currere, et non curras. Et ex hoc nequaquam prouenit ut necessario curras. Sic igitur exclusum est sophisma, quod multos in errorem duxit, ut omnia ex necessitate fieri putarent.


A. 110[X]

Hec dixit Isaias quando uidit gloriam eius, et locutus est de eo.

Hec de excecatione Iudeorum predixit, quando incarnationem Christi prophetauit. Non uidit Isaias Deum sicuti est, quemadmodum nec Moyses, nisi forsitan uiderint supra hominem rapti, ut Paulus . Unde iste Ioannes in Epistola sua  ait: Nondum apparuit quid erimus, scimus quia cum apparuerit similes ei erimus, quia uidebimus eum sicuti est . Ostendit ergo se Dominus ante incarnationem oculis hominum, sicut uoluit in subiecta sibi creatura non sicuti est.



CAPUT CXLIu.


M. 242[II] R. 136 L. 248

Et cum egrederetur iehsu de templo, accesserunt discipuli eius, ut ostenderent ei edificationes templi, dicentes: Magister, aspice quales lapides et quales structure.

[HILAR.] Post comminationem deserende urbis, tanquam commouendus ambitione templi esset, ut nunquam tale opus destrueretur, magnificentia ei exstructionis ostenditur. Sed ait destruenda omnia  esse: templum enim eternam ad habitationem sancti Spiritus ei consecrabatur, homo scilicet, per agnitionem Filii et confessionem Patris et preceptorum obedientiam dignus fieri Deo habitaculum. Non moueat quod Mattheus pluraliter dicit: discipuli eius: et Marcus ait, unus ex discipulis suis, quia uel unus pro omnibus loquebatur, uel singularem numerum posuit pro plurali.

Et respondens iehsu, ait: uidetis has omnes magnas edificationes? Amen dico uobis, uenient dies in quibus non relinquetur hic lapis super lapidem, qui non destruatur.

Iuxta historiam manifestus est sensus. Mystice autem, recedente Domino de templo, omnis compositio  mandatorum sic est destructa, ut Iudei nichil impleant, et capite sublato, membra inter se pugnent. [BEDA.] Diuinitus etiam procuratum est ut, patefacta euangelica gratia per orbem, templum cum suis ceremoniis tolleretur, ne quis adhuc paruulus in fide laberetur ad Iudaismum, si uideret permanere facta a prophetis. Aufertur ergo umbra, et palmam tenet ueritas per orbem declarata.



CAPUT CXLu.


R. 138[II] M. 243 L. 149

Et cum sederet in monte Oliuarum contra templum, accesserunt ad eum discipuli secreto, et interrogauerunt eum dicentes: Preceptor, dic nobis, quando hec erunt, et quod signum aduentus tui, cum hec  omnia incipient consummari?

Interrogant discipuli Dominum, quo tempore Ierusalem destruetur, et que signa deinde precedent aduentum suum, qui erit in consummatione seculi. Sedet autem Dominus super montem Oliuarum contra templum, cum de ruina templi disputat, ut etiam ipso corporis situ uerbis congruat, mystice autem designans, quia quietus manens in sanctis, superborum detestatur amentiam. Quis enim non uideat, quod mons Oliueti fructiferam designet sancte Ecclesie celsitudinem, quam Dominus semper inhabitare delectatur? Ille mons non solet gignere siluam sterilem, sed que lumen dat, infirmitates soluit lassos recreat. Que probantur fieri Ecclesia, dicente  Psalmista: Ego sicut oliua fructifera in domo Dei . Ecclesia lumen dat predicando Scripturas, infirmitates peccatorum soluit, lassos recreat uitam eternam promittendo,


L. 203[X]

Et ait ad discipulos: uenient dies quando desideretis uidere unum diem Filii hominis, et non uidebitis.

[BEDA.] Unum diem dicit regnum Dei, unde Psalmista ait: Quia melior est dies una in atriis tuis super millia . Huius autem dici presentiam desiderare oportet, non tamen magnitudine desiderii licet nobis fingere somnia, quasi instet dies Domini. Sepe etiam propter hereticorum importunitatem desiderauerunt fideles Dominum, uel una  die corporali uisione, si fieri posset, redire ad terras, et non uidebitis, inquit: sufficit enim quod semel Euangelii lucem toti mundo exhibuit, et caritatis munere firmauit, ac sine intermissione inuisibiliter in suis operatur Erudiuntur itaque apostoli ueritate doctrine, ut neque in hoc exsilii mundo gloriam Dei uidere querant, neque pro ea uidenda donec uoluntas Dei sit, mortem subire presumant. Siue enim uiuimus, siue morimur, Domini sumus .


M. 243[II] R. 138 L. 249

uidete ne quis uos seducat. Multi enim uenient in nomine meo, dicentes: Ego sum Christus, et multos seducent.

Multi imminente Hierosolymorum excidio exstitere,  qui multa ueritati contraria, et diem Domini instare predicauerunt, unde Apostolus in Epistola ad Thessalonicenses: Multi in nomine Christi uenient Antichristi . Ego reor omnes heresiarchas Antichristos esse. Seducent multos , unde Simoni Mago in Samaria omnes auscultabant, dicentes: Hic est uirtus Dei magna .

Cum audieritis autem prelia et opiniones bellorum et seditiones, uolite terreri. Oportet enim primum hec fieri, sed nondum est finis.

Prelia et exspectationes bellorum pertinent ad hostes; seditiones ad ciues. Que tria in populo Iudeorum constat abundasse. Sed his precurrentibus admonentur apostoli ne terreantur, quia usque ad quadragesimum annum differendum erat urbis excidium.

 Consurget enim gens in gentem, et regnum contra regnum, et erunt pestilentie et fames et terre motus per loca, terroresque de celo et signa magna. Hec autem omnia, initia sunt dolorum.

[GREGOR.] Constat hec omnia contigisse tempore Iudaice seditionis, ante ultimam prouincie euersionem. Horum alia sunt ab hominibus [hostibus], alia a terra, alia e celo, alia ab elementis. Surget gens contra gentem, ecce perturbatio hominum. Terremotus magni, ecce ira de celo. Pestilentie, hic inferuntur, inequalitates corporum. Fames, ecce sterilitas terre. Terroresque de celo et tempestates, ut quidam codices habent, ecce inequalitas eris. Qui ergo in cunctis delinquunt, in cunctis feriuntur.  Non dicitur hic de terroribus et tempestatibus hiemalibus, que suo tempore ueniunt, sed de eis, que ordinem temporum non seruant. Quod enim ordinare uenit, non est in signum. Hec omnia in illo tempore completa, apud Iosephum inueniuntur, qui narrat stellam gladio similem per annum totum supra Hierosolymam pependisse, et currus equitesque armati, ut perhibet, per era discurrere, quadraginta diebus sunt uisi. Sed et uitula sacrificiis admota, inter immolantium manus enixa est agnam. [HIERON.] Mystice, regnum contra regnum, et pestilentie eorum, quorum sermo ut cancer serpit, et fames audiendi uerbi Dei, commotio terre et a fide separatio in hereticis intelligitur: qui contra se inuicem dimicantes,  Ecclesie uictoriam faciunt.


M. 234[I] R. 639 L. 250 A. 141 et 146

Tunc tradent uos in tribulationem, et occident uos et eritis odio omnibus gentibus propter nomen meum.

Per apostolos omnium credentium persona signatur, quos quia Iudei post occisionem Domini propter nominis et fidei eius confessionem persecuti sunt, merito exterminantur. [GREGOR.] Prius quidem corda hominum, et post elementa turbantur, ut cum rerum ordo confunditur, ex qua re tribulatio ueniat, monstretur.


L. 252[II] M. 88 R. 141

Et capillus de capite uestro non peribit, et in patientia uestra possidebitis animas uestras.

 Quia dura sunt que predicuntur de afflictione mortis, datur consolatio de gaudio resurrectionis. Ac si dicat martyribus suis: Cur timetis ne pereat quod incisum dolet, quandoquidem et illud in uobis perire non potest, quod incisum non dolet? Caro incisa dolet, capillus non dolet. Aliter: Capillus de capite discipulorum Domini non peribit, quia non solum fortia gesta sanctorum, de quibus dicitur: Dominus custodit omnia ossa eorum , sed et uolatilis, ut ita dicam, ac tenuissima cogitationum superficies, que de occulta cordis radice, quasi de cerebro cesaries exit, apud iustum iudicem conseruata, digna mercede donabitur. Unde propheta: Et reliquie cogitationis diem festum agent tibi . Nazarei etiam in lege comam nutrire iubentur,  et nouacula super caput Samuelis non ascendit , quia sapientium cogitatio bona saluatur in perpetuum. Custos autem omnium uirtutum patientia est, in qua animas que corpus possident possidemus, cum ipsas animas ad patiendum ratione regimus. uera autem patientia est, aliena mala equanimiter perpeti; contra eum qui mala irrogat, nullo dolore moueri,

Ponite ergo in cordibus uestris, non premeditari quemadmodum respondeatis. Ego enim dabo uobis os et sapientiam, cui non poterunt resistere et contradicere omnes aduersarii uestri.

Ac si membris suis infirmantibus dicat: Nolite pertimescere. uos ad certamen acceditis, sed ego  prelior; uos uerba editis, sed ego loquor


M. 245[X]

Tunc scandalizabuntur multi, et inuicem tradent, et odio habebunt inuicem, et multi pseudoprophete surgent, et seducent multos. Et quoniam abundabit iniquitas, refrigescet caritas multorum. M. R. Qui autem perseuerauerit usque in finem, hic saluus erit.

Multi scandalizabuntur, id est, ruent a fide, timore uel immanitate tormentorum uel portentis. Inuicem tradent, frater infidelis fratrem fidelem, et odio habebunt, insurgendo filii in parentes, et parentes in filios, gladio Domini separante eos ab inuicem, quod in principio predicationis factum est. Falsi prophete surgent, ut et miraculis seducant. Fidelis autem quocunque  tempore incipiat, usque ad finem presentis uite permaneat in caritate, quam non poterunt exstinguere aque multe. Et sicut euangelista Ioannes martyr exstitit, quia passionem quam non suscepit in corpore, seruauit in mente, sic et nos martyres esse possumus.


M. 246[uI] R. 140

Et predicabitur hoc Euangelium regni in uniuerso orbe, in testimonium omnibus gentibus, et tunc ueniet consummatio.

Quia nouerat Dominus corda discipulorum de perditione sue gentis esse tristanda, hoc modo consolatur, ut sciant amissis Iudeis se socios regni celestis ex toto mundo habituros. Sicut enim ecclesiastice  testantur historie multo ante excidium Iudee omnes apostoli ad predicandum Euangelium per totum orbem sunt dispersi, exceptis Iacobo Zebedei et Iacobo fratre Domini, qui prius in Iudea pro uerbo Euangelii sanguinem fuderunt. Igitur ante consummationem euersionis Ierusalem, fuit in quatuor partibus mundi predicatio Euangelii, in testimonium credentibus aduentus Filii Dei et redemptionis, in testimonium non credentibus, sue damnationis.


M. 247[Iu] R. 142

Cum ergo uideritis abominationem desolationis, que dicta est a Daniele propheta, stantem in loco sancto, qui legit, intelligat.

 [HIERON.] Quando ad intelligentiam prouocamur, mysticum monstratur esse quod dictum est. Abominatio secundum ueterem scripturam idolum nuncupatur: et idcirco additur desolationis, quod in desolato templo positum sit idolum. Putant autem uel de Antichristo intelligi, uel de imagine Cesaris, quam Pilatus posuit in templo, uel de Adriani statua, que in ipso Sancto sanctorum loco, multo tempore stetit. Lucas uero sequenti capitulo ostendit tunc factam fuisse abominationem desolationis, que a Daniele predicta est, quando expugnata est Ierusalem. [HIERON.] Hoc testimonium quod Dominus sumpsit de Daniele, habetur in fine undecime uisionis. Et in dimidio, inquit, hebdomade auferetur sacrificium  meum et libamina, et in templo abominatio desolationum erit usque ad consummationem temporis . [AUGUST.] Expositores autem diuinorum eloquiorum non solum computatione temporum, uerum etiam rebus ipsis completas fuisse primo Domini aduentu Danielis hebdomadas demonstrant, maxime quia scriptum est: Exstinguetur Sanctus sanctorum, uel quia in eadem prophetia Hebrei codices expressius habent: Occidetur Christus, et non erit eius , id est, non erit eius ciuitatis, quoniam sic alienatus est a Iudeis, qui eum propterea Saluatorem suum non esse crediderunt, quia occidere potuerunt. Si autem iam complete sunt hebdomades, quia iam est unctus Sanctus sanctorum, iam occisus est Christus, ut non esset ciuitatis eius, iam de templo illo  sublatum est sacrificium, sublata unctio merito; apostolis de fine querentibus, responsum est: Non est uestrum scire tempora uel momenta que Pater posuit in sua potestate ; quoniam tempora que per Danielis prophetiam scire poterant, non ad finem seculi de quo quesierant, pertinebant.


L. 252[X]

Cum autem uideritis circumdari ab exercitu Ierusalem, tunc scitote quia appropinquabit desolatio eius.

[BEDA.] Dicta sunt ea, que per quadraginta annos necdum fine adueniente, futura erant. Hic ipse finis desolationis, que a Romano exercitu facta est, exponitur


 L. 253[II] M. 248 R. 143

Tunc qui in Iudea sunt, fugiant in montes; et qui in medio eius, discedant; et qui in regionibus, non intrent in eam; quia dies ultionis hi sunt ut impleantur omnia que scripta sunt.

[BEDA.] Tunc, id est, tempore obsidioni proximo, dum adhuc fugere licebit, dum miles Romanus per fines Iudee se diffundere ceperit, non fugiant in Ierusalem qui extra sunt, sed qui in ea sunt, discedant, antequam ita periculum urgeat, ut non possit euadi. Dies enim ultionis hi sunt, Dominici uidelicet sanguinis ultionem petentes. Ecclesiastica narrat historia Christianos qui in Iudea erant, imminente excidio ab angelo monitos fuisse, et trans Iordanem  in ciuitate Pella, donec desolatio Iudee impleretur, habitasse sub tutela Agrippe, qui parebat imperio Romanorum


M. 240[II] R. 144 L. 254

ue autem pregnantibus et nutrientibus in illis diebus.

[BEDA.] ue presente captiuitate pregnantibus et nutrientibus siue mammantibus, ut quidam interpretantur, quantum uel uteri, uel manus filiorum sarcina pregrauate, fuge necessitatem non minimum impediunt. Lege Regum historiam, ubi uxor Ionathe malum captiuitatis prepropera fuga uitans, lapsum sinu filium perpetuo claudum recepit  [AUGUST.] Amplius. Quando concupiscit  aliquis rem alienam, anima sua quasi concepisse uidetur. Si uero quod concupiscit, per aliquam nequitiam potuerit obtinere, quasi natum filium osculari et nutrire cognoscitur. uis concupiscentia impregnari? Concupisce uitam eternam. Ipsa sit spes tua et certus erit partus tuus.


L. 255[II] M. 251 R. 146

Erit enim pressura magna super terram et ira populo huic. [BEDA.] Pressura populo Iudeorum usque hodie per omnes gentes disperso, indiuidua comes adheret.


L. 256[X]

Et cadent in ore gladii, et captiui ducentur in omnes  gentes; et Ierusalem calcabitur gentibus, donec impleantur tempora nationum.

Tempora nationum sunt que commemorat Apostolus, dicens: Quia cecitas ex parte facta est in Isrel, donec plenitudo gentium introiret et sic omnis Isrel saluus fieret . Que sequuntur, pertinent ad finem seculi.


M. 250[u] R. 145

Orate autem ut non fiat fuga uestra hieme uel Sabbato

Hec ad litteram non prohibent in Iudea fugam, quia ibi est fuge commodior temperantia hiemis, quam feruor estatis, et quia Dominus iam terminauerat obseruantiam Sabbati. [HILAR.] Orare itaque  admonemur, ne uel hieme fuga nostra uel Sabbato sit, id est, ne aut in peccatorum frigore, aut in otio bonorum operum reperiamur. Utique fugientes elongamur a Deo, si fides et caritas in Christo refrigescat, si otiosi in opere Dei torpeamus Sabbato uirtutum. Amplius: Orate ut non fiat fuga uestra hieme uel Sabbato, id est, ne finiantur fructus operis uestri cum fine temporis. Hieme enim finitur fructus, Sabbato tempus.


M. 251[II] R. 146 L. 155

Erit enim tunc tribulatio magna, qualis non fuit ab initio mundi usque modo, neque fiet.

[BEDA.] Ideo orandum est, quia tunc cum impleta fuerint tempora nationum, fiet Antichristi persecutio,  quando creberrima et acerbissima tormenta longe lateque inferentur fidelibus.


L. 257[II] M. 258 R. 150

Et erunt signa in sole et luna et stellis, et in terris pressura gentium pre confusione sonitus maris et fluctuum, arescentibus hominibus pre timore et exspectatione que superuenient uniuerso orbi.

Pre confusione, id est, ante confusionem, ut antea signa sint et pressura gentium, deinde sequatur confusio sonitus maris et fluctuum. Sol conuertetur in tenebras, ait Iel, et luna in sanguinem, antequam ueniat dies Domini magnus et manifestus . Merito incumbente iudicio, sonitus maris et fluctuum confunditur, terrarum orbis prementibus se inuicem  colonis inficitur, maxima celi lumina turbantur; quia quomodo impulse ad casum arbores, fragoris motusque sui premittere solent indicia, sic termino mundi appropiante, quasi pauentia nutant elementa. Nec mirum homines arescere pre timore, in quibus illud implebitur: Pugnabit pro eo orbis terrarum contra insensatos . Omnia que ad usum uite accipimus, uertimus in culpam. Tranquillitatem humane pacis uertimus in uanam securitatem, peregrinationem terre pro habitatione diligimus patrie, salutem corporum redigimus in usum uitiorum, ubertatis abundantiam non ad necessitatem carnis, sed ad prauitatem sumimus uoluptatis; serenitatem eris cogimus nobis seruire ad amorem terrene dilectionis. Iure igitur nos omnia feriunt, ut quot in mundo  habuimus gaudia, tot postmodum sentiamus tormenta.


M. 252[u] R. 147

Et nisi breuiati fuissent dies illi, non fieret salua omnis caro, sed propter electos breuiabuntur dies illi.

[REMIG.] Sensus est: Nisi Deus qui dat uirtutem patiendi, dispositione sua breuiasset potentiam persequendi, rarus uel nullus fieret saluus. Non hoc ergo dicit, ut tempora mutentur secundum deliramenta quorumdam, non attendentium quod scriptum est: Ordinatione tua perseuerat dies , sed ne malitie mora, fides credentium concutiatur. Quanto enim tribulatio tempore Antichristi grauior  est futura ceteris, tanto moderatior est futura breuitate temporis. Tribus annis et dimidio impugnabitur Ecclesia.


M. 253[II] R. 148 L. 204

Tunc si quis uobis dixerit: Ecce hic Christus aut illic, nolite credere.

[BEDA,] Nonnulli exstitere, qui curricula computantes etatum, certum se consummationis seculi annum diemque et horam dicerent inuenisse, contra auctoritatem Domini dicentis: Non est uestrum nosse tempora uel momenta . Multi etiam heretici uenturi sunt et uenerunt, quorum primus Simon Magus fuit, extremus uero futurus est Antichristus . Non est igitur credendum alicui  uel de persona, ut ipse sit Christus, uel de tempore futuri iudicii.


M. 254[II] R. 149

Surgent enim pseudochristi et pseudoprophete, et dabunt signa magna et prodigia, ita ut in errorem inducantur, si fieri potest, etiam electi: ecce predixi uobis.

[BEDA.] Hec temporibus Antichristi proprie congruunt, quando etiam signorum operatio eos qui tormenta ingerent, comitabitur. Unde Apostolus: Cuius est aduentus secundum operationem Satane, in omni seductione, signis et prodigiis mendacii . Predicitur ergo electis, ut prescii uigilent, ne eorum fides concutiatur, licet persecutor  ueritatis, sit operator uirtutis. Forsitan multi corruent, qui humano iudicio uidentur electi.


M. 255[u] L. 202

Si ergo dixerint uobis: Ecce in deserto est, nolite exire, ecce in penetralibus, nolite credere.

Antichristus ceremonias legis tentabit restaurare, ut Euangelium soluat. Que res Iudeos eum pro Christo suscipere suadebit. Igitur membra eius qui se efferet supra omne quod dicitur Deus, aut quod colitur , predicabunt se habere Christum in deserto littere legis. [AUGUST.] Amplius: Si quis dixerit uobis Christum morari in deserto gentilium et philosophorum dogmate, aut in hereticorum penetralibus, qui Dei pollicentur  arcana, nolite exire a fide uestra, ut illi credatis. Penetralia sunt hic camere hereticorum.


M. 265[u] L. 205

Sicut enim fulgur exit ab oriente, et paret usque in occidentem, ita erit et aduentus Filii hominis.

Subitus et coruscus ueniet, ut nullus in sua mente latere permittatur, quin iudicis fulgore penetretur. Psalmista etiam dicit: Deus manifeste ueniet, Deus noster et non silebit . [BEDA.] Stultum est ergo eum credere esse in abscondito, qui lumen est totius mundi. Pulchre Lucas ait, de sub celo; quia iudicii discrimen erit in ere, Apostolo dicente: Simul rapiemur cum illis in nubibus obuiam Domino in era . [AUGUST.] Potest illud  et de illo aduentu Domini accipi, quo quotidie uenit in Ecclesiam, et in corde fidelium regnat. Nolite, inquam, credere quod Christus latitet, sed quod fides eius ab oriente usque ad occidentem in Ecclesiis fulgeat. De ipso namque in Salomonis figura prophetatum est: Dominabitur a mari usque ad mare, et a flumine usque ad terminos terre . A flumine scilicet ubi baptizatus est, quia inde cepit Euangelium predicare. Et alibi: Omnes gentes quas fecisti uenient fide, et adorabunt te, Domine . De eodem Sophonias: Adorabunt eum unusquisque de loco suo, etiam omnes insule gentium . Nomine fulguris, seu fulgoris intellige manifestationem solis, siue alterius splendoris, mundi tenebras fugantis. sicut Ecclesiam  Christus illuminat.


M. 258[II] R. 150 L. 257

Statim autem post tribulationem dierum illorum sol obscurabitur, et luna non dabit lumen suum, et stelle cadent de celo, et uirtutes celorum commouebuntur, et tunc parebit signum Filii hominis in celo.

[HIERON., BEDA.] Signum, intellige crucem aut uexillum uictorie. Non diminutione luminis, sed comparatione uere lucis omnia erunt tenebrosa in die iudicii, de quo prophetauit Isaias, dicens: Erubescet luna et confundetur sol, cum regnauerit Dominus exercituum in monte Sion et Ierusalem, et in conspectu senum suorum fuerit glorificatus . Ceterum peracto die iudicii, et clarescente  gloria future uite, cum fuerit celum nouum et terra noua, tunc fiet quod idem propheta dicit alibi: Et erit lux lune sicuti lux solis, et lux solis erit septempliciter, sicut lux septem dierum . [GREGOR.] Quid Dominus uirtutes celorum, nisi angelos, archangelos, thronos, dominationes, principatus et potestates appellat, que in aduentu suo oculis nostris uisibiliter apparebunt, ut districte tunc a nobis exigant hoc, quod nos modo inuisibilis Conditor equanimiter portat: [BEDA.] Quid mirum tremere homines, cum aspectu iudicii tremant angelice potestates? Unde Iob: Columne celi contremiscunt et pauent ad nutum eius . Quid ergo facient tabule, quando tremunt columne?  Quid uirgula deserti patitur, cum cedrus paradisi concutitur?


M. 259[II] R. 151 L. 258

Et tunc plangent omnes tribus terre.

[HIERON.] Tunc scilicet cum uidebunt triumphale uexillum, plangent se hi qui municipatum non habent in celis, sed scripti sunt in terra. Dicit Ioannes Chrysostomus, quemadmodum ingrediente rege in ciuitatem, exercitus antecedit, preferens signa atque uexilla regalia, et habitu preparationis armisone annuntiant regis introitum; ita Domino descendente de celis, precedet exercitus angelorum et archangelorum, qui signum crucis ut triumphale uexillum preferentes, diuinum regis celestis ingressum  terris trementibus nuntiabunt. Tunc agnoscent consilium iniquitatis sue, qui Dominum maiestatis crucifixerunt. Et tunc frustra fatebuntur impiam cecitatem suam, quando ostendet uulnera sua rex glorie, et quando uidebunt in quem compunxerunt.

Et uidebunt Filium hominis uenientem in nubibus celi, cum uirtute multa et maiestate.

Qui prius sicut pluuia in uellus descendit in humilitate, ueniet in potestate et gloria. Et quia nubes suscepit eum euntem in celum, et illic dictum est ab angelis, quoniam sic ueniet sicut abiit, merito credendus est non solum in eodem corpore, uerum etiam in nube uenturus.

Et tunc mittet angelos suos cum tuba et uoce magna,  et congregabunt electos eius a quatuor uentis, a summis celorum usque ad terminos eorum.

[BEDA.] Turba est potestas suscitandi mortuos, uox magna, ut nullus remaneat non suscitatus, et ut omnes sint in iudicio. A quatuor uentis, id est, a quatuor climatibus mundi, oriente et occidente, aquilone et austro. Et ne quis putaret non etiam a mediterraneis regionibus congregandos, subiunxit Marcus: A summo terre usque ad summum celi, id est, ab extremis terre finibus per directum usque ad ultimos terminos eius, ubi longe a [a longe] spectantibus circulus celi terre uidetur insidere. Omnes ergo occurrent ad iudicium, et electi et reprobi. Mattheus dicit: A summis celorum usque ad terminos eorum: quod significat, omnes qui sunt  sub curuitate celi, quasi per horizontem. Quoniam commentatoris est maxime in obscuris locis, diuersorum sententias in opinione lectoris ponere, legamus et aliter: Statim post tribulationem dierum illorum inceptam, non adhuc finitam, sol iustitie obscurabitur ad gelida corda. Sicut enim pro captu uidentis radius mundani solis aut pallidior uidetur aut clarior, ita pro deuotione credentis unicuique spirituale lumen infunditur. Luna non dat lumen, si obiectu terre radii solis excludantur, sic et Ecclesia non dabit, cum uitia carnis obsistent, ne fulgorem diuini luminis de Christi radiis possit mutuari. Namque in persecutionibus lucem Dei solus plerumque amor huius uite excludit. Stelle cadent de celo , id est, de Ecclesia, quoniam pene deerit  semen Abrahe, cui assimilate sunt stelle. [REMIG.] uirtutes celorum mouebuntur, quia quidam fideles fortissimi turbabuntur impiis ultra modum seuientibus. uel angeli mouebuntur ad iram uindicte, qui cum tuba mittendi sunt a Filio hominis. In tuba enim Dei descendere hoc est, nomine Dei bellum gerere. Nam per nouissimam tubam intelligitur extremum bellum malignorum spirituum, qui sepe uicti sunt ab angelis, ut ait Ioannes apostolus: uidi Michel et angelos eius in celo pugnantes aduersus draconem . Extremum bellum tunc erit, quia in gehennam mittentur. Tempore tribulationis Antichristi apparebit signum Filii hominis, in celo subaudis et non in terra. Efficacia enim crucis  tunc latitabit in terris, sed in millibus sanctorum manifestissima est in celis. Tunc plangent omnes tribus terre, id est, digna planctu facient, et que planctus necessario sequetur. Nullum enim malum impunitum. Et tandem uidebunt Filium hominis uenientem in nubibus celi, id est, in sanctis, sicut etiam nunc uenire non cessat, secundum id quod ait: Amodo uidebitis Filium hominis sedentem a dextris uirtutis Dei, et uenientem in nubibus celi. Sed ideo tunc cum potestate magna et maiestate ueniet, quia maior potestas et maiestas illius apparebit sanctis, quibus magnam uirtutem dabit, ne tanta persecutione uincantur. Et mittet angelos suos, id est, predicatores; in tuba, id est, in manifestatione. In lege enim precipiuntur fieri tube ductiles ex auro, ere,  argento, ut sublimia doctrinarum resonent sacramenta, et congregabunt electos eius de quatuor mundi partibus, id est, de toto orbe terrarum. Haud dubie magna erit sanctorum constantia, cum auditum fuerit quod Antichristus spiritu oris Domini interfectus sit, et omnis Isrel conuersus ad fidem.

His autem fieri incipientibus, respicite et leuate capita uestra, quoniam appropinquat redemptio uestra.

[GREGOR.] Cum plage mundi crebrescunt, et terror iudicii commotis uirtutibus ostenditur, leuate capita, id est, exhilarate corda; quia dum finitur mundus cui amici non estis, prope est redemptio quam quesistis. In Scriptura sacra sepe caput pro mente ponitur; quia, sicut capite reguntur membra,  ita cogitationes mente disponuntur.



CAPUT CXLuI.

Ab arbore autem fici discite parabolam. Cum iam ramus eius tener fuerit, et folia nata, et omnes arbores cum producunt iam ex se fructum, scitis quoniam prope est estas, ita et uos, cum uideritis hec omnia fieri, scitote quia prope est in ianuis.

Sicut ex fructu arborum uicina estas cognoscitur, ita ex ruina mundi prope esse cognoscitur regnum Dei. Ex his uerbis ostenditur quia fructus mundi ruina est. Ad hoc enim crescit, ut cadat. Ad hoc germinat ut, que germinauerit, cladibus consumat. Bene autem regnum Dei estati comparat, quia tunc meroris nubila transibunt, et dies uite fulgescet eterni solis claritate. Iuxta priorem supradictarum  sententiarum, ita determinando excipies: Cum uideritis hec omnia fieri, subaudis que dicta sunt de tempore persecutionis Antichristi, scitote quia prope est consummatio seculi. [BEDA.] Mystice, per ficum intelligitur Synagoga damnata, quando Christus in ea non inuenit fructum iustitie quem quesiuit. Cum autem fidei lucem recipiet Isrel, arbor fici diu sterilis fructum reddet, iuxta illud beati Iob: Lignum habet spem, si precisum fuerit, rursus enim uirescit, et rami eius pullulant . Quod ubi factum uideris, estatem uere lucis esse in proximo non ambigas. Prius etiam omnes arbores producent ex se fructum, quia populi omnium nationum secundum supradictas prophetias recipient  Euangelium, antequam ueniat dies extremi discriminis. In qua unaqueque arbor manifestabit, quod intus habuerit aridum ad comburendum, aut uiride ad plantandum, cum ligno uite cuius folia erunt in salutem gentium, id est, uerba de quibus dicetur: uenite, benedicti Patris mei .

Amen dico uobis, quia non preteribit generatio hec, donec omnia hec fiant. Celum et terra transibunt, uerba uero mea non preteribunt.

[BEDA.] Generationem, aut omne hominum genus dicit, aut specialiter Iudeorum. Celum quod transibit, non ethereum siue sidereum, sed erium, de quo dicimus, aues celi, intelligere debemus: neque enim aqua diluuii que tantum quindecim cubitis cacumina montium transcendit, ultra eris etherisque  confinia peruenisse credenda est . Quocunque autem peruenire potuit, eo ignis iudicii perueniet. Itaque celum et terra per eam quam nunc habent imaginem, transibunt; et per essentiam sine fine manebunt. Unde Ecclesiastes: Generatio preterit, et generatio aduenit, terra uero in eternum stat . uerba Domini nunquam preteribunt, id est ueritas, quam exprimunt, manet in eternum.


L. 259[X]

Attendite autem uobis, ne forte grauentur corda uestra, in crapula et ebrietate, et curis huius uite, et superueniat in uos repentina dies illa. Tanquam laqueus enim superueniet in omnes qui sedent super faciem omnis terre.

 Si medicus diceret uobis, attendite ne quis de illius herbe succo auidus sumat, quia mox morietur, nonne mortem uitaretis? Nunc iubet Saluator custodiam animarum et corporum, et non curatis. Maior insania non potest esse, quam mortem anime et corporis non formidare.

uigilate itaque omni tempore, orantes ut digni habeamini fugere ista omnia que futura sunt, et stare ante Filium hominis.


R. 153[uI] M. 263

Nescitis enim quando tempus sit.

[AUGUST.] Omni tempore opus est uigilia mentis ante mortem corporis, ut in presentia summi iudicis securi consistamus. Hec enim erit nostra beatitudo.  Non dixit, nescimus, sed nescitis, quia homo uel angelus nec sibi nec alii scit diem iudicii, sed Filius in Patre sibi scit, quamuis aliis nesciat, id est, nullum scire faciat, ut semper solliciti uigilemus. Pater autem solus scire dicitur, quia solus facit Filium scire. Nota est hec regula loquendi, ut ibi: Tentat uos Deus, ut sciat, id est, scire faciat, si diligitis eum . Sic ergo planum est quod sequitur.


M. 260[uI] R. 232

De die autem illo et hora nemo scit, neque Filius, usque angeli in celo, nisi solus Pater.

[HIERON.] Hinc Arius et Eunomius dixerunt, non  esse equales, qui nouit et qui ignorat. Sed cum omnia tempora fecerit uerbum Dei, quomodo potest ignorare partem cuius totum nouerit? Ideo autem sunt omnes thesauri sapientie absconditi in Saluatore, quia nobis non expedit scire . Unde ait: Non est uestrum nosse tempora uel momenta que Pater posuit in sua potestate . Hinc ostenditur quod ipse sciat, sed non expediat apostolis nosse, ut semper incerti de temporibus futuris, uiuant cum timore. Augustinus de uerbo Domini in hoc capitulo: »Utique cum dixit, Pater scit, ideo hoc dixit, quia in Patre et Filius hoc scit. Nescit tamen Filius, hoc est, corpus eius in terra positum, quod est Ecclesia.« Hinc Hieronymus in minori Breuiario, psalmo CXXXuIII: »Humanitas Filii dixit in  Euangelio se ignorare finem huius mundi.« Gregorius in registro Eulogio patriarche: »Nouit Unigenitus Dei horam iudicii, sed non ex natura humanitatis.«



CAPUT CXLuII.


M. 261[u] L. 207

Sicut autem in diebus Ne, ita erit et aduentus Filii hominis. Sicut enim erant in diebus ante diluuium comedentes et bibentes, nubentes et nuptum tradentes, usque ad eum diem quo introiuit in arcam Ne , et non cognouerunt donec uenit diluuium, et tulit omnes, ita erit et aduentus Filii hominis.

[HIERON.] Post pugnas et dissensiones, et cetera quibus genus uastatur humanum, breuis pax sequetur  secundum Apostolum, ut fides credentium comprobetur. Ait enim: Quando dixerint, pax et securitas, tunc repentinus eis superueniet interitus . Ne arcam edificat, cum Dominus Ecclesiam de uiris fidelibus quasi lignis leuigatis adunando construit. Quam perfecte consummatam ingreditur, cum hanc in die iudicii presentia sue uisionis eternus habitator illustrat. Sed cum arca edificatur, iniqui luxuriantur, cum uero intratur, intereunt, quia qui sanctis certantibus hic insultant, eis illic coronatis, eterna damnatione plectentur.


L. 208[X]

Similiter sicut factum est in diebus Lot, edebant et bibebant, emebant et uendebant, plantabant et edificabant,  qua die exiit Lot a Sodomis, pluit ignem et sulphur de celo, et omnes perdidit , secundum hec erit qua die Filius hominis reuelabitur.

Sola ea que leuia uel nulla putari poterant delicta commemorat, ut intelligatur illicita quali pena feriantur, si licita et ea sine quibus hec uita non ducitur, immoderatius acta igne et sulphure puniuntur. Lot in Sodomis, id est, electorum populus, inter reprobos ut aduena moratur, iuxta interpretationem nominis Lot, eorum flagitia declinans. Exeunte Lot, Sodoma peribit, quia in consummatione seculi mali mittentur in caminum ignis. Ille ignis qui de celo cadet, non erit eorum perpetua pena, sed longe acrior.


 M. 248[II] R. 145 L. 209 et 253

Tunc qui in tecto est, non descendat tollere aliquid de domo sua; et qui in agro, non reuertatur tollere uestimentum suum.

[REMIG.] In tecto est qui excedens animo carnalia, spiritualiter uiuit in dogmate, quo diaboli iacula non perueniunt. Nullatenus ergo descendat, presertim iudicio imminente, in domum pristine conuersationis, ne repetat ea que reliquerat mundi carnisue desideria. Ipsa enim caro qua degimus, uel mundus iste domus nostra est, de qua dicit Apostolus: Scimus enim quod si terrestris domus nostra huius habitationis dissoluatur, edificationem a Deo habemus . Ager est Ecclesia, in qua qui  operatur, non respiciat secularia. In agro etiam spiritualium Scripturarum serere debemus non querentes que retro sunt, neque tollentes alteram tunicam quam apostoli habere prohibentur.


L: 210[X]

Memores estote uxoris Lot .

[BEDA.] Uxor Lot significat eos qui in tribulatione retro respiciunt, et a spe diuine promissionis se auertunt. Et ideo talis statua facta est, ut admonendo homines ne hoc faciant, tanquam condiat corda eorum ne sint fatui.


M. 262[u] L. 212

Tunc duo erunt in agro, unus assumetur, et alter relinquetur.

 Tunc, scilicet in illa consummatione, uel sicut Lucas ait, in illa nocte filiorum tenebrarum, qui dicent, pax et securitas, inuenientur due differentie predicatorum, in Ecclesie ministerio tanquam in agro Dei operantium. Unde quidam agricola dixit: Dei agricultura estis . Assumetur autem ille, qui non adulterans uerbum Dei, in Christo locutus fuerit. Relinquetur uero a Deo qui Christum annuntiauerit non caste, sed ex occasione.

Due molentes in unum, una assumetur, et altera relinquetur.

[MAXIM.] In duabus intelligere possumus hereses et Ecclesiam, quod simul uideantur molere in lege et Euangelio, et de eisdem Scripturis farinam terere  preceptorum Dei. Et cum unum nominis Christiani propositum habeant, non eamdem mercedem recipient. Lex autem uelut inferioris mole saxum tarda et grauis apud solos Iudeos iaceret, nisi uolubilitas Euangelii tanquam superioris mole superposita fuisset. Hoc enim lex operabatur sine Euangelio, quod uno saxo fieri potest. Confringere poterat, non prodesse, sicut ait Apostolus: Lex iram operatur , gratiam uero non prestat. Euangelium uero superpositum, utrumque condecorat, ac tanta operis uelocitate circumfertur, ut uolubilitate sua seculum omne cicumeat, hoc est, inferna uisitet, celestia penetret, terrena collustret. Hoc Paulus intelligens ait: Ut sermo Dei currat et clarificetur in uobis . Euangelium tanquam superior  mola, omnes aduenientes suscipit, et ueluti per quasdam cauernulas preceptorum ad interiora transmittit, ut ibi hinc inde duorum Testamentorum salutaribus mandatis gentilitatis asperitate mollita, producat omne quod purum est. Harum operatione molarum Ecclesia peccatorum excutit asperitatem, ex intimis cogitationibus medullam mundi cordis elicit, uelut similaginem Deo offerens, sicut ait Dauid: Sacrificium Deo spiritus contribulatus . Hanc Testamentorum similitudinem arbitror Ezechielem perstrinxisse, cum dixit rotam in medio rote esse connexam. [BEDA.] Aliter: Molentes appellat eos, qui in plebibus constituti, reguntur a doctoribus secularia agentes. Quos et feminarum nomine significauit, quia consiliis peritorum regi  eos expedit; et molentes dixit, propter secularium negotiorum circuitum. In unum molentes dixit, in quantum de suis negotiis prebent usibus Ecclesie. Ex se quasi farinam proiiciunt, quia in quieto corde minutissimas cogitationes gignunt. De quibus illa pars assumetur, que connubia propter amorem tantum generis exercuerit, terrenamque substantiam ob acquirenda celestia dispensauerit, et illa relinquetur, que coniugiis ob illecebras carnis seruierit; terrena uero, si qua Ecclesie uel pauperibus obtulerit, ideo faciet, ut quasi seruiens Domino amplius abundet.

Duo in lecto uno, unus assumetur, et alter relinquetur.

 Per duos in lecto, significat illos qui otium et quietem diligunt, neque negotiis secularibus, neque negotiis ecclesiasticis occupati. Non de duobus hominibus dictum est, sed de duobus generibus affectionum. Qui enim propter Deum continentie studuerit, ut sine sollicitudine uiuens, cogitet que Dei sunt, assumetur obuiam Christo in era; qui uero humane laudis amore, uel alia qualibet uitiorum corruptione statum monastice uite quo imbutus est, neglexerit, relinquetur. Unde Ieremias, describens lapsum anime otiose sub Iudee specie, ait: uiderunt eam hostes, et deriserunt Sabbata eius . Nec puto alia esse genera hominum, quibus constat Ecclesia, quam ista tria habentia binas differentias, propter assumptionem et relictionem. Unde et  Ezechiel propheta tres uiros liberatos uidit, Ne, Daniel et Iob , in quibus uidelicet tribus predicatores, continentes atque coniugati, signati sunt. Nam Ne arcam in undis rexit , atque ideo figuram rectorum tenuit. Daniel etiam in aula regia abstinentie deditus fuit, et idcirco uitam continentium significauit. Iob uero in coniugio curam proprie domus exercuit , unde bonorum coniugum ordo figuratur. Nouimus Iob non propter peccata, sed propter eius demonstrandam iustitiam tot fuisse perpessum.


L. 213[u] M. 257

Respondentes, dicunt illi: Ubi Domine? Qui dixit  eis: Ubicunque fuerit corpus, illic congregabuntur aquile.

[HIERON.] Duo Saluator interrogatus, ubi scilicet boni assumendi, et ubi sunt mali relinquendi, unum dixit, alterum subintelligendum reliquit. De reprobis enim tacuit, qui cum diabolo damnandi sunt. Aquile et uultures transmarina dicuntur sentire cadauera, ibique congregari. Quanto magis multitudo credentium festinabit ad lumen totius mundi, quando ueniet cum intelligibilibus nubibus Filius hominis, et uidebit eum omnis oculus? uel per corpus quod significantius dicitur cadauer, eo quod morte cadat, passionem Christi intellige. Aquile igitur sunt electi, qui passionem eius humiliter imitando, tanquam de carne eius satiantur, quorum per resurrectionem  renouabitur ut aquile iuuentus . Ubi ergo fuerit Dominus corpore, illuc congregabuntur spirituales aquile. Ita etiam de uolatu spiritualis corporis possunt sancti aquile nuncupari. [BEDA.] Preterea gloriam superne maiestatis tota mente contemplari sitiunt, sicut aquile uolatu ceteras aues transgredientes, in solis radium gaudent oculos infigere. Aquila etiam lapidem uenenis resistentem, suis nidis solet afferre, ne forte serpens accedere, et pullos et oua sua tangere presumat. Sic sapiens actus et cogitatus suos ab antiqui serpentis irruptione defendit, per fidem et dilectionem Christi, qui est lapis precisus de monte , et qui strauit regnum diaboli.


 R. 154[II] M. 269 L. 228

Sicut homo qui peregre profectus reliquit domum suam, et dedit seruis potestatem cuiusque operis, et ianitori precepit ut uigilet.

[GREGOR.---HIERON.] Proprius carnis locus terra est, que quasi ad peregrina ducitur, cum per Redemptorem in celo collocatur. Ipse igitur tanquam homo qui peregre profectus est, secundum corpus in celum eleuatum, reliquit domum suam, id est, Ecclesiam. Seruis suis dedit potestatem cuiusque operis, id est, fidelibus octo talenta secundum Mattheum, et decem mnas secundum Lucam. Ianitori qui ducit in domum celi, precipit uigilare, ei scilicet qui predicat, cui dicitur: Si non annuntiaueris  iniquo iniquitatem suam, sanguinem eius de manu tua requiram .


R. 155[II] M. 264 L. 156

uigilate ergo, nescitis enim quando ueniat Dominus, sero an media nocte, an galli cantu, an mane, ne cum uenerit repente, inueniat uos dormientes.

[AUGUST.] In quo quemque inuenerit suus nouissimus dies, in eo comprehendet eum nouissimus dies mundi; quoniam qualis quisque in die isto moritur, talis in die illo iudicabitur. Admonet ergo nos uigilare animo Saluator, ut quacunque hora uite huius terminus iudicium induxerit, non imparatos nos inueniat.


M. L.

Illud autem scitote, quoniam si sciret paterfamilias  qua hora fur ueniret, uigilaret utique, et non sineret perfodi domum suam. Ideo et uos estote parati, quia nescitis qua hora Filius hominis uenturus est.

[GREGOR.] Quia paterfamilias, si sciret, uigilaret illa hora que sibi suspecta esset, probat per simile quod debent uigilare et sobrii esse, parati sine macula et ruga. Nesciente patrefamilias, fur domum perfodit; quia dum a sui custodia spiritus dormit, improuisa mors carnis habitaculum irrumpit, et animam ad supplicium trahit. Furi autem resisteret, si animo uigilaret; quia ei penitendo occurreret, ne impenitens periret. ueteres codices habent perfodiri, non perfodi, ut quidam corrigunt.


L.

 Ait autem ei Petrus: Domine, ad nos dicis hanc parabolam, an ad omnes? R. Quod autem uobis dico omnibus dico, uigilate.

[BEDA.] Non solum rectores Ecclesie, sed omnes uigilare precipimur, ianuas cordium custodientes, ne callidi hostis mala suggestio subintret, ne nos Dominus dormientes inueniat. [HIERON.] Qui dormit, non corpora, sed phantasias uidet, et cum euigilat, nichil habet de his que uiderat. Sic sunt quos mundi amor rapit in uita, deserit post uitam.


L. 157[u] M. 265

Dixit autem Dominus: Quis putas est fidelis seruus et prudens dispensator, quem constituit Dominus super  familiam suam, ut det illis cibum in tempore?

[BEDA.] Generaliter omnibus precipit Dominus uigilare, dixit autem de prelatis Ecclesie, quod rarus inueniatur fideliter dispensans; rarus, quem constituerit Dominus uocando tanquam Aaron; et qui non magis ingesserit, qui se magis non pascat quam oues. Fidelis seruus bene erogando pecuniam domini sui, domino propter Dominum seruit, oues Christi non ad lucrum, sed amore Christi pascit. Prudens sapit et intelligit, ac nouissima prouidet, singulorum capacitatem discernit, ut det illis cibum in tempore, id est, pro qualitate auditorum mensurat cibum diuini uerbi et exempli.


M. 266[u] L. 157

 Beatus ille seruus quem, cum uenerit dominus eius, inuenerit sic facientem. uere dico uobis, quoniam super omnia bona sua constituet eum.

Super omnia dicit celestis regni gaudia, non ut soli, sed ut pre ceteris habeant eterna bona, tum pro sua uita, tum pro gregis custodia. In hoc etiam seculo plus ceteris honorandi sunt, qui in doctrina multum laborant. Unde Apostolus ait: Qui bene presunt presbyteri, duplici honore digni habeantur, maxime qui laborant in uerbo et doctrina .


M: 267[u] L: 15.

Si autem dixerit malus seruus ille in corde suo, moram facit dominus uenire, et ceperit percutere conseruos  suos, manducet autem et bibat cum ebriis: ueniet dominus serui illius in die qua non sperat, et hora qua ignorat, et diuidet eum, partemque eius ponet cum hypocritis et infidelibus, illic erit fletus et stridor dentium.

[BEDA.] Diuidet eum, scilicet a consortio sanctorum separabit eum. Hypocritas hic dicit, in agro, in mola, in lecto derelictos; infideles uero, qui nec fidem habuerunt. Sicut in fideli dispensatore ordo remunerationis dictus est, sic in malo seruo narratur presulum malorum eterna damnatio, qui non solum male uiuunt, sed etiam subditos iniuriis lacessunt. Typice etiam potest intelligi pueros et ancillas percutere, corda infirmorum in fide praue operationis aut locutionis exemplo uitiare. Edere  autem, et bibere et inebriari, est facinoribus et illecebris seculi occupari, que mentem dementant, et errare faciunt. [AUGUST.] Nota malum seruum damnari, non quia tardum putat, sed quia non diligit Domini aduentum. Nihil enim interest quod forte ita differenter opinantur, qui manifestationem Domini sitienter desiderant, uigilanter exspectant, fideliter amant. Unus dicit, uigilemus et oremus, quia citius uenturus est Dominus, alter dicit, uigilemus et oremus, quia breuis et incerta est uita, quamuis tardius uenturus sit Dominus. Tertius dicit, uigilemus et oremus; quia et breuis et incerta est uita, et nescimus tempus quando uenturus est Dominus.



CAPUT CXLuIII.


 M. 268[X]

Tunc simile erit regnum celorum decem uirginibus, que accipientes lampades suas, exierunt obuiam sponso et sponse.

[HIERON.] Hanc parabolam quidam simpliciter in uirginibus accipiunt, quarum alie corpore et mente uirgines sunt, alie tantum corpore, siue non bene operantes, siue custodia patrum seruate, et mente nupte. Magis autem hec comparatio uidetur pertinere ad humanum genus, consistens in Ecclesia et Synagoga, sicut superius duo in agro, due molentes, duo in lecto, significabant omnes ecclesiasticos tam iustos, quam iniustos et Iudeos. Qui idcirco omnes uirgines appellantur, quia unius Dei notitiam habent,  nec mens eorum idololatria constupratur. Oleum autem habent ornantes fidem operibus; oleo carent, non ornantes. Possumus quinque uirgines quinque sensus interpretari, quibus alii festinant ad celestia: alii terrenis fecibus inhiantes, fomenta non habent ueritatis, quibus sua corda illuminent. De uisu, auditu, et tactu spiritualiter dictum est: Quod uidimus, quod audiuimus, quod oculis nostris perspeximus, et manus nostre palpauerunt . De gustu: Gustate et uidete quoniam suauis est Dominus . De odoratu: In odorem unguentorum tuorum currimns ; et: Christi bonus odor sumus . Augustinus de uerbis Domini: »Tota Ecclesia, que constat ex uirginibus, pueris, maritatis, feminis, uxoratis, uiris,  uno nomine uirgo appellata est.« Unde Apostolus: Desponsaui uos uni uiro, uirginem castam exhibere Christo . Non hoc dicit solis sanctimonialibus, sed uniuerse Ecclesie, et quia huius uirginitatis corruptor est diabolus, continuo adiunxit: Timeo ne sicut serpens Euam seduxit uersutia sua, sic et uestri sensus corrumpantur a castitate que est in Christo . In corpore pauci uirginitatem habent, in corde omnes habere debent. Igitur quinque uirgines uidentur significare quinquepartitam continentiam oculorum, aurium, olfaciendi, gustandi, tangendi. Que continentia quia partim fit coram Deo, ut illi placeatur interiori gaudio conscientie, partim coram hominibus ad gloriam humanam, quinque dicuntur sapientes, et quinque stulte;  utreque tamen uirgines, propter continentiam. Quod dicit, obuiam sponso et sponse exire, intelligendum est de Christianis: non enim possunt obuiare Christo, qui Christiani non sunt. Lampades sunt opera per continentiam lucida. Quinque fatue non sumpserunt oleum, id est gaudium, nisi in laudibus hominum. Non ergo habent oleum, id est letitiam de qua dicitur: Unxit te Deus Deus tuus oleo letitie . In uasis suis, id est in cordibus; hinc Apostolus: Probet se homo, et tunc in semetipso habebit gloriam, et non in altero . uel per oleum uidetur caritas significari: propter hoc quod Apostolus dicit de caritate: Si linguis hominum loquar et angelorum, caritatem autem non habeam, factus sum uelut es sonans aut cymbalum tinniens .  Omnibus humoribus supereminet oleum, sicut supereminens uia est caritas perueniendi ad celum. Litteram sic lege: Tunc, scilicet in fine mundi et in hora ignota, simile erit regnum celorum, id est Ecclesie illius temporis, decem uirginibus, id est ecclesiasticis, a primordio Ecclesie usque ad finem eius. [REMIG.] Geminatus quinarius facit denarium, qiua ex utroque sexu colligitur multitudo fidelium. Acceptio lampadum, ostensio est bonorum operum, quibus eque superstitiosi ut uere religiosi, estimantur occurrere sponso et sponse, id est Christo et Ecclesie in celo iam coronate. [HILARIUS.] Quotidie officiis huius uite preparamur occurrere in resurrectione, que est a mortuis. uel sponsum et  sponsam intellige Deum in homine, secundum tempus quo parabolam dixi. Nam ut spiritus carni sponsus, ita spiritui caro sponsa est. Denique tuba excitante obuiam sponso tantum proditur, quia iam in gloriam spiritualem humilitas carnis excessit in Christo

Quinque autem ex eis erant fatue, et quinque prudentes. Sed quinque fatue, acceptis lampadibus, non sumpserunt oleum secum. Prudentes uero acceperunt oleum in uasis suis cum lampadibus.

[GREGOR.] Sancta Ecclesia uirgines prudentes habet, pro Deo bene operantes; fatuas uirgines, pro uana gloria laborantes. Oleum est nitor glorie. uasa sunt corda nostra. Paulus ait: Gloria nostra hec est testimonium conscientie nostre . Fatue  non sumpserunt oleum secum, quia dum, ab aliis gloriam querunt, hanc in conscientia non abscondunt.

Moram autem faciente sponso, dormitauerunt omnes et dormierunt.

Mora sponsi, penitentie tempus est, usque ad secundum eius aduentum. Dormitare, est infirmitatibus ante mortem languescere, dormire est mori. A morte enim uelut a somno uniuersi suscitabuntur.

Media autem nocte clamor factus est: Ecce sponsus uenit, exite obuiam ei.

[HIERON.] Traditio Iudeorum, significat Christum media nocte uenturum in similitudine Aegyptii temporis, quando Pascha nocte celebratum est . Unde reor traditionem apostolicam permansisse,  ut in uigilia Pasche ante noctem mediam populum dimitti non liceat aduentum Christi exspectantem, et postquam illud tempus transierit, securitate presumpta, communiter diem festum celebrari. Unde et Dauid: Media nocte surgebam ad confitendum tibi, super iudicia iustificationis tue . [AUGUST.] Nos autem dicimus media nocte, id est, nullo sciente, quia dies Domini sicut fur in nocte, ita ueniet . Nox est ignorantia, de qua alibi dicitur: Non est uestrum nosse tempora uel momenta, que Pater posuit in sua potestate . Clamor est, de quo Apostolus dicit: Canet enim tuba, et mortui resurgent .

 Tunc surrexerunt omnes uirgines, ille, et ornauerunt lampades suas.

Preterita pro futuris legenda sunt hoc modo: Clamor factus est, id est fiet. Tunc surgent omnes, et ornabunt rationibus reddendis opera sua recordando qualiter operate sint.

Fatue autem prudentibus dixerunt: Date nobis de oleo uestro, quia lampades nostre exstinguuntur.

Quorum facta fulciuntur aliena laude, eadem subtracta deficiunt. Dicent ergo fatue sapientibus desiderio mentis: Date nobis de oleo glorie uestre, si potestis, id est, succurrite nobis, quia nunc cognoscimus per opera nostra, que non lucent ante uidentem omnia, quia melius collocauistis gloriam uestram in conscientiis uestris, quam nos nostram  in fauoribus adulantium. [MACROB.] Hinc ait quidam philosophus: Sapiens fructum boni operis in conscientia ponit; minus uero perfectus, in gloria. Que lampades suas queruntur exstingui, ostendunt eas in parte lucere, sed non habent lumen indeficiens nec opera perpetua. Igitur anima uirginalis non debet mediocribus esse contenta, ne arescat; sed perfectas habere uirtutes, ut lumen habeat sempiternum.

Responderunt prudentes, dicentes: Ne forte non sufficiat nobis et uobis, ite potius ad uendentes, et emite uobis.

Hoc non de auaritia, sed de timore responderunt, licet habeant opera uirtutum ante iudicem fulgentium. Neque enim poterunt in die iudicii aliorum  uirtutes, aliorum uitia subleuare, sed unusquisque pro se erit sollicitus. Unusquisque pro se rationem reddet, nec erit opus testimonio apud scientem omnia. Prudentes ornant sensus suos, in quibus oleum scientie recipiunt, et uenditur hoc oleum multo pretio, ac difficili labore conquiritur, quando in eleemosynis ceterisque uirtutibus et consiliis magistrorum intendunt. [AUGUST.] Ubi autem uidebuntur dicere fatuis: Ite ad uendentes et emite uobis, tale est, ac si dicatur: uideamus nunc quid uos adiuuent, qui uobis laudes uendere consueuerunt. Non sunt putande consilium dare, sed crimen earum commemorare. Adulatores uendunt oleum non intelligentibus quod dictum est: Qui uos felices dicunt, in errorem uos mittunt . Melius est autem obiurgari a iusto,  quam a peccatore laudari. Qui enim accepta qualibet gratia uanis suis laudibus nitorem glorie offerunt, quasi oleum uendunt. Unde Psalmista: Oleum autem peccatoris non impinguet caput meum , id est, fauor adulantis non demulceat mentem meam.

Dum autem irent emere, uenit sponsus. Et que parate erant, intrauerunt cum eo ad nuptias, et clausa est ianua.

Non hic dicitur quod noua opera eant parare, sed rationem preteritorum exsoluere. Inclinabunt se per memoriam ad ea que foris sunt, sollicita gaudia requirentes, et ueniet iudex. Parate autem intrabunt ad nuptias, ubi munda anima Dei uerbo copulabitur. Claudetur aditus celestis regni, quia post iudicium  non patet locus precum. Sciendum quia nunc desponsata est Ecclesia et uirgo ad nuptias perducenda, id est, continens a seculari corruptione. Illo autem tempore nubet, quo uniuersa mortalitate pretereunte, immortali coniunctione fetabitur.

Nouissime ueniunt et relique uirgines, dicentes: Domine, Domine, aperi nobis.

Egregia quidem in Domini appellatione confessio: et repetitio, indicium fidei est, sed nichil prodest uocari quem opere neges. Non humanis uerbis hec agentur, sed conscientie sibi loquentur.

At ille respondens, ait: Amen dico uobis, Nescio uos.

Ibi non audietur a Deo, qui hic non uult audire  quod iussit. Ignorans enim ignorabitur , ut, qui modo ineffabilem misericordiam respuit, sine fine seueritatem sentiat.

uigilate itaque, quia nescitis diem neque horam.

Ecce quo parabola tendit, ut quia ignoramus diem iudicii, sed et sue quisque dormitionis diem et horam nescit, sollicite testimonium bone conscientie nobis preparemus, ne iudex imparatos nos inueniat.



CAPUT CXLIX


M. 269[II] R. 154 L. 228

Sicut enim homo peregre proficiscens uocauit seruos suos, et tradidit illis bona sua.

Ideo dico ut uigiletis, quia sponsus predictus, sic,  ut homo peregre proficiscens tradidit seruis suis bona sua ad fructificandum, requisiturus a singulis de commisso rationem. [HIERON.] Homo iste Christus est, qui, post resurrectionem celos ascendens, uocatis apostolis, doctrinam euangelicam tradidit pro accipientium uiribus, et simili gaudio tandem recipit, et illum qui de quinque talentis fecit decem, et illum qui de duobus quatuor, non considerans lucrum, sed uoluntatem.


M. 150[u] L. 229

Et uni dedit quinque talenta, alii autem duo, alii uero unum, unicuique secundum propriam uirtutem, et profectus est statim.

[GREGOR.] In quinque talentis exprimitur exteriorum  scientia, examinatione quinque sensuum acquisita. In duobus intellectus et operatio, unum significat intellectum. Ecce donorum diuisio inequalis est pro diuersitate accipientium. Nam licet diuidens profectus sit, in eo quod arbitrio nostro liberam operandi potestatem reliquit, semper tamen paratus est dare, prout uolumus gratiam promouere.

Abiit autem qui quinque talenta acceperat, et operatus est in eis, et lucratus est alia quinque. Similiter et qui duo acceperat, lucratus est alia duo.

Abiit per exercitium studii, qui sensus terrenos accepit, et duplicauit sibi notitiam celestium, ex creaturis intelligens Creatorem. Qui huiusmodi sunt, quamuis penetrare mystica nesciunt, recte tamen docent intentione bona. Ille autem qui accepit scientiam  et operam presentem, typos future beatitudinis intellexit. uel in hoc alia quinque aut alia duo ueniunt in lucrum, quia tum utrique sexui predicatio impenditur, quasi accepta talenta geminantur. Alii namque utriusque sexus uerbo et exemplo doctorum florent intelligentia et operatione, alii sensuum moderamine et uisibilium contemplatione, utrique summum bonum querentes.

Qui autem unum acceperat, abiens fodit in terra, et abscondit pecuniam domini sui.

Nequam seruus in operibus terrenis posuit doctrinam, quam Deus ei dedit. Nam talentum abscondere, est cor nunquam a terrenis eleuare. Unde propheta: Sapientes sunt ut faciant mala, bene autem  facere nesciunt .

Post multum uero temporis uenit dominus seruorum illorum et posuit rationem cum eis.

Hoc in secundo Domini aduentu fiet. Si apostoli reddituri sunt rationem, et sub metu iudicis resurrecturi, quid nos? Singulorum discutientur actus, accusante uel excusante conscientia unumquemque.

Et accedens qui quinque talenta acceperat, obtulit alia quinque talenta, dicens: Domine, quinque talenta tradidisti mihi, et ecce alia quinque superlucratus sum.

Accedens in reddendo gratam rationem, offerret Domino quotquot ab errore conuertit, testimonium perhibente conscientia quod per gratiam sibi datam quos potuit, lucrifecit.

 Ait illi dominus eius: Euge, serue bone et fidelis quia super pauca fuisti fidelis, supra multa te constituam, intra in gaudium domini tui.

Admistus choris angelicis, sic intus letare de munere, quod nec oculus uidit, nec auris audiuit, nec in cor hominis ascendit , ut iam non sit quod exterius doleas de corruptione. Presentia, licet magna uideantur, in comparatione tamen futurorum parua sunt et pauca, nec sine admistione alicuius molestie. Quod est maius gaudium, quam esse cum Domino?

Accessit autem et qui duo talenta acceperat, et ait: Domine, duo talenta mihi tradidisti, ecce alia duo lucratus sum. Ait illi dominus eius: Euge, serue bone et fidelis, quia super pauca fuisti fidelis, supra multa te  constituam, intra in gaudium domini tui.

Euge, hoc est, bene, et est congratulatio blandientis domini seruo bono sibi et proximo, ac fideli per omnia domino.

Accedens autem et qui unum talentum acceperat, ait: Domine, scio quia homo durus es, metis ubi non seminasti, et congregas ubi non sparsisti, et timens abii, et abscondi talentum tuum in terra. Ecce habes quod tuum est.

Ac si dicat: Intellectum dedisti, intellectum habeo. Infelicissimum habens a sui conscientia testimonium, cum debuit simpliciter inertiam confiteri et orare ueniam, calumniatur domini duritiam, et ideo quod putabat pro excusatione dicere uertitur ei in culpam. Durum uocat dominum, quia ardua est  uia que ducit ad uitam: et quia quanto gradus altior, tanto casus grauior. [HIERON.] Metis, inquit, ubi non seminasti, precidens falce iudicii gentiles, quibus Scripturam legis non commisisti. Congregas etiam in regno tuo de gentibus, ubi semen predicationis non sparsisti. Hinc intelligimus etiam gentilium et philosophorum bonam uitam recipere Dominum, et ad comparationem eorum qui naturali legi seruiunt, condemnari eos qui scriptam negligunt. [GREGOR.] Sunt plerique intra Ecclesiam, quorum malus seruus imaginem tenet, qui melioris uite uias aggredi metuunt, et tamen iacere in sui torporis ignauia non pertimescunt. Cumque peccatores se considerant, sanctitatis uias arripere trepidant, et remanere in suis iniquitatibus non formidant.

 Respondens autem dominus eius, dixit ei: Serue male et piger, sciebas quia meto ubi non semino, et congrego ubi non sparsi. Oportuit ergo te committere pecuniam meam nummulariis et ueniens ego recepissem utique quod meum est cum usura.

Seruus malus appellatur, quia calumniam facit domino suo, in quo superbia notatur. Piger, quia talentum non duplicauit, in quo accusatur negligentie. Si autem dominum durum exactorem sciebat, cur non seruiuit ei ad lucrum, de eo quod sibi dedit ad erogandum? Ubi scriptum est pecuniam meam, Grecus sermo significat pecuniam et argentum. Unde illud: Eloquia Domini eloquia casta, argentum igne examinatum, probatum ter [terre],  repurgatum septuplum . Pecunia, uel argentum, predicatio est, que dari debuit nummulariis et trapezitis, id est, ceteris doctoribus, pecuniam igitur nummulariis dare est, scientiam predicationis impendere his qui ualeant hanc dictis et operibus exercere.

Tollite itaque ab eo talentum, et date ei qui habet decem talenta.

Tollitur talentum, et datur habenti decem talenta: ut intelligamus maius premium deberi plus laboranti, licet equale gaudium sit et de duplicanti quinque, et de duplicanti duo talenta. Unde Apostolus: Presbyteros honora, qui ueri presbyteri sunt, maxime qui laborant in uerbo Dei . [GREGOR.]  uel ita: Talentum iure datur illi qui exteriora iure ministrauit, quod quotidie fit in Ecclesia. Plerique enim dum bene ministrant exteriora, ad intellectum quoque mysticum perducuntur diuina gratia. In iudicio quoque multi qui idonei ad docendum uidebantur, ob negligentiam suam inter indoctos reputabuntur: quidam simpliciores, ob conuersationis deuotionem inter apostolicos doctores summa premia percipient. Qui enim recipit prophetam in nomine prophete, recipiet mercedem prophete 


M. 271[II] R. 255 L. 230

Omni enim habenti dabitur, et abundabit; ei autem  qui non habet, et quod uidetur habere auferetur ab eo.

[HIERON.] Multi naturaliter habentes acumen ingenii, et desidia corrumpentes illud perdunt bonum nature, quia non exercent illud, et promissum premium uident transire ad illos qui quod minus habent labore et industria augent. uel ita: Habens fidem et bonam in Domino uoluntatem, etiamsi quid minus operetur ut homo donabitur tamen a bono iudice. His autem carens, ceteras etiam uirtutes quas uidebatur naturaliter possidere perdet. Eleganter dictum est, quod uidetur habere. Nam quod sine fide est non uere habetur, et malo seruo imputatur, non domino. Gregorius: Charitatem habens, etiam alia dona percipit, hac autem carens, etiam que habebat amittit. Nullus dicat, talentum minime accepi, non est unde  rationem reddere cogar. Unicuique enim hoc ipsum reputabitur, quod uel minimum accepit. Alius intelligentiam habet predicationis? ministerium debet ex talento. Alius terrenam substantiam? Eroget de talento substantie. Alius artem qua pascitur? ars est ei pro talento. Alius familiaris est diuiti? talentum habet familiaritatis, et loqui debet pro indigentibus. Omni ergo habenti quomodo debet, scilicet ut cum benignitate utatur quod habet, dabitur gratia super gratiam. Omnis autem res que dando non deficit, dum habetur et non datur, nondum habetur quomodo habenda est. Timeat ergo qui id uidetur habere quo abutitur, ne prorsus ab eo auferatur.


 M. 272[u] L. 231

Et inutilem seruum eiicite in tenebras exteriores, illic erit fletus et stridor dentium.

Dominus lumen est, qui autem ab eo foras mittitur, caret uero lumine. Nunquam ergo soluetur a carcere tenebrarum, qui quadrantem uerbi nouissimum non soluerit ante finem uite. Quatuor namque partibus fundatur denarius eterne uite, ut quod corde credis, ore confitearis; et quod confiteris, opere compleas; et quod compleueris, docere non cessaueris. Qui enim fecerit et docuerit, hic magnus uocabitur in regno celorum .



CAPUT CL.


 A. 154[X]

Sint lumbi uestri precincti, et lucerne ardentes.

[GREGOR.] Quia uiris luxuria in lumbis sit, feminis in umbilico, testatur Dominus qui de diabolo ad beatum Iob loquitur, dicens: uirtus eius in lumbis eius, et fortitudo illius in umbilico uentris eius . A principali igitur sexu lumborum nomine luxuria designatur, cum Dominus dicit: Sint lumbi uestri precincti. [BEDA.] Quia ergo nequam seruus in totum seculo subditur, et fatue uirgines secularis intuitu laudis Deo seruiunt; pulchre suos docet, et lumbos precingere ab amore secularium et lucernas habere, ut hoc ipsum faciant et doceant recta intentione. [GREGOR.] Aliter: Lumbos precingimus,  cum carnis luxuriam per continentiam coarctamus. Lucernas autem in manibus tenemus, cum per bona opera lucis exempla monstramus. Redemptori etenim nostro unum nequaquam placet sine altero, si aut is qui bona agit inquinamenta luxurie non deserit; aut is qui castitate preeminet non semper bona opera exercet.

Et uos similes hominibus, exspectantibus dominum suum quando reuertatur a nuptiis: ut, cum uenerit et pulsauerit, confestim aperiant ei.

Ad nuptias Dominus abiit, cum ascendens in celum, supernam sibi angelorum multitudinem nouus homo copulauit. Qui tunc reuertetur, cum in iudicium manifestabitur. uenit quippe, cum ad iudicium properat; pulsat uero cum per egritudinem  mortem uicinam esse designat. Cui mox aperit, qui eum cum amore suscipit. Ille enim non uult ei aperire, qui exire trepidat de corpore, quia meminit se illum contempsisse.


L. 155[u] L. 265

Beati serui illi quos, cum uenerit Dominus, inuenerit uigilantes.

uigilat, qui ad aspectum ueri luminis, mentis oculos apertos tenet. uigilat, qui a se torporis et negligentie tenebras repellit. Hinc Paulus dicit: uigilate, iusti, et nolite peccare . Hinc rursum ait: Hora est iam nos de somno surgere .

 Amen dico uobis, quod precinget se, et faciet illos discumbere, et transiens ministrabit illis.

Precingit se, id est, ad retributionem preparat. Faciet illos discumbere, id est, in eterna quiete refoueri. Unde alibi ipse Dominus dicit: Recumbent cum Abraham et Isaac et Iacob . Transiens ministrabit, quia rediens de iudicio ad regnum, post ipsum iudicium nos lucis sue illustratione satiabit. Quem enim in humanitate in iudicio cernemus, etiam in diuinitate post iudicium uidebimus. uel certe transiens dicitur ministrare, quia suos feliciter transire faciet, cum de speculatione humanitatis ad contemplationem diuine claritatis eleuabit.

Et si uenerit in secunda uigilia, et si in tertia uigilia uenerit, et ita inuenerit, beati sunt serui illi.

 uigilias uocat a similitudine excubantium in nocte; quia in nocte huius seculi semper debemus contra hostes esse solliciti, et exspectare iudicem omnibus in qualibet etate paratis, lucem perpetuam ministraturum. Prima ergo uigilia primeuum tempus est, id est, pueritia; secunda, adolescentia uel iuuentus, que unum sunt auctoritate sacri eloquii, dicentis: Letare iuuenis in adolescentia tua . Tertia uigilia est senectus, in qua saltem senectute resipiscat, qui in prima et secunda etate non euigilat ad uias uite.


L. 228[II] M. 267 R. 154

Dixit ergo: Homo quidam nobilis abiit in regionem longinquam accipere sibi regnum, et reuerti.

 (BEDA.] Homo nobilis est Christus. Longinqua regio, Ecclesia est ex gentibus, de qua ei loquenti, ego autem constitutus sum rex ab eo, dicitur a Patre; Postula a me, et dabo tibi gentes hereditatem tuam et possessionem tuam terminos terre . Que hereditas aut possessio, bifarie regio longinqua uocatur; uel quia a finibus terre clamat ad Dominum, uel quia longe est a peccatoribus salus . Cum enim Dominus ubique sit, longe tamen est ab idololatris, sed qui erant longe, facti sunt prope in sanguine Christi . Abiit enim Christus ab excecatis Iudeis ad gentes illuminandas, in fine reuersurus, quando omnis Isrel saluus erit .


 L. 299[u] M. 270

uocatis autem decem seruis suis, dedit illis decem mnas.

Denarius ad legem pertinet propter Decalogum. uocat itaque paterfamilias decem seruos, quia elegit discipulos per litteram legis imbutos. Dat illis decem mnas, quia dicta legis spiritualiter intelligenda reuelat. Post resurrectionem quippe suam aperuit illis sensum, ut intelligerent Scripturas . Mna secundum Grecos, centum drachmis appenditur, et sermo Scripture, quia uite celestis perfectionem suggerit, quasi centenarii pondere fulgescit.

Et ait ad illos: Negotiamini dum uenio.

Mystica prophetarum et legis populis offerte, et  ab eis fidei confessionem morumque probitatem recipite, iuxta psalmistam: Sumite, inquit, psalmum et date tympanum . Hoc est laudem predicationis in corde percipite, et deuotionem operis in carnis castigationem redigite. Tympanum est corium in ligno extentum, et significat, carnem nostram ad exemplum Dominice crucis affligendam.

Ciues autem illius oderant illum, et miserunt legationem post illum, dicentes: Nolumus hunc regnare super nos.

Ciues ipsius dicit Iudeos, de quibus alibi protestatur. Nunc autem et uiderunt et oderunt et me et Patrem meum . Qui non solum presentem usque ad mortem crucis oderunt, sed post resurrectionem eius miserunt persecutionem apostolis,  et predicationem regni celestis spreuerunt.

Et factum est, dum rediret accepto regno, et iussit uocari seruos, quibus dedit pecuniam, ut sciret quantum quisque negotiatus esset.

Quod dicit, ut rediret, significat secundum aduentum eius. Ut sciret, inquit, hoc est, ut scire faceret omnes, tunc enim omnium opera et cogitationes palam omnibus ostendentur,

uenit autem primus, dicens: Domine, mna tua decem mnas acquisiuit.

Primus seruus, ordo doctorum est in circumcisionem missorum, qui unam mnam accepit, id est, unum Deum, unam fidem, unum baptisma. Hec mna decem mnas acquisiuit, quia populum sub lege sibi sociauit.

 Et ait illi: Euge, serue bone, quia in modico fidelis fuisti, eris potestatem habens supra decem ciuitates.

Modicum est, quidquid in presenti uita percipimus in comparatione futurorum. Ex parte enim cognoscimus, et ex parte prophetamus. Cum autem uenerit quod perfectum est, euacuabitur quod ex parte est . Decem ciuitates, sunt anime per legis uerba ad gratiam Euangelii peruenientes. Quibus tamen glorificandus preponetur, qui eis pecuniam uerbi digne Deo commendauerit. Unde Apostolus: Que est spes nostra aut gaudium aut corona glorie? Nonne uos ante Dominum Iesum? 

Et alter uenit, dicens: Domine, mna tua fecit quinque mnas.

 Alter seruus, cetus eorum est qui preputio euangelizare missi sunt, quorum mna quinque mnas fecit; quia gentes quinque sensibus antea mancipatas, ad fidei Euangelice gratiam conuertit.

Et huic ait: Et tu esto super quinque ciuitates.

Hoc est, fulgeto ex fide animarum qua imbuisti eas, et de illorum profectibus honoreris, in quibus quinque sensus de operibus tenebrarum ad opera lucis commutasti. Hinc Isaias ait: In die illa erunt quinque ciuitates in terra Aegypti loquentes lingua Chanaan , id est, lingua mutata.

Et alter uenit dicens: Domine, ecce mna tua quam habui repositam in sudario. Timui enim te, quia homo austerus es, tollis quod non posuisti, et metis quod non seminasti.

 Tertius seruus sunt illi qui post collectos Iudeos et gentes negligenter utuntur commisso officio predicationis. In sudario mnam ligant, qui molliter et delicate uiuendo, doctrinam commissam eneruant. Omnis in sudario pecuniam reponit, qui ad predicandum idoneus, officium predicandi uel suscipere renuit, uel susceptum bene non gerit, sed percepta dona sub otio torporis abscondit, secum dicens: Sufficit mihi ut de me rationem reddam. Quid enim opus est aliis predicare, et ipsis rationem reddere? Apud Deum etiam illi sunt inexcusabiles , quibus lex non est data, quia per creaturam possunt Creatorem cognoscere. Et hoc est quasi metere ubi non seminauit, eos etiam impietatis reos tenere, quibus uerbum legis aut  Euangelii non ministrauit. Idem est secundum Mattheum, congregas ubi non sparsisti, et secundum Lucam, tollis quod non posuisti. Et est sensus: In tantum omnia tollis et congregas, ut etiam fructum bone uite per naturam eorum, quibus non dedisti predicatores, recipias. Et sicut omnia bona recipis, ita omnia mala punis. Quod mihi uidetur magna esse duritia et fera austeritas. Timens ergo grauius periculum iudicii, non predicaui quod te donante intellexi. Hic seruus quia stulte loquitur, de ore suo iudicatur.

Dicit ei: De ore tuo te iudico, serue nequam.

uere nequam, quia piger ad officium exercendum, superbus ad accusandum Domini iudicium.

 Sciebas quod ego austerus homo sum, tollens quod non posui, et metens quod non seminaui. Et quare non dedisti pecuniam meam ad mensam, et ego ueniens cum usuris utique exigerem illam?

Si me ita crudelem et durum noueras, quare ista cogitatio non incussit tibi timorem, ut scires me mea diligentius quesiturum? Ad mensam que intelligitur mens credentium, distribuit Christi pecuniam, qui euangelicam predicationem promptis paratisque fidelium cordibus digne Deo intimat. Unde Apostolus: Si quis loquitur quasi sermones Dei . Qui autem uerbi pecuniam a doctore emit credendo, necesse est ut cum usuris soluat operando. uel de accepto uerbi fenore usuras soluit, qui ex eo quod audit, etiam alia studet intelligere.

 Et astantibus dixit: auferte ab eo mnam, et date illi qui decem mnas habet. Et dixerunt ei: Domine, habet decem mnas.

Astantes intelliguntur angeli, per quos Dominus malos punit, et bonos remunerat. Recte amittit collatam gratiam, qui eam aliis communicare predicando negligit. Hinc est quod Saul superbiendo regium chrisma amisit, quod Dauid promeruit obediendo sicut scriptum est: Spiritus Domini discessit a Saul, et directus est in Dauid a die illa et deinceps . Mystice, cum omnis Isrel saluus erit, tunc omnis plenitudo spiritualis gratie, quam modo torpenter exercemus, doctoribus illius temporis abundanter conferetur.


 L. 236[II] M. 271 R. 42

Dico autem uobis, quia omni habenti dabitur ab eo autem qui non habet, et quod habet, auferetur ab eo.

[BEDA.] Ab eo, hic est repetitum, uel propter interpositionem, uel ad inculcationem ablationis. Qui amorem habet uerbi, dabitur etiam ei sensus intelligendi. Alioquin nulla uere sapientie dulcedine gaudebit, etiamsi uideatur sibi callere uel naturali ingenio, uel litterarum exercitio. [HILAR.] Aliter: Habenti usum Euangelii etiam honor legis redditur. Non habenti autem fidem Christi, etiam quod habere sibi uidebatur honoris ex lege, auferetur. Aliter: Habenti bonum usum in Dei munere, augebitur  gratia. Ab eo autem qui in Dei munere bonum usum non habet, etiam quod habet, auferetur. [BEDA.] Notandum quod Domini redeuntis examen, etiam nunc ex parte celebratur propter gratie mutationem, que uni datur, et alteri aufertur; sed in generali iudicio uniuersaliter implebitur. Quotidie namque conspicit statum Ecclesie, et pecuniam negotiatoribus commodat. Prudenterque laborantem ampliori gratia donat, et otia sectantem ab eo quod dederat priuat.


L. 231[u] M. 272

uerumtamen inimicos meos illos qui noluerunt me regnare super se, adducite huc et interficite ante me.

 Iniquitatem omnium reproborum ad Christum conuerti nolentium, qui uerbum fidei uel nunquam audire, uel male interpretando corrumpere malunt, significat in die iudicii puniendam. Per duos seruos fideles, utriusque populi doctores; per decem et quinque mnas, credentes populi; per seruum nequam, mali Catholici; per messionem ruris non seminati, etiam illi quos uerbum Dei nec audire contigit, exprimuntur. His quinque personis omne genus hominum in die iudicii discutiendi designatur.



CAPUT CLI.


M. 251[X]

Cum autem uenerit Filius hominis in maiestate sua,  et omnes angeli cum eo, tunc sedebit super sedem maiestatis sue.

[REMIG.] Hoc est, regnabit super Ecclesiam, in qua tunc apparebit omnipotentia eius. In maiestate diuinitatis iudicaturus adueniet, qui in humilitate serui iudicandus apparuit. Itaque tradendus in proximo cruci, recte premittit gloriam triumphantis. In famulatu eius uenient angeli tanquam testes humanorum actuum.

Et congregabuntur ante eum omnes gentes, et separabit eos ab inuicem sicut pastor segregat oues ab hedis, et statuet oues quidem a dextris suis, hedos autem a sinistris.

In dextris eterne beatitudinis confirmabuntur, qui amauerunt eterna; in sinistris uero eterne miserie,  qui cupierunt presentia. Nam et ipsa transitoria Dei dona, respectu eternorum dicuntur esse in sinistra; eterna uero in dextera, qui sunt potiora. Hinc est illud: Cor sapientis in dextera eius, et cor stulti in sinistris illius . Hedos uocat peccatores, quia pro peccato hedi offerebantur. Non dicit capras, que possunt habere fetus, sed lasciuum animal et petulcum, et semper feruens ad coitum, ponit.

Tunc dicet rex his qui a dextris eius erunt: uenite, benedicti Patris mei, possidete paratum uobis regnum a constitutione mundi.

Rex regum sine strepitu uerborum loquetur, id est, manifestabit conscientias et merita. Dicet itaque per collationem glorie: uenite, benedicti,  beneficio Patris mei promoti ad obtinendum regnum uite, predestinatum uobis a constitutione mundi.

Esuriui enim, et dedistis mihi manducare; sitiui, et dedistis mihi bibere; hospes eram, et collegistis me; nudus, et operuistis me; infirmus et uisitastis me; in carcere, et uenistis ad me.

Manifesta sunt opera misericordie, ad corporis miserias pertinentia. Ad animas uero spectat, ut esurientem et sitientem iustitiam pane uerbi Dei reficias, uel potu sapientie refrigeres. Errantem in domum matris Ecclesie reuoca; nudum a bono opere, uirtutibus orna; infirmum in fide corrobora. In tribulatione aliqua seu carcere tristitie oppresso subueni, compatiendo uel consolando uera  dilectione.

Tunc respondebunt ei iusti, dicentes: Domine, quando te uidimus esurientem, et pauimus? sitientem et dedimus tibi potum? Quando autem te uidimus hospitem, et collegimus te? aut nudum, et cooperuimus te? Aut quando te uidimus infirmum aut in carcere, et uenimus ad te?

In conscientiis suis ita respondebunt, non diffidentes de uerbis Domini, sed uel stupentes de magnitudine maiestatis regis, uel quia paruum uidetur eis omne bonum quod fecerunt comparatione premii. Unde Apostolus: Non sunt condigne passiones huius temporis, ad futuram gloriam, que reuelabitur in nobis .

 Et respondens rex, dicet illis: Amen dico uobis: Quandiu fecistis uni de his fratribus meis minimis, mihi fecistis.

No uidetur generaliter hec dixisse de pauperibus, sed de his qui pauperes sunt spiritu. Dicit enim alibi: Fratres mei sunt, qui faciunt uoluntatem Patris mei .

Tunc dicet et his qui a sinistris erunt. Discedite a me, maledicti, in ignem eternum, qui paratus est diabolo et angelis eius.

Dum mali permisti sunt bonis, uidentur esse cum Deo, sed tandem mittentur in ignem preordinatum sibi a constitutione mundi, nec uidebit impius gloriam Dei.

Esuriui enim, et non dedistis mihi manducare. Sitiui,  et non dedistis mihi potum. Hospes eram, et non collegistis me. Nudus et non operuistis me. Infirmus et in carcere, et non uisitastis me.

[AUGUST.] Christus, caput est Ecclesie; corpus eius, Ecclesia. In nostro corpore caput sursum est, pedes in terra. In aliqua constipatione hominum, quando aliquis tibi pedem calcat, nonne dicit caput, calcas me? Quomodo ergo lingua quam nemo tangit, dicit, calcas me, sic Christus caput, quod nemo calcat, dicet: Esuriui, et non dedistis mihi manducare, etc.

Tunc respondebunt et ipsi, dicentes: Domine, quando te uidimus esurientem, aut sitientem, aut hospitem, aut nudum, aut infirmum, uel in carcere, et non ministrauimus tibi?

 Excusare satagent ex consuetudine, qua solebant homines fallere; sed non habent excusationem, qui conuerti a malis et agere bona noluerunt.

Tunc respondebit illis, dicens: Amen dico uobis, quandiu non fecistis uni de minoribus his, nec mihi fecistis. Et ibunt hi in supplicium eternum, iusti autem in uitam eternam.

(REMIG.] Quid meretur qui aliena rapit, si eternaliter damnatur, qui de suo non dedit? Iudicium sine misericordia fiet ei qui non fecit misericordiam . Notandum quia perfectorum unus ordo est in iudicio, qui cum Deo iudicat, et non iudicatur. De his Dominus ait: Sedebitis et uos super sedes duodecim . Alius ordo etiam iudicat exemplo  suo reprobos, et iudicatur cum ei dicitur: Esuriui, et dedistis mihi manducare. Mali uero, qui intra Ecclesiam sunt, utique non iudicant, sed iudicantur, cum eis dicitur: Esuriui, et non dedistis mihi manducare. De his autem qui extra Ecclesiam inueniendi sunt, dicit Psalmista: Non resurgunt impii in iudicio , ut uel iudicent, uel iudicentur. Gemina punitur sententia impius, dum aut hic pro suis meritis mentis cecitate percutitur, ne ueritatem uideat; aut dum in fine damnabitur, ut debitas penas exsoluat. De igne autem eterni supplicii quid sancti Patres senserint, in medium proferamus. Ex libro prognosticorum de dictis Augustini: »Ignis ille cuiusmodi et in qua mundi uel rerum  parte futurus sit, hominem scire arbitror neminem, nisi forte cui Spiritus diuinus ostendit.« Ex eodem: »Unus quidem est gehenne ignis, sed non uno modo omnes cruciat peccatores. Uniuscuiusque etenim quantum exigit culpa, tantum illic sentiet penam. Nam sicut in hoc mundo non omnes equaliter sentiunt ardorem solis, ita illic in uno igne non unus modus est incendii, sed dissimiliter peccatores exurit.« Augustinus in uigesimo primo De ciuitate Dei: »Nequaquam negandum est, eternum ignem pro diuersitate meritorum aliis leuiorem, aliis futurum esse grauiorem; siue ipsius ardor pro pena digna cuiusque uarietur, siue ipse equaliter ardeat, sed non equali molestia sentiatur.« Gregorius decimo quinto libro in Iob: »Miro  ualde modo gehenne ignis corporeus est, nec lignis nutritur, nec succensione indiget et est inexstinguibilis creatus a Deo ab ipsa mundi origine.« Idem octauo Iob: »Ultrix flamma uitiorum cremationem habet, lumen non habet. Ignis ille ad consolationem non lucet, et tamen ut magis torqueat, ad aliquid lucet. Nam reprobi se uisuri sunt in inferno, ut magis doleant; quia et diues in sinu Abrahe Lazarum uidit .« Ex libro Prognosticorum: »Est, ut ait beatus Augustinus, inferorum substantia incorporalis. Et ideo merito queritur, unde sub terris dicuntur esse inferi, si corporalia loca non sunt; aut unde inferi appellantur, si sub terris non sunt.« Sed idem doctor dicit: »Ideo sub terris dicuntur inferi uel creduntur, quia congruenter in spiritu  per illas corporalium rerum similitudines sic demonstrantur. Ut quoniam defunctorum anime inferis digne, carnis amore peccauerunt, ad illas corporalium  rerum similitudines exhibeantur, quibus carne mortui solent sub terra condi.« Nonnulli ex hac sententia Augustini sentiunt quod ubicunque peccator fuerit, ibi elementa cruciabunt eum et in corpore suo, et ex locis adiacentibus. Est enim probabile ut anima, que sua sponte sumit a carne fomentum peccandi, nolens ab eadem recipiat fomentum cruciatus. Et quia pene ille acutissime ac sempiterne erunt, non improprie ignis eternus appellantur. Merito quoque infernales et sub terra fore dicuntur, quia misere anime per lapsum terrene uoluptatis eas incurrent. Augustinus in undecimo [XXXI] De ciuitate Dei: »Cur non dicamus quamuis miris, tamen ueris modis, etiam spiritus incorporeos posse pena corporali ignis affligi?  Idem ignis incorporalis cruciabit demones et homines.« Hieronymus Heliodoro in Epistolam ad Ephesios: »Inferum sub terra esse nemo ambigat.«



LIBER QUARTUS.



CAPUT CLII-III.


Et factum est, cum consummasset iehsu sermones hos omnes, dixit discipulis suis:


M. 274[I] R. 156 L. 269 A. 66

Scitis quia post biduum pascha fiet, et Filius hominis tradetur ut crucifigatur.

 Consummatis uerbo et opere sermonibus cunctis ab initio Euangelii, uel his completis, de secundo aduentu Domini, ubi se uenturum in claritate predixit, passurum se ostendit, ut sacramentum crucis admistum esse glorie eternitatis admoneat. Erubescant, qui putant Saluatorem passionis pauore dixisse; Pater, si fieri potest, transeat a me calix iste . Nam presciuit se tradendum, nec territus fugit. Post biduum, id est, post duos dies celebraturi erant Iudei suum pascha, uidelicet quartadecima luna post equinoctium. Hoc sane inter uetus pascha et azyma distat, quod pascha solus dies appellatur, in quo agnus occidebatur ad uesperam, hoc est, quarta decima luna primi mensis; quintadecima autem luna, quando egressus est  populus ille de Aegypto, succedebat festiuitas azymorum. Cuius septem diebus, id est, usque ad uigesimam primam eiusdem mensis diem, ad uesperam est statuta solemnitas. uerum Euangelii scriptura indifferenter et diem azymorum pro pascha, et pro diebus azymorum ponere pascha solet, unde Lucas dicit, dies festus azymorum qui dicitur pascha. Item Ioannes, cum primo azymorum die, id est, decima quinta luna res ageretur, ait: Et ipsi non introierunt in pretorium, ut non contaminarentur, sed manducarent pascha , quia et pascha dies in azymis panibus est celebrari preceptus. Unum quippe diem, agno immolato ad uesperam,  septem ex ordine dies sequuntur azymorum, quia iehsu pro nobis semel passus, per omne tempus quod septem diebus agitur, in azymis sinceritatis et ueritatis precepit esse uiuendum.


M. 275[uI] R. 157

Tunc congregati sunt principes sacerdotum et seniores populi in atrium principis sacerdotum, qui dicebatur  Caiphas, et consilium fecerunt ut Iesum dolo tenerent et occiderent. Dicebant autem: Non in die festo, ne forte tumultus fieret in populo.

[HIERON.] Qui debuerant uicino pascha uictimas parare, parietes templi leuigare, pauimenta uerrere, uasa mundare, ineunt consilium quomodo occidant Dominum. Ideo autem nolebant in die festo consentire neci eius, quod tamen fecerunt, ne populus qui diligebat eum, insurgeret illis, et defenderet innocentem.


M. 278[uI] R. 160 L. 264

Tunc abiit unus de duodecim, qui dicitur Iudas Iscariotes et locutus est ad principes sacerdotum et magistratibus et ait illis: Quid uultis mihi dare, et ego  uobis eum tradam? Qui audientes gauisi sunt, et constituerunt ei triginta argenteos: et exinde querebat opportunitatem, ut eum traderet sine turbis.

[REMIG.] Iudas unus de duodecim, numero, non merito; corpore, non animo, a principibus non inuitatur, nulla necessitate constringitur, sed propria sponte scelerate mentis iniit consilium. Nec in uenditione magistri certam postulat summam de chara re, sed quasi uile tradens mancipium, in potestate posuit ementium. [BEDA.] Multi hodie Iude scelus exhorrent, nec tamen cauent. Nam cum pro muneribus falsum testimonium dicunt, profecto ueritatem negando, Dominum pecunia uendunt; cum societatem  fraternitatis discordie peste commaculant, Dominum produnt. Et sicut Ioannes baptista pro ueritate, et ideo pro Christo qui ueritas est, martyrium suscepit; ita e contrario, qui ueritatis iura spernit, Christum utique prodit. Sciendum, quia Ioseph, non ut multi putant, secundum septuaginta interpretes, uiginti aureis uenditus est , sed secundum Hebraicam ueritatem, uiginti argenteis. Neque enim poterat seruus carior esse domino.



CAPUT CLIu.


A. 112[X]

Ante diem festum pasche sciens iehsu quia uenit hora eius, ut transeat ex hoc mundo ad Patrem,  cum dilexisset suos qui erant in mundo, in finem dilexit eos.

Pascha transitus dicitur, quia Dominus per Aegyptum transiit, percutiens primogenita eius, et filios Isrel liberans, et quia filii Isrel transierunt illa nocte de Aegyptia seruitute . Quod significat Dominum transiturum de hoc mundo ad Patrem, et fideles eius de temporalibus ad celestia. In finem dilexit eos, id est, in seipsum. Finis enim legis, ait Apostolus, est Christus . [AUGUST.] Finis quousque eamus, non ubi pereamus. uel in finem, id est, in mortem, non quod morte terminetur Christi dilectio, sed in tantum dilexit, quo usque ad mortem dilectio eum perduxit. In quo  exemplum dedit, ut omnes in Dei ueritate permaneant usque in finem.


A. 115[X]

Surgit a cena, et ponit uestimenta sua. Et cum accepisset linteum, precinxit se. Deinde misit aquam in peluim, et cepit lauare pedes discipulorum, et extergere linteo quo erat precinctus.

Ex magna humilitate non dedignatus est lauare pedes illi etiam, cuius manus iam preuidebat in scelere. Quid mirum si posuit uestimenta: Qui cum in forma Dei esset, semetipsum exinaniuit?  Quid mirum si precinxit se linteo, qui formam serui accipiens, habitu inuentus est ut homo?  Quid mirum si misit aquam in peluim, unde lauaret pedes  discipulorum, qui in terram sanguinem fudit, quo immunditiam dilueret peccatorum? Quid mirum si linteo quo erat precinctus, pedes quos lauerat tersit, qui carne qua erat indutus, euangelistarum uestigia confirmauit?

uenit ergo ad Simonem Petrum, et dicit ei Petrus: Domine, tu mihi lauas pedes?

Non est intelligendum quod post aliquos uenisset ad Petrum, sed ab illo cepit lauatio. Expauescit ergo primus apostolorum, quod Deus lauet homini pedes.

Respondit iehsu et dicit ei: Quod ego facio, tu nescis modo, scies autem postea. Dicit ei Petrus: Non lauabis mihi pedes in eternum.

Hoc est, nunquam lauabis. Sicut est Dominus  humilis ad seruiendum, ita seruus non suscipiendo seruitium.

Respondit ei iehsu: Si non lauero te, non habebis partem mecum.

Te dicit, pro solis pedibus. Qui non lauatur per baptismum et confessionem penitentie, non habet partem cum Iesu.

Dixit ei Simon Petrus: Domine, non tantam pedes meos, sed et manus et caput.

Territus ex Domini responsione de periculo salutis, totum se offert abluendum, turbatus amore et timore.

Dicit ei iehsu: Qui lotus est, non indiget nisi ut pedes lauet, sed est mundus totus.

Intelligendum est preter pedes. Totus homo  abluitur in baptismo, sed tamen cum in rebus humanis postea uiuitur, humani affectus, sine quibus non uiuitur quasi pedes sunt; quia si dixerimus, peccatum non habemus, mentimur . Quotidie igitur lauat nobis pedes, qui quotidie interpellat pro nobis. Unde etiam quotidie dicimus: Dimitte nobis debita nostra . Et in Cantico canticorum: Laui pedes meos, quomodo inquinabo llos?  Timeant inquinare pedes suos, qui subrepente amore humane laudis, placere hominibus affectant. Notandum quia errauit Petrus, ne nos erraremus, cum se totum lauandum Deo obtulit. Quem Deus correxit, ostendens semel baptizatum, non esse rebaptizandum.

Et uos mundi estis, sed non omnes. Sciebat enim  quisnam esset qui traderet eum; propterea dixit, non estis mundi omnes. Postquam ergo lauit pedes eorum, accepit uestimenta sua. Et cum recubuisset iterum, dixit eis: Scitis quid fecerim uobis?

[BEDA.] Nunc uult aperire quod Petro dixerat, scies autem postea. Mystice cena in qua cum discipulis Dominus recubuit, significat tempus uniuersum, quo ipse corporaliter in Ecclesia demoratus, et dapibus uerbi salutaris ac miraculorum dulcedine cunctos fideles pauit, et fide ac dilectione audientium ipse pastus est. Surrexit ergo a cena, et posuit uestimenta sua, quando membra corporis deposuit in cruce. Linteo precinxit se, quando sua membra circumdedit passionis exercitio. Solet  namque per linteum, quod multifario labore conficitur, afflictio passionis figurari. Misit aquam in peluim, et cetera. Defunctus in cruce, aquam cum sanguine de latere suo fudit, quibus credentes mundare et sanctificare dignatus est. Postquam lauit pedes, accepit uestimenta sua, et recumbens, aperuit eis mysterium lauationis; quia, postquam patiendo in cruce lauacrum remissionis nobis, consecrauit, accepit membra iam immortalia, et post resurrectionem exposuit eis utilitatem sue passionis.


A. 116[III] M. 59 L. 36

uos uocatis me, Magister et Domine; et bene dicitis. Sum etenim.


 A. 117[X]

Si ergo laui pedes uestros Dominus et Magister, et uos debetis alter alterius lauare pedes.

Et ad litteram, et ad mysticum sensum hoc debet impleri. Ad litteram, ut per caritatem seruiamus inuicem, non solum in lauando pedes fratrum, sed in omnibus necessitatibus adiuuando. Ad mysticum intellectum, ut sicut ille nobis penitentibus peccata dimittit, ita et nos dimittamus fratribus. Et sicut ille lauit nos a peccatis, interpellando Patrem pro nobis, ita et nos oremus pro fratribus.

Exemplum enim dedi uobis, ut quemadmodum ego feci uobis, ita et uos faciatis.

[AUGUST.] Hoc est, Petre, quod nesciebas quando  lauari pedes non sinebas. Hoc tibi sciendum postea promisit Dominus. Est consuetudo apud plerosque, ut cum se inuicem hospitio suscipiunt, pedes sibi lauent. Ubi apud sanctos hec consuetudo non est, corde faciunt, sed melius est ut manibus fiat, quod Christus fecit. In quo admonemur, ut confessi inuicem delicta nostra, oremus pro nobis, sicut Christus interpellat pro nobis.


A. 118[III] M. 90 L. 50

Amen amen, dico uobis: Non est seruus maior domino suo, neque apostolus maior eo qui misit illum. Si hec scitis, beati eritis si feceritis ea.

Non intelligit Iudam fore beatum cum ceteris facientibus ea, que ipse Dominus fecit et docuit. Et  hoc est quod sequitur.


A. 119[X]

Non de omnibus uobis dico: Ego scio quos elegerim. Sed ut impleatur Scriptura. Qui manducat mecum panem, leuabit contra me calcaneum suum.

Iudas leuauit contra eum calcaneum suum hoc est, conculcauit eum in quantum potuit. Alia uero translatio psalmi sic habet: Homo pacis mee in quo speraui, qui edebat panes meos, magnificauit super me supplantationem . Elegit quidem Dominus Iudam ad illud, quod de eo factum est in salutem aliorum, undecim uero elegit sibi sequaces, ut beati fierent. Unde alibi: Elegi uos duodecim, et unus diabolus est .

 Amodo dico uobis, priusquam fiat, ut credatis cum factum fuerit, quia ego sum.

Ac si dicat: Hucusque toleraui et tacui, sed iam noto proditorem antequam fiat, quod cito facturus est, ut postea credatis quia ego sum ille de quo Scriptura illa predixit. Cum igitur exemplo suo docuerit apostolos humiliationem et calcanei passionem, supponit quo consoletur eos honorem, quod ipse et Pater in eis recipietur


A. 120[I] M. 98 R. 96 L. 116

Amen amen dico uobis, qui accipit si quem misero, me accipit. Qui autem me accipit, accipit eum qui me misit.

In uerbis istis non unitas nature missi et mittentis,  sed in misso auctoritas mittentis commendatur. Quisque ergo sic missum accipiat, ut in eo mittentem attendat, ut in Petro Christum, scilicet in seruo dominum, in Christo patrem, scilicet in unigenito genitorem. + Acute intuendum est, quia in hoc loco huius operis ordo Grecos pariter et Latinos docet et corrigit, Greci quidem iuxta Ioannis Euangelium rectius quam Latini sentire uidentur, quod predicta cena cum ablutione pedum, fuerit ante diem festum pasche, dum adhuc fermentatum comederetur. Errant autem, quia dicunt Dominum tunc anticipando comedisse cum discipulis paschalem agnum, et tunc instituisse sacramenta carnis sanguinisque sui, ideoque in fermentato sacrificant. Addunt etiam Dominum ipso die  pasche crucifixum fuisse ad meridiem, et ad hoc confirmandum inducunt, quia Iudei noluerunt intrare in pretorium, scilicet Pilati domum, ne contaminarentur, sed comederent pascha, non intelligentes pascha nisi esum agni. Cum igitur patenter contrarii sint tribus euangelistis, impudenter dicunt Ioannem in hac parte correxisse eos. Sed constat omnes eodem spiritu locutos fuisse, et si in uno errarent, in aliis minus eis crederetur.

+ Acute intuendum si predicta cena fuit eadem que paulo post commemoratur, quomodo ante diem festum pasche facta est? Sed supradictum est et diem azymorum pro pascha, et pro diebus azymorum, quorum primus et ultimus maior cultu habebatur, poni pascha. Unde Ioannes dicit: Ante diem festum pasche,  uocando pascha primum diem solemnitatis sequentis, id est, sextam feriam. Greci uero non illum diem, cuius uespere luna quartadecima apparuit, sed solum sequentem uocant diem pasche et immolationis agni, dicentes Dominum quinta feria anticipando comedisse cum discipulis paschalem agnum, et tunc instituisse sacramenta carnis sanguinisque sui, dum adhuc fermentatum comederetur, ideoque in fermentato sacrificant. Dicunt itaque Dominum, etc.



CAPUT CLu.


M. 278[I,] R. 160 L. 263

Prima autem die azymorum accesserunt discipuli ad Iesum, dicentes: Ubi uis paremus tibi comedere pascha?

[BEDA.] Non habemus domicilium, non habemus  tabernaculum. Audiant hoc, quibus est cura in edificandis domibus marmoreis et in laquearibus aureis. Cognoscant omnium Dominum quia locum ubi reclinaret non habuit. Prima dies azymorum, dicitur hic decima quarta dies primi mensis, quando abiecto fermento, pascha  occidebatur ad uesperam. Quod exponens Apostolus, ait: Etenim pascha nostrum immolatus est Christus . Quamuis enim sequenti die, id est, decima quinta luna, sit crucifixus, tamen hac nocte qua agnus immolabatur, carnis sanguinisque sui mysteria celebranda discipulis suis tradidit, et a Iudeis tentus ac ligatus, ipsius immolationis  sacrauit exordium.

 At iehsu dixit: Ite in ciuitatem, et intreuntibus uobis, occurret uobis homo amphoram aque portans. Sequimini eum in domum in quam intrat, ad quemdam, et dicetis domino domus: Magister dicit: Tempus meum prope est, apud te facio pascha cum discipulis meis. Et ipse demonstrabit uobis cenaculum grande stratum, et illic parate nobis. Et abierunt discipuli eius, et inuenerunt sicut dixit eis, et parauerunt pascha.

[AMBROS.] Sicut Deus cunctorum prescius cum discipulis loquitur de his que alibi geruntur. [HIERON. BEDA.] Mystice ciuitas Ecclesia est, que muro fidei cingitur. Homo occurrens, primitiuus populus est. Amphora aque, lex littere. uel ita: Paraturis pascha, homo amphoram aque portans occurrit,  ut ostendatur mysterium pasche Domini celebrandum pro ablutione mundi. Aqua quippe lauacrum gratie, amphora mensuram uirtutum significat, uel perfectam mensuram expleti temporis, quo dignum erat hoc geri. Aliter: Amphora fragilitatem designat eorum, per quos hec gratia erat ministranda. Unde: habemus thesaurum istum in uasis fictilibus . Consulte et aque baiuli et Domini domus tacita sunt uocabula, ut omnibus uerum pascha celebrare uolentibus, id est, Christi sacramentis imbui, eumque sue mentis officio suscipere querentibus, facultas danda signetur. Cenaculum magnum, lex spiritualis est, que de angustiis littere egrediens in sublimi loco recipit Saluatorem. Nam qui adhuc litteram occidentem seruat, et non aliud  in agno quam pecus intelligit, iste nimirum in imis pascha facit. At qui aque baiulum, hoc est, gratie preconem in domum Ecclesie fuerit secutus, hic per Spiritum uiuificantem in altitudine mentis Christo mansionem preparat. [HIERON.] Ideoque, inquit, sequimini eum, qui ducit in altum, ubi Christus cum discipulis sublimium uirtutum delectatione reficitur. Unde Rahab exploratoribus mandat, ut non irent per ima, sed per excelsa . Amplius: Cenaculum Ecclesia magna est, que narrat nomen Domini, strata uarietate uirtutum et linguarum, unde illud: Circumamicta uarietate , in qua paratur Domino pascha; Dominus domus, Petrus apostolus cui Dominus domum suam credidit,  ut sit una fides sub uno pastore. [AUGUST.] Quod uero Marcus lagenam, Lucas dicit amphoram unus uasis genus, alter modum significauit.


M. 279[III] R. 161 L. 121

uespere autem facto, uenit et discumbebat cum duodecim discipulis suis.

Omnia sic agit Iudas, ut tollatur suspicio proditoris, nam discumbit cum aliis discipulis. uespera diei uesperam indicat mundi; circa undecimam namque horam ueniunt nouissimi, qui primi denarium uite accipiunt eterne . Ante crucem Abraham erat in inferno, et post crucem latro erat in paradiso. [AUGUST.] Aliter: uespera erat, quando uerus Sol ad occasum properabat, cum diceret:  Tempus meum prope est, quo iturus sum de mundo ad Patrem. Cum discipulis discumbebat, quia eis eternam uitam preparabat.

Et edentibus illis dixit:


L. 264[X]

Desiderio desideraui hoc pascha manducare uobiscum antequam patiar.

[BEDA.] Desiderat typicum pascha manducare, et sic passionis sue mysteria declarare, quatenus et legalis pasche probator existat, et ultra uetitet exhiberi carnaliter, docendo fuisse figuram ueri Pasche. In cuius rei figura defecit manna, postquam comederunt filii Isrel de frugibus terre, nec usi sunt ultra cibo illo .


 L. 213[II] M. 286 R. 166

Dico enim uobis, quia ex hoc non manducabo illud, donec impleatur in regno Dei.

[BEDA.] Hoc est, non ultra Mosaicum pascha celebrabo, donec in Ecclesia, que est regnum Dei, spiritualiter intellectum compleatur. In hoc regno Dominus hodie pascha manducat, quia ea que Moyses rudi populo carnaliter obseruanda precepit, ipse in membris suis spiritualiter exercet.


A. 121[III] M. 289 M. 156

Cum hec dixisset, turbatus est spiritu, et protestatus est, et dixit: Amen amen dico uobis, quia unus ex uobis tradet me.

 Protestatur, id est, predicit occultum crimen, ut uidens proditor se latere non posse, peniteat facti, nec tamen designat eum ex nomine, ne aperte coargutus, impudentior fiat. Mittit ergo crimen in numero, ut conscius penitentiam agat. Turbatus est Dominus potestate, transfigurans in se affectum nostre infirmitatis. [AUGUST.] Ergo quando turbamur, non desperemus. Pereant argumenta philosophorum, qui negant in sapientem cadere perturbationes animorum. Turbatur animus Christianus, non miseria, sed misericordia. Quod enim Dominus turbatur spiritu, significat turbandos spirituales ex caritate, cum urgens causa zizania a tritico ante messem cogit separare.


 R. 162 M. 288 L. 269 A. 122

At illi ceperunt contristari et dicere singulatim: Nunquid ego sum, Domine?

Nouerant undecim apostoli quod nichil tale cogitarant, sed plus credunt magistro quam sibi, et timentes fragilitatem suam, tristes querunt de peccato, cuius non habent conscientiam.


R. 163 M. 281 L. 268

Quibus ait: Qui intingit mecum manum in catino, hic me tradet.

Ceteris contristatis et retrahentibus manus, et interdicentibus cibos ori suo, Iudas impudentia qua proditurus erat magistrum, manum mittit in paropsidem, ut audacia bonam conscientiam mentiretur.  Et notandum quod omnes duodecim de eodem uase in circuitu cibos cum Domino sumebant, in cenaculo strato, quasi iacendo, more antiquo recumbentes. Alioquin proditor per intinctionem manus expresse notatus esset, si nullus de aliis ad escam Domini manum extendisset. [AUGUST.] Quod uero Mattheus paropsidem, Marcus catinum dicit, unus quadraturam uasis, alter quia esset fictile designat.

Filius quidem hominis uadit, sicut scriptum est de illo.


M. 153[u] R. 164

ue autem homini illi, per quem Filius hominis tradetur.

 [HIERON.] Pena predicitur, ut qui pudore non uincitur, timore corrigatur. [BEDA.] Etiam hodie ue illi qui altaribus sacrosanctis malignus accedit, et precordiis aliquo scelere pollutis.

Bonum erat ei, si natus non fuisset homo ille.

Si in utero matris mortuus fuisset, ne uiuus nasceretur, in comparatione mali quod postea promeruit, bonum sibi esset. [HIERON.] Sic dicitur Ponticum mare dulcius quam cetera maria, id est, minus amarum. uel usitate et simpliciter dictum est, multo melius esse non subsistere, quam male subsistere, ut si de aliquo pessimo diceretur: Melius esset illi si nunquam fuisset.


A. 122[I] M. 280 R. 162 L. 269

Aspiciebant ergo ad inuicem discipuli hesitantes de  quo diceret.


L. 269[I] M. 280 R. 162 A. 122

Et querentes inter se, quis esset ex eis qui hoc facturus esset.


A. 123[X]

Erat ergo recumbens unus ex discipulis eius in sinu Iesu, quem diligebat iehsu.

[AUGUST.] Quid dixerit in sinu, paulo post ait, ubi dicit supra pectus Iesu. Ipse est Ioannes, quem diligebat iehsu non plus omnibus, sed familiarius, ut adolescentem, ut cognatum, ut uirginem, in quo formam contemplatiuorum proposuit. [AUGUST.] Erat enim consuetudo, ut scriptor gestorum cum  ad se ueniret, tanquam de alio loqueretur. Per sinum significatur secretum, de quo bibit diuinitatis sacramentum.

Innuit ergo huic Simon Petrus, et dicit ei: Quis est de quo dicit? Itaque cum recubuisset ille supra pectus Iesu, dicit ei: Domine, quis est? Respondit iehsu: Ille est cui ego intinctum panem porrexero.

Interrogat Petrus Ioannem non uerbis, sed nutu corporis, Ioannes Dominum familiari consilio, cui submissa uoce exprimit proditorem.


A. 124[IX] L. 262

Et cum intinxisset panem, dedit Iude Simonis Iscariotis. Et post buccellam tunc introiuit in illum Satanas.

 Dominus per buccellam tinctam suum exprimit traditorem, fortassis per panis tinctionem, illius significans fictionem. Non enim omnia que intinguntur abluuntur, sed nonnulla tinguntur ut inficiantur. Si autem bonum aliquod hec tinctio significat, eidem bono ingratum non immerito secuta est damnatio. Nota quia intrauerat Satanas in cor Iude, quando pactus est cum Iudeis pretium de sanguine Domini, ut ait Lucas. uenerat ergo ad cenam, habens diabolum in cogitatione; post panem uero intrauit in eum, non ad hoc ut alium tentaret, sed ut proprium possideret. [AUGUST.] Intrat enim in cor, immittendo iniquas persuasiones cogitationibus iniquorum. Sed nunc intelligere debemus a diabolo Iudam plenius esse possessum, sicut apostoli  qui iam post resurrectionem acceperant Spiritum sanctum insufflante Domino et dicente? Accipite Spiritum sanctum , postea plenius acceperunt in die Pentecostes .


A. 125[X]

Dicit ei iehsu: Quod facis, fac citius.

[HILAR.] Non precepit facinus, sed predixit, dans in se potestatem, ut quia uoluntatis crimen pro facto pensatur, inuidia perageret re, quod uoluntate iam faceret. Festinat Dominus in bonum salutis fidelium, quod Iudas operatur, sed non sibi. Multi quippe bonum ut Iudas faciunt, sed nichil proficis illis.

Hoc autem nemo sciuit discumbentium, ad quid dixerit ei. Quidam enim putabant quia loculos habebat  Iudas, quod dicit ei iehsu: Eme ea que opus sunt nobis ad diem festum, aut egenis ut aliquid daret.

[AUGUST.] Habebat Dominus loculos, oblata fidelium conseruans suorum necessitatibus. Tunc ecclesiastice pecunie forma est instituta, ut intelligeremus, quod precepit non cogitandum de crastino, non ad hoc fuisse preceptum, ut nichil pecunie seruetur a sanctis, sed ne Deo pro ista seruiatur, et propter inopie timorem iustitia deseratur.


M. 284[X]

Respondens autem Iudas qui tradidit eum, dixit: Nunquid ego sum, Rabbi?

 [AUGUST.] Ne tacendo se prodere uideretur, interrogat sicut alii. In hoc quod ait Rabbi, iungit affectum blandientis, et magistrum uocat, quasi excuset proditionem.

Ait illi: Tu dixisti.

Cogitando aliquid dicitur, iuxta illud: Dixerunt apud semetipsos. Constat itaque, quia Iudas corde dixit et ratum habuit se esse proditorem. Confutatur ergo cum audit: Tu dixisti; nec tamen aliis aperte exprimitur. Potest enim intelligi quasi Dominus diceret: non ego dixi.


A. 125[X]

Cum ergo accepisset ille buccellam, exiit continuo. Erat autem nox.

 [AUGUST.] Quia bono male usus est, hec presumptio peccata auxit, ut aperte a Domino recederet. Nox autem congruit sacramento: erat enim qui exiit, filius tenebrarum, faciens opera tenebrarum.

Cum ergo exiisset, dicit iehsu: Nunc clarificatus est Filius hominis et Deus clarificatus est in eo. Si Deus clarificatus est in eo, et Deus clarificabit eum in semetipso, et continuo clarificabit eum.

Exeunte Iuda pro quo dicebatur, non estis mundi omnes, remanserunt soli mundi cum suo mundatore. In hoc significata est clarificatio Christi, in qua separatis malis, manebit in eternitate cum sanctis. Cum enim transibit mundus, nemo in populo Christi remanebit immundus. Et quia res significantes tanquam significate appellantur, ut petra non dicitur,  significabat Christum, sed erat Christus; ita non dicit, nunc significata est clarificatio, sed clarificatus est Filius hominis, id est, Deus clarificatus est in eo, quia hec est clarificatio Filii hominis. Quod quasi exponens, subdit: Si Deus clarificatus est in eo, quia non uenit facere uoluntatem suam, sed Patris; et Deus glorificabit eum in se Deo, et continuo fiet hec glorificatio. Statim namque post mortem resurget humana natura immortali eternitate, in quo apparebit Deum habere in se, qui eam resuscitabit. uel quia mox futura quasi iam facta reputantur, potest et ita intelligi: Ecce traditor inducit mercatores mortis, flagella, crucem, sed gloria triumphantis est hec. Nunc clarificabitur Filius hominis, quia sancti qui in tenebris exspectant, uidebunt  Deum, anima eius ministrante quam cito exspirabit. Et hoc est, quod dicit Deum clarificari in eo. Si Deus clarificabitur in eo, id est, in membris eius, ut expositum est, constat quia Deus et glorificabit eum in seipso, et continuo glorificabit, ne differatur eius immortalis resurrectio ut aliorum.



CAPUT CLuI.


M. 284[I] R. 165 L. 266 A. 67

Cenantibus autem eis, accepit iehsu panem, et benedixit, ac fregit, deditque discipulis suis, dicens: Accipite et comedite. Hoc est corpus meum, quod pro uobis datur.

[HIERON.] Postquam typicum pascha fuerat impletum,  et agni carnes cum apostolis comederat, assumit panem qui confortat cor hominis, et ad uerum pasche transgreditur sacramentum, ut quomodo in prefiguratione eius Melchisedech summi Dei sacerdos panem et uinum fecerat, ipse quoque in ueritate sui corporis et sanguinis representaret. Beda in Marcum: »Panem gratia certi sacramenti, priusquam frangeret, benedixit; quia naturam humanam quam passurus assumpsit, gratia diuine uirtutis impleuit. Benedixit et fregit, quia hominem assumptum ita morti subdere dignatus est, ut ei diuine immortalitatis inesse potentiam demonstraret per citam resurrectionem.« Idem in Lucam: »Finitis pasche ueteris solemniis, que in commemorationem antique liberationis de Aegypto agebantur,  transiit ad nouum pascha, ut pro carne et sanguine agni, sue carnis et sanguinis sacramentum in pane et uino monstraret. Frangit panem quem porrigit. ut ostendat corporis sui fractionem non sine sponte sua futuram. Quod ait discipulis, tale est: Accipite et mente et corpore, comedite et fide et ore, seruantes in corde pretium redemptionis uestre, uidelicet corpus meum quod pro uobis datur.«


M. 285[II] R. 166 L. 267

Et accipiens calicem gratias egit, et benedixit et dedit eis, dicens: Bibite ex hoc omnes. Hic est sanguis meus Noui Testamenti, qui pro uobis et pro multis effundetur in remissionem peccatorum.

[BEDA.] Accipiens calicem, gratias egit. Ob hoc  nimirum, quia uetera transitura erant, et noua uentura. Utique Patri gratias egit, nobis tribuens exemplum glorificandi Deum in omni bona inchoatione. uel ita: Accipiens calicem passionem suam prefigurantem, gratias egit de redemptione humano generi collata per illam. Gratia enim, non meritis saluati sumus a Deo. Pater igitur quid unusquisque facere debeat in flagello proprie culpe, quandoquidem Patri equalis, equanimiter tulit flagella culpe aliene. Hinc est quod ait: Bibite ex hoc omnes, et ore et corde, ut sitis participes passionis mee. Unde apostolus: Si compatimur, et conregnabimus . Benedixit Dominus calicem eadem celesti benedictione qua et panem; quia passionem  suam constituit hostiam sufficientem, qua mundus Deo reconciliatur. Unde Apostolus: Mihi absit gloriari, nisi in cruce Domini nostri Iesu Christi . Hic est, inquit, sanguis meus, Noui Testamenti confirmator. uetus autem Testamentum hircorum et uitulorum fuit sanguine dedicatum. Igitur quia impossibile est sanguine hircorum peccata tolli , necessario effunditur sanguis Christi in remissionem peccatorum. Pro multis effunditur, quia non omnes emundat, quamuis emundare omnes sufficeret, si fide ac dilectione et sacramentorum participatione uirtutem eius attingerent.

Dico autem uobis, non bibam amodo de hoc genimine uitis, usque in diem illum, cum illud bibam uobiscum nouum in regno Patris mei.

 De carnalibus transit ad spiritualia. Testatur Scriptura populum Isrel appellatum esse uineam. Dicit ergo Dominus se de hac uinea non bibiturum, nisi in regno Patris sui. Regnum Patris, fidem puto esse credentium. Unde apostolus: Regnum Dei intra uos est . Attendite dictum esse Patris, non Dei. Omnis pater nomen est filii. Cum enim crediderint in Deum Patrem, et adduxerit eos Pater ad Filium, tunc de uino eorum bibet Dominus, et in similitudinem Ioseph inebriabitur cum fratribus suis . Sensus est: Deinceps non delectabor in sacrificiis Synagoge, donec credat in Patrem meum et in me, et in Ecclesia fideliter immolet sacrificium carnis mee et sanguinis mei. Quod cum fecerit, tunc bibam, hoc est, delectabor  uobiscum in renouatione sua per fidem Ecclesie. Beda in Marcum: »Passurus Dominus, ait: Iam non bibam de genimine uitis. Ac si aperte dicat: Non ultra carnalibus ceremoniis delectabor, in quibus carnalis agnus locum tenet. Aderit enim tempus, me resurgente, cum ego sublimatus in gloriam uite immertalis, uobiscum fungar de salute huius populi fonte gratie spiritualis regenerati.« Idem in Lucam: »Potest simpliciter accipi, quod ab hora cene usque ad tempus resurrectionis, uinum bibiturus non esset. Postea namque manducauit et bibit, ut ait Petrus Apostolus: qui manducauimus cum illo, postquam resurrexit a mortuis .« Multo tamen consequentius intelligitur, ut neget se ultra gustaturum typicum potum, donec manifestata gloria  resurrectionis, regni Dei fides mundo adueniat.


L.

Hoc facite in meam commemorationem.

Hoc exponit Apostolus, dicens: Quotiescunque manducatis panem hunc et calicem bibitis, mortem Domini annuntiate donec ueniat . [HIERON.] Hanc ultimam memoriam nobis reliquit quemadmodum si quis peregre proficiscens, aliquod pignus ei quem diligit, relinquat, ut quotiescunque illud uiderit possit et eius beneficia et amicitia memorari. Quem si ille perfecte dilexit, sine ingenti illud desiderio uel fletu non potest uidere. Ideo hoc Saluator tradidit sacramentum, ut per hoc semper commemoremur,  quia pro nobis mortuus est. Nam et ideo cum accipimus, a sacerdotibus commonemur, quia corpus et sanguis est Christi, ut non simus ingrati tantis eius beneficiis. Beda in Lucam: »Panis corpus Christi mystice intelligitur, uinum uero sanguis. uerum quia et nos in Christo, et in nobis Christum manere oportet, uino Dominici calicis aqua miscetur. Unde Ioannes: Aque populi sunt . Et ideo ne diuidamur a Christo, non licet offerri uel aquam solam uel uinum solum, sicut nec granum frumenti solum sine aque admistione in panem. Quod si quem mouet, cum cenatis Saluator apostolis suum corpus ac sanguinem tradiderit, quare nos ieiuni eadem sacramenta percipiamus; audiat quia tunc necesse erat typicum pascha consummari, et  sic ad uerum Pascha transiri, nunc autem in honorem tanti sacramenti placuisse magistris Ecclesie, primo nos Dominice passionis participatione muniri, et spiritualibus epulis satiari, deinde terrenis dapibus corpus refici.« [AUGUST.] Lucas de calice preoccupauit ante benedictionem panis, et postea repetendo ordinauit aliorum ordine. Quod uero post calicem datum, traditorem commemorat, pretermissa recapitulare uidetur. Probat enim Hilarius super Mattheum, proditorem discessisse priusquam mysterium corporis et sanguinis a Domino discipulis daretur. Tunc enim bibentes calicem Domini postea secum habituri erant in regno Patris, ad quod Iudas dignus non fuerat. Bibentibus etiam, nullum excipiens, dixit: Sanguis meus effundetur pro uobis. Sed  in aliis excepit, dicens, pro multis. uerumtamen quia simul potuerunt fieri que simul dici non possunt, ordo huius libri nil repugnat existimantibus Dominum distribuisse sacramentum corporis et sanguinis sui, antequam per buccellam tinctam suum exprimeret traditorem. Nunc autem gratia tanti sacramenti, quod per excellentiam dicitur eucaristia, id est, bona gratia, uideamus sacramenta instituta esse propter eruditionem, humiliationem, exercitationem. Eruditio est, quod mens per uisibilia promouetur ad inuisibilia intelligenda. Magna quoque humilitatis exhibitio est in istis uisibilibus et homine multum inferioribus, a Deo salutem querere, quam superbia perdidit. Cum enim non possit homo esse sine exercitatione, ut remoueretur a mala et superflua,  et exerceret se in bona, instituit Deus sacramenta et eorum certa loca, ut in ecclesia audiatur missa, suscipiatur eucaristia et similia. Consistit autem sacramentum in rebus, factis, dictis. Res autem sacramentales sunt, ut aqua, oleum, et similia. Facta, ut baptizandorum submersio, insufflatio. Dicta, uelut sancte Trinitatis inuocatio.

Et notandum quanta sit conuersio in rebus sacramentalibus ex uirtute diuine consecrationis. Indifferenter enim se habent ad communes usus ante consecrationem; sed uirtus nimirum diuine benedictionis omnino conuertit eas ad spiritualia. Hinc est iuxta censuram canonum, quod aqua baptismatis usu spirituali expleto effunditur in diuersorio;  chrisma et eucaristia pro uetustate cremantur, etiam ligna dedicate Ecclesie in laicorum opera non admittuntur: et sic de ceteris. Unitas quoque cuiusque sacramenti attendenda est, quia una Ecclesia in unitate fidei unum Deum colit; uno baptismo, licet in diuersis locis et diuersis temporibus regeneratur; una confirmatione contra aduersa munitur; una hostia salutari precipue Christo unitur, quando sacramentum passionis illius cum ore ad redemptionem sumitur, ad imitandum quoque intenta mente cogitatur. Sic enim sanguine Christi corpus et animam linimus, quia sanguis agni super utrumque postem domus liberauit Hebreos ab angelo exterminatore . Igitur sacramento altaris diligenter attendenda sunt,  institutio, causa institutionis, sacramentum, res sacramenti, modus consecrandi, modus sumendi, comestio spiritualis. Institutio est: Hoc facite in meam commemorationem. Causa institutionis triplex est, ut scilicet memoria Dominice passionis habeatur, ut spiritus hominis purgetur et reficiatur, ut infirmitas humana contra frequentes lapsus roboretur et muniatur. Sacramentum triplex est, quia in pane et uino et aqua. Et est panis, sacramentum Dominici corporis, illud uero incarnate diuinitatis. Est, inquit Apostolus, magnum pietatis sacramentum, quod manifestatum est in carne . Unde Augustinus: »Illud corpus uisibile et palpabile, sacramentum est inuisibilis forme, id est, panis celestis quo uiuunt angeli. Cum enim nichil in  corpore gesserit anima Christi, nisi quantum uerbum cui unita est inspirabat, quis non uidet corpus esse sacramentum inhabitantis Deitatis?« uinum autem sacramentum sanguinis est, in quo intelligitur anima. Aqua uero uel illius aque, que fluxit de latere Christi, uel fidei Ecclesie, ut neque Christus sine Ecclesia, neque Ecclesia sit sine Christo, sed eius carni et anime uniatur et conformetur. Amplius: Panis est sacramentum corporis Christi, quod est Ecclesia. Unde Hieronymus in Marcum: »Accepit iehsu panem, figurans corpus suum pane, quod est Ecclesia presens, quod accipitur in fide, benedicitur in numero, frangitur in passionibus, datur exemplis, sumitur doctrinis. Format sanguinem suum in calice, uino et aqua mistis, ut alio  purgemur a culpis, alio redimamur a penis. Sanguine namque agni domus seruantur a percussione angeli, et aqua maris Rubri exstinguuntur inimici, que sunt mysteria Ecclesie Christi. Tres enim testes sunt aqua, sanguis et spiritus . Aqua ad lauacrum, sanguis ad pretium, spiritus ad resurrectionem.« Amplius: Panis est sacramentum caritatis, uinum spei, aqua fidei. Sine quibus, scilicet fide, spe, caritate, unitas et conformitas Christi non potest esse. Est igitur res sacramenti hec tripartita Christi conformitas in unitate corporis Ecclesie, et ipse Christus, qui similiter tripartita ratione comprehenditur, secundum humanam naturam, ex anima rationali et humana carne subsistens;  secundum diuinam, ex uerbo utriusque in unitate persone coniunctio. Sed hic distinguendum est, quia Christi uisibilis forma, nobis modo inuisibilis res est uisibilis sacramenti altaris; et inuisibilis forma celestis panis, quo uiuunt angeli, res est uisibilis et palpabilis forme Christi. Est itaque Christus et sacramentum et res sacramenti.

Notandum quia predicta conformitas Christi et Ecclesie pariter et caro sanguis Christi appellatur, eo quod sit proprius effectus incarnationis uerbi et finalis causa Dominice passionis. Hinc Hieronymus Paule et Eustachio in Epistolam ad Ephesios: »Dupliciter sanguis Christi et caro intelligitur, uel spiritualis illa atque diuina, et de qua ipse dicit: Caro mea uere est cibus, et sanguis meus uere est  potus ; et: Nisi manducaueritis carnem meam, et sanguinem meum biberitis, non habebitis uitam eternam ; uel caro et sanguis que crucifixa est, et qui militis effusus est lancea.« Idem ad Ebidiam in libro duodecimo Questionum: »Audiamus panem quem fregit Dominus discipulis corpus eius, et uinum sanguinem eius. Dominus ipse est conuiua et conuiuium, ipse comedens et qui comeditur; illius bibimus sanguinem, et sine ipso portare non possumus.« Quotidie in sacrificiis eius de genimine uitis uere et uinea Soreth, que interpretatur electa, rubentia musta calcamus, et nouum uinum ex his bibimus in regno Patris, id est, in Ecclesia, non in uetustate littere, sed in nouitate spiritus, cantantes canticum nouum, quod nemo  potest cantare nisi Ecclesia. Quotquot in Christo baptizamur, panem comedimus angelorum, et audimus Dominum predicantem: Meus cibus est, ut faciam uoluntatem eius qui misit me . Faciamus igitur uoluntatem eius qui misit nos Patris, et Christus nobiscum bibet in regno Ecclesie sanguinem suum. Modus consecrandi pertinet ad gradum sacerdotii, ad locum ueri sacrificii, qui scilicet non est extra Catholicam Ecclesiam, et ad ipsius sermonem Domini. Est enim sacerdotis, uerba Domini proferre cum intentione consecrandi, et in persona Ecclesie, dicere: offerimus. Modus etiam sumendi tripliciter diuiditur. Comestio enim alia fit ore, et est sacramentalis; alia fit corde, et est realis; alia fit ore et corde: in altero [fit] sacramentum,  in altero res sacramenti. Sola sacramentalis, tantum malorum est, qui etsi sub uisibili specie elementorum corpus Christi accipiant, tamen quia nec uere credunt, nec diligunt, pani celesti couniri non possunt. Sola realis, bonorum est tantum, qui etsi sub uisibili sacramento carnem Christi non sumant, tamen fide et dilectione panem celestem manducant, et ei couniuntur. Unde Augustinus: »Quid paras dentes et uentrem? Crede et manducasti. Realis uero et sacramentalis comestio iunguntur, cum accipientes in pane quod pependit in ligno, accipientes in calice quod manauit de latere, pertingunt mente usque ad esum panis uite. Oris, inquam, perceptio et incorporatio,  que est in assumendo eucaristiam, sacramentum est comestionis cordis: qua, sicut uerbis Hieronymi predictum est, manducamus cum Domino carnem suam, et bibimus cum eo sanguinem suum. Hoc est, per efficaciam carnis sue et sanguinis sui manemus in eo, et ipse in nobis. Itaque alii accipiunt corpus Domini ad mortem, quia non attingunt panem uite, alii accipiunt ad uitam, quia couniuntur cum uerbo uite. In comestione spirituali septem debent considerari: fides, cogitatio, intelligentia, memoria, amor, imitatio, adhesio. Homo quippe qui comedit, prius buccellam panis sumit, et inde ponit in os et dentibus terit, et per saiiuam de capite descendentem, fit cibus ille glutibilis, et sic in uentrem descendit: inde corpus  roboratur, et spiritus sustentatur. Buccella panis est portio fidei, quam ponit Deus in ore cordis. Hanc sequitur cogitatio, que inquirit, terit, apud se frequenter reuoluit. Deinde intelligentia, que panem tritum glutibilem reddit. Cum auxilio saliue, id est, gratie descendentis de capite Christo per intelligentiam, transit et descendit in uentrem, id est, memoriam, memoria nutrit amorem, amor ducit ad imitationem, imitatio facit plenam adhesionem. Unde qui adheret Deo, unus spiritus est cum eo . Hoc pane confirmatus homo potest calicem bibere, id est passionem sustinere, et cibum potus sequitur. Calix est passio in manu Domini, et cito transit passionis impetus, sicut potus cito transigitur. Predicta comestione roboratus  occurrit et proponitur calix, hunc uidentes desiderant et sitiunt. Primo est calix, deinde sitis, hanc sequitur potus, sitientes enim potant. Felix ebrietas sequitur potum, per quam homo a terrenis alienatus, celestibus confirmatur. Inebriationem sequitur dormitio, dormitionem quies. Multi enim dormiunt, qui non quiescunt. Quietem sequitur uita eterna, ut obtineat in ipsa re quod iam habet in spe.

Sane tria distingui oportet, que et sancti doctores communiter asserunt, et Ecclesia firmiter tenet. Unum est, quod panis et uinum per consecrationem uertuntur in uerum corpus et sanguinem Christi. Transit itaque esca corporis in escam anime, cibus uentris in cibum mentis fidelis et spiritualis;  quapropter uiaticum appellatur. Sed Apostolo teste: Quicunque manducauerit panem uel biberit calicem Domini indigne, reus erit corporis et sanguinis Domini ; et ita: Iudicium sibi manducat et bibit . Hieronymus supra illud Apostoli. »Si in linteo uel in uase sordido nullus mittere audet, quanto magis in corde polluto, quam immunditiam Deus super omnia exsecratur? Nam et Ioseph iustus propterea in sindone munda et noua inuoluit, quia prefigurabat corpus Domini accepturos tam mundam mentem debere habere quam nouam. Secundum est, quod uisibiles species panis et uini sensibus nostris subiacent eque post consecrationem ut ante. Oculis enim sine omni delusione cernimus et formam et colorem tam panis quam  uini, gustu et odoratu absque fallacia probamus saporem, tactu calidum uel frigidum, molle uel durum sentimus, auribus fractionem percipimus. Unde Ambrosius: »Nihil falsum putandum est in sacrificio ueritatis, ueluti fit magorum prestigiis, ubi delusione quadam falluntur oculi, ut uideatur esse quod non est, omnino.« Prestigium autem quasi prestigium dicitur, eo quod prestingat aciem oculorum, cuius inuentor Mercurius dicitur fuisse. Tertium uero est, quia corpus Christi in humana forma impassibili, incorruptibili, localiter et inuisibiliter in celo est, quousque in iudicio omnibus appareat. Hinc Hieronymus in minori Breuiario psalmo centesimo trigesimo octauo: Exsurrexi et  adhuc tecum sum: »Tempus significat, quo adhuc est ad dexteram Patris, donec ueniat iudicare uiuos et mortuos.« Augustinus in Canticum graduum psalmo centesimo uigesimo septimo: »Absens est, qui nobis dedit arrham sanguinis sui, id est, Christus sponsus noster, sed absens corpore, presens maiestate.« Idem septuagesimo quinto capitulo Ioannis: »Sursum est Dominus, sed etiam hic est ueritas. Corpus enim Domini in eo resurrexit uno loco esse potest, ueritas eius ubique diffusa est.« Idem psalmo septuagesimo quinto: »Si fratrem uel Filium secundum diuinitatem cogitas, ubique presens est. Si autem Filium sic intelligis, quomodo uisus est in carne inter homines, et crucifixus, et resurrexit, ascendit in celum, et in circuitu  eius sunt angeli.« Tenet igitur Ecclesia corpus Domini localiter esse in celo; tenet uerum corpus Domini quod pependit in ligno, super altaria esse. Corpus Christi impassibile est, inuiolabile est, mors ei ultra non dominabitur, uerum corpus Christi manibus sacerdotum sensualiter tractatur, frangitur, in singulis portionibus totum suscipitur et integre. Corpus Christi incorruptibile est; iterum, corpus Christi dentibus atteritur et transglutitur. Lege fidem Berengarii, quam sibi firmauit Ecclesia sub Nicolao papa, et ita esse inuenies. Igitur salubri consideratione ueritatis interpretatio perquirenda est: absit enim quod sancta Ecclesia contraria credat, cum talia predicat: Deus est simplex et incorporea natura, Deus est homo, Deus  ipsa eternitas est, Deus de uirgine natus est, Deus est immortalis, Deus in cruce mortuus est, Deus est immensus, Deus in sepulcro iacuit, Deus est immutabilis, illocalis, Deus a morte surrexit, celos ascendit. Hic ex officio commentatoris, uel ad eligendum, uel ad euitandum plurima proponentis, salua pace Ecclesie, quorumdam notabimus opiniones. uirtus enim sese diligit, aspernaturque contraria, nec uitare uitium nisi cognitum potest. Sunt nonnulli, imo forsan multi, sed uix notari possunt, qui cum damnato Berengario idem sentiunt, et tamen eumdem cum Ecclesia damnant. In hoc uidelicet damnant eum, quia formam uerborum Ecclesie abiiciens, nuditate sermonis scandalum mouebat. Non sequebatur, ut dicunt, usum Scripturarum, que  passim res significantes tanquam significatas appellant, presertim in sacramentis, ut eorum uirtutes exprimant. Alii uero latenter imponunt, quod non intelligant tropos et figuratas locutiones, ideoque miserabili morte anime signa pro rebus accipiant. Illud quoque maxime derident quod panis et uini species quidam dicunt in ere apparere; quidam uero sensus corporeos falli, post conuersionem panis et uini in carnem et sanguinem Christi. Egregius autem quidam uersificator sane sensit, et dixit:

Melchisedech Domino panem uinumque litauit.
Christus idem statuens, pactum uetus euacuauit.
Inter utrumque diu fuit alter sacrificandi
Ritus, et obtinuit uim qualemcunque piandi.
 Agnus enim legis, carnales diluit actus.
Agnum presignans, qui nos lauat hostia factus.
Hoc semel oblato, cursum prior ille peregit.
Quodque fuit signum, presens effectus abegit.
Quis locus aurore, postquam sol uenit ad ortum?
Quis locus est uotis, teneat cum nauita portum?
Lex aurora fuit, bos et capra, uota fuere.
Crux sol, crux portus, hec est, ea preterire.
Crux clausit templum, crux soluit enigmata legis.
Sub cruce cessat ephod, et deficit unctio regis.
Hircus, ouis, passer, ueruex et adeps uitulorum,
Nil preconantur, Deus hostia, finis eorum.
Parcat Hebreus oui, caro carnes abstulit are.
Est pecudum, pecudes post Christum sacrificare,
Mortuus ille semel, licet ultra non moriatur.
 Idem quotidie sine uulnere sacrificatur.
Panis in altari, Deus in cruce nil dubitetur
Hec uerbo uite fieri uita ipsa fatetur,
Que uegetet mentem, nisi Christus inania sanxit,
In Christi carnem panis substantia transit.
Hec in carne nichil carnale, nichilue cruentum.
Spiritus hic tangit, uidet, accipit ad monumentum
Ordo sacer, bona traditio, pia uictima panis.
Unde procul facinus, procul horror et usus inanis.
Secretum felix, nona uirtus, utile sacrum,
Quo factus sanguis liquor est in tale lauacrum.
Nam quia peccantes medicina semper egemus,
Hanc pro peccatis medicinam semper habemus.
Hec datur ad uitam, sed si reus hunc uerearis,
Qui Patris ad dextram sedet, et mactatur in aris,
 Ecce uides in lege typos et signa perisse,
Ad propriumque caput tria sacramenta redisse.


L. 273[X]

Ait autem Dominus Simoni: Simon, ecce Satanas expetiuit uos, ut cribraret sicut triticum. Ego autem rogaui pro te, ut non deficiat fides tua.

[BEDA.] Docet Dominus nullius fidem a diabolo tentari, nisi Deo permittente. Satanas expetit bonos ad cribrandum, hoc est, anhelat ad afflictionem eorum. Dominus rogat pro Petro, non ut non tentetur, sed ut post lapsum negationis ad statum pristinum resurgat. Est enim sanctis utile, tentationibus examinari, ut uel tentari quam fortes fuerint, appareant, uel cognita per tentationem sua infirmitate,  fortiores fieri discant, et sic cum probati fuerint, accipiant coronam uite.


L. 274[IX] A. 229

Et tu aliquando conuersus, confirma fratres tuos.

Exemplo tue penitentie confirma fratres tuos ne desperent, post peccatum conuersi ad me.


A. 125[X]

Filioli, adhuc modicum uobiscum sum.

Antequam moriar, in hac infirmitate carnis uobiscum modicum ero, nam post resurrectionem non ero uobiscum in consortio infirmitatis humane.

Queretis me, et sicut dixi Iudeis, quo ego uado,  uos non potestis uenire, et uobis dico modo.

Hoc est, modo non potestis. Iudeis autem cum diceret, non addidit, modo. Ut autem aliquando me sequamini, moriendo pro iustitia, ueniendo ad uitam immortalem, uersare mandata.

Mandatum nouum do uobis, ut diligatis inuicem, sicut dilexi uos, ut et uos diligatis inuicem.

Nonne in ueteri lege erat, diliges proximum tuum tanquam teipsum? Cur ergo nouum hic dicitur? Quia innouat obedientem ista dilectio, quam Dominus ut a carnali dilectione distingueret, addidit: Sicut dilexi uos. Illud maius mandatum, quo precipimur diligere Deum ex toto corde, uidetur hic pretermissum. Sed bene intelligentibus utrumque inuenitur in singulis. Quid enim Deus dilexit in nobis, nisi ut  haberemus eum? Nihil diligit medicus in egris nisi salutem quam cupit reuocare.

In hoc cognoscent omnes quia mei discipuli estis, si dilectionem habueritis ad inuicem.

 Alia munera mea habent etiam non mei, naturam uidelicet, uitam, sensum, rationem, fidem; sed quoniam caritatem non habent, ut cymbala concrepant, et nichil eis prodest. Hic est fons, in quo alienus non communicat.


A. 126[I] M. 189 R. 170 L. 275

Dicit ei Simon Petrus: Domine, quo uadis? Respondit ei iehsu: Quo ego uado, non potes me modo sequi; sequeris autem postea.

Audita dilectionis uia, qua sequendus est Dominus,  dicit Petrus ut sequi paratus: Domine, quo uadis? Sed qui totum nouit, docet eum ne presumat, quia nondum est indutus uirtute ex alto.


M. 287[Iu] R. 168 A. 112

Tunc dicit illis iehsu. Omnes uos scandalum patiemini in me in ista nocte.

Predicit quod passuri sint, ut cum passi fuerint, non desperent: Signanter addidit, in ista nocte; quia in tenebris scandalizati sunt sicut ebrii. Nos uero dicamus: Nox precessit, dies autem appropinquauit .


M. 278[uI] R. 169

Scriptum est enim: Percutiam pastorem, et dispergentur  oues gregis. Postquam autem surrexero, precedam uos in Galileam.

[HIERON.] In Zacaria propheta scriptum est ex persona prophete ad Deum: Percute pastorem . Postulat passionem Domini. Pater respondet: Percutiam pastorem. Precibus enim sanctorum Filius a Patre mittitur et percutitur, id est, incarnatur, et patitur, et disperguntur oues, pastore capto. Resurrectio promittitur, ut spes non exstinguatur. Consolatio enim predicitur, ubi clarificatum resurrectione uidebunt, qui mesti locum passionis audierant.


M. 289[I] R. 170 L. 275 A. 125

Respondens autem Petrus, ait illi: Et si omnes  scandalizati fuerint in te, ego nunquam scandalizabor, L. qui tecum paratus sum et in carcerem et in mortem ire. A. Animam meam pro te ponam.

[HIERON.] Non est temeritas Petri, sed ardens affectus erga Saluatorem.

Respondit iehsu: Animam tuam pro me pones? M. R. L. A. Amen dico tibi, quia in hac nocte antequam gallus cantet, ter me negabis.

[AUGUST.] uoluntatem suam iactabat infirmus, sed aspiciebat ualetudinem medicus. Trina Petri negatio, si post primum galli cantum inciperet, falsum dixisse uiderentur Mattheus, Lucas, Ioannes, qui dixerunt quod antequam gallus cantaret, eum Petrus esset negaturus. Rursus, si trinam negationem peregisset, antequam gallus cantare inciperet, superfluo  narrasset Marcus ex persona Domini, priusquam bis gallus uocem dederit, ter me es negaturus. Ergo quia ante primum galli cantum cepta est illa trina negatio, non attenderunt illi tres quando compleretur, sed quando cepta esset, quanquam in animo eius ante primum galli cantum tota possit intelligi. Quanquam enim uerbis negantis ante primum cepta, ante secundum autem galli cantum peracta sit tota illa trina negatio, tamen timore Petri ante primum tota concepta est. Nec interest quantis horarum interuallis trina uoce enuntiata sit, cum cor negantis ante primum galli cantum tota possederit. Tam magna scilicet formidine imbutum erat cor eius, ut posset Dominum non solum semel, sed iterum et tertio interrogatus negare. Et quomodo iam mechatus est mulierem in  corde suo, qui eam uiderit ad concupiscendum , sic Petrus tantum timorem conceperat in animo, ut perdurare posset usque ad tertiam Domini negationem. Ideo quoque tota trina negatio ei tempori deputanda est, in quo trine negationis sufficiens timor eum inuasit. Ex quo etiam si post primum galli cantum uerbis inciperet negare, nichil tamen contrarietatis inesset. Non igitur mouere debet, quia trina negatio ante primum galli cantum cepta est, et post primum peracta est, tanquam si alicui diceretur: Hac nocte antequam gallus cantet, ad me scribes epistolam, in qua mihi ter conuiciaberis. Utique si eam ante primum galli cantum scribere inciperet, et post primum galli cantum finiret, non  ideo dicendum esset falso fuisse predictum.


M. 290[uI] R. 170

Ait illi Petrus: Etiamsi oportuerit me mori tecum non te negabo. Similiter et omnes discipuli dixerunt.

[HIERON.] Animus sine pennis in altum uolare nititur, sed corpus aggrauat animam, ut timore humane mortis Domini timor superetur. Petrus tamen non mentitur, quia uerum esse credit quod promittit. Mentitur autem qui falsum significat cum uoluntate fallendi.



CAPUT CLuII.


A. 127[X]

Non turbetur cor uestrum, creditis in Deum, et in me credite.

 [AUGUST.] Ne mortem tanquam homines timerent et ideo turbarentur, consolatur eos, Deum etiam se esse contestans. Quasi dicat: Mortem metuitis huic forme serui, non turbemini, quia Deus suscitabit illam.

In domo Patris mei multe mansiones sunt.

Merito turbabantur, quandoquidem fidentiori dictum erat quia negaret Dominum. Sed cum audiunt de mansionibus celi, a perturbatione recreantur, certi post pericula se apud Deum mansuros pro meritis suis, quod significant multe mansiones. Alia est enim gloria solis, alia lune, alia stellarum, differt enim stella a stella in gloria . Proinde respuendi sunt, qui putant ideo dictum multas mansiones, quia extra regnum celorum est aliquid ubi maneant innocentes beati, qui sine baptismo de hac  uita migrauerunt, hec autem fides non est catholica.

Si quominus dixissem uobis, quia uado parare uobis locum.

[ALBINUS.] Quominus, id est, non. Si alicubi nisi in domo Patris, id est, in iustis mansiones essent, dixissem uobis. Sed sciatis quia uado modo locum uobis parare moriendo, resurgendo, et in celos ascendendo. Hieronymus contra Iouinianum: »Si non mansiones multe essent apud Patrem, dixissem uobis, quia uado parare locum uobis.« Hoc est, si non unusquisque prepararet sibi mansionem ex propriis operibus, dixissem uobis. Et ideo non est meum parare uobis, sed uestrum; Iude nichil profuit paratus locus, quem suo uitio perdidit. Iuxta quem sensum  etiam illud intelligendum est, quod dictum est filiis Zebedei: Sedere a dextris meis uel a sinistris, non est meum dare uobis, sed quibus paratum est a Patre meo . Frustra, inquit, petitis quod in uobis situm est, et quod Pater meus preparauit dignis uirtutibus.

Et si abiero, et preparauero uobis locum, iterum uenio et accipiam uos ad meipsum, ut ubi sum ego, et uos sitis.

[AUGUST.] Ipse in seipso, ergo illi futuri erant in ipso. Ipse enim est uita eterna, in qua futuri sumus. Abiit autem per absentiam carnis latendo, ueniet in iudicio apparendo, sed manet regnando, ut proficiamus bene uiuendo, et sic paratur locus. Abiens  quidem, sed non relinquens parat; quia subtrahit se et latet, ut sit fides de re que non est uisa, et inde est meritum fidei. Non sunt contraria quod dixit, mansiones multe sunt, et quod hic dicit, se iturum preparare locum. Nam et iste mansiones iam sunt predestinatione, et ita non sunt parande, et tamen parande sunt in operatione. Sic istud dictum est, quomodo propheta dicit, quia Deus fecit que futura sunt. Fecit predestinando, facturus est operando. Parat ergo Deus modo mansiones, mansionibus parando mansores. Per domum accipitur templum Dei, de quo Apostolus ait: Templum Dei sanctum est quod estis uos . Hoc est etiam regnum Dei, quod Filius traditurus est Patri. Unde Apostolus: Initium Christus, deinde qui sunt Christi in presentia eius,  deinde finis, cum tradiderit regnum, id est, redemptos suo sanguine, Deo et Patri . Tunc iusti fulgebunt sicut sol in regno Patris . Regnum fulgebit in regno, cum regno uenerit regnum, quod oramus dicentes: Adueniat regnum tuum . Iam uocatur regnum, sed tunc habebit potestatem regnandi, cum audiet: uenite, benedicti Patris mei, percipite regnum , id est, qui regnum eratis, et non regnabatis nisi in spe, uenite et regnate in re. Credenti colligitur meritum, uidenti redditur premium. Desiderium uisionis, preparatio est mansionis. Domine, para quod paras, nos scilicet tibi, et re nobis, ut sit multitudo mansionum, quod pro diuersitate meritorum, alius plus, alius minus, participes tui erimus.

 Et quo ego uado scitis, et uiam scitis.

Cum Christus in eadem persona sit Deus et homo, secundum hominem uenit ad homines, et secundum hominem glorificatum redit ad se Deum, qui est in Patre ueritas, et uita de uita.

Dicit ei Thomas: Domine, nescimus quo uadis, et quomodo possumus uiam scire? Dicit ei iehsu: Ego sum uia, et ueritas, et uita. Nemo uenit ad Patrem nisi per me.

Utrumque dixerat Dominus eos scire, quod Thomas dicit nescire. Nescit Dominus mentiri. Ergo sciebant quod se scire nesciebant. Nam si eum sciebant, et ipse est uia et ueritas et uita, totum istud sciebant. Ibat ad ueritatem et uitam, id est, ad seipsum, et ad Patrem per seipsum. Nos etiam imus per ipsum, et  ad Patrem, et ad ipsum. Miro et ineffabili modo qui nunquam dimisit se, uenit ad se. Accipite impar exemplum, utcunque ad intelligendum. Ego quantum attinet ad animum meum, cum hoc sim quod estis uos: si taceo, apud meipsum sum; si loquor uobis quod intelligatis, quodammodo ad uos procedo, nec me relinquo. Cum autem tacuero, quodammodo ad me redeo; et uobiscum maneo, si tenueritis quod audistis. Si hoc potest Dei factura, quid potest Deus Dei Filius? Ego sum, inquit, uia, ueritas et uita, quasi diceret: Qua uis ire, ego sum uia; quo uis ire, ego sum ibi ueritas. Ubi uis permanere? ego sum uita. ueritatem et uitam omnis homo cupit, sed uiam non inuenit. Ipsa uia ad te uenit, surge et ambula. Ambula moribus, non pedibus. Multi bene ambulant  pedibus, et male moribus. Aliquando bene ambulantes, preter uiam corruunt, ut quidam non Christiani. Bene currunt, sed non in uia. Si non tenent uiam, quantumuis bene ambulent, dolendum est. Melius in uia claudicare, quam preter uiam fortiter ambulare.

Si cognouissetis me; et Patrem meum utique cognouissetis, et amodo cognoscetis eum, et uidistis eum.

[AUGUST.] Notandum quod eorum aliqui eum sciebant, aliqui non, et nescientes argui dicens: Si cognouissetis me, utique et Patrem meum cognouissetis, quia ego sum ueritas in uero Patre. Illis autem qui Filium iam nouerant, dixisse intelligitur, et quo ego uado, scitis et uiam scitis, eisdemque subiungit illud  de Patre, amodo cognoscetis eum per me cognitum, et uidistis, inquit, eum propter omnimodam similitudinem, que illi cum Patre est, quem nondum uidebant. Et ad hoc ualet quod postea Philippo dicitur: Qui uidet me, uidet et patrem, non quod ipse sit Pater et Filius, ut dicunt Sabelliani et Patripassiani, sed quod tam similes sint Pater et Filius, ut qui unum nouerit, ambos nouerit. Solemus enim de simillimis duobus ita loqui, uidentibus unum, et uolentibus nosse alterum: uidistis istum? illum uidistis. Ergo qui uidet Filium oculis cordis, uidet et Patrem ei simillimum. uiderant isti quam simillimum Filium, sed monendi erant ut talem etiam Patrem intelligerent, et non dissimilem. [AUGUST.] Utique summa similitudo est, inter summam ueritatem et summe ueracem, inter  summam sapientiam, et summe sapientem, hoc est, inter Filium et Patrem. Est enim Deus Pater ueritate quam genuit, uerax; sapientia quam genuit, sapiens.

Dicit ei Philippus: Domine ostende nobis Patrem. et sufficit nobis. Dicit ei iehsu: Tanto tempore uobiscum sum, et non cognouistis me? Philippe, qui uidit me, uidit et Patrem. Quomodo tu dicis, ostende nobis Patrem? Non credis quia ego in Patre, et Pater in me est?

[AUGUST.] uideo quo animo dicas ostendi tibi Patrem; non queris alterum similem, sed illum putas meliorem esse me. Philippus inseparabiles separatim uult nosse, querens in Patre sufficientiam, et non in Filio, quia unus est de nescientibus Filium.  Qui et si scirent istum esse Filium, illum Patrem, non putabant Filium ex toto similem, sed Patrem meliorem, et ita nec Patrem nec Filium sciebant.

uerba que ego loquor uobis, a meipso non loquor. Pater autem in me manens, ipse facit opera.

Ergo et uerba sunt opera. Nam qui proximum loquendo edificat, bonum opus operatur. Hic dicunt Ariani: Ecce inequalis est Filius Patri, non a seipso loquens. Contradicunt Sabelliani, id est, Patripassiani: Ecce Pater ipse est Filius. Quid est, inquiunt, in me manens ipse fecit opera, nisi in me maneo ego qui facio? Nos autem dicimus, quia sic est equalis alter alteri, cum sint unum in substantia, ut tamen sit alter ex altero natura, et ei tribuit quod facit, de  quo ipse est qui facit.

Non creditis quia ego in Patre, et Pater in me est? Alioquin propter opera ipsa credite.

Si enim separati essemus, nullo modo inseparabiliter operari possemus.

Amen amen dico uobis, qui credit in me, opera que ego facio, et ipse faciet, et maiora horum faciet, quia ego ad Patrem uado.

Maiora horum faciet, id est, maiora, subaudis uirtute horum operum. uel genitiuum lege pro ablatiuo, more Grecorum. [AUGUST.] Maius fuit sanari umbra Petri , quam fimbria uestimenti Christi . Hoc fecit iehsu per se, illud per Petrum. Ergo utrumque fecit ipse, sed que opera tunc dicebat,  nisi uerba que loquebatur? Hec uerba illi audiendo credebant, uerumtamen ipsis postea euangelizantibus plures crediderunt quam ipsi essent. Et hec sunt sine dubitatione maiora. Nec hoc tamen ad solos apostolos dixit, quia non dixit, maiora horum facietis, sed dixit: Qui credit in me, maiora horum faciet. Quod ita intelligendum est: Non erit maior me, qui credit in me; sed ego maiora facturus sum per eum, ut ex impio iustus fiat, quam nunc faciam sine ipso. Non hic agitur de omnibus operibus Christi, qui omnia fecit. Maius tamen dico salutem animarum, quam celum et terram; quia his transeuntibus, salus remanebit iustorum. Non tamen in hoc audeo precipitare sententiam, ut dicam maius esse, salutem Christo operante, quam sunt angeli  et archangeli, qui sunt opera Christi. Intelligat qui potest, utrum maius sit iustos creare quam impios iustificare, cum hoc sit maioris misericordie. De uerbis iustitie que tunc fecit, est hic sermo, non de omnibus operibus eius.


A. 128[III] M. 216 R. 123

Et quodcunque petieritis in nomine meo, hoc faciam, ut glorificetur Pater in Filio.

Quodcunque petimus aduersus salutem nostram, non petimus in nomine Saluatoris. Itaque Dominus non faciens quod uidet peti contra salutem, potius se exhibet Saluatorem. Nouit enim medicus quid salutiferum, quid contra petat egrotus. Si uolumus ut faciat quod petimus, salutem nostram petamus.  Ut glorificetur Pater in Filio; subiecit: Ne quis putaret eum sine Patre aliquid facturum.

Si diligitis me, mandata mea seruate. Et ego rogabo Patrem, et alium Paracletum dabit uobis, ut maneat uobiscum in eternum, Spiritum ueritatis, quem mundus non potest accipere, quia non uidet eum, nec scit eum. uos autem cognoscetis eum, quia apud uos manebit, et in uobis erit.

Quomodo mandata seruabimus, ut eum accipiamus; quem nisi habeamus, mandata seruare non ualemus? Audi Apostolum: Nemo dicit Dominum Iesum nisi in Spiritu sancto . Quis Dominum Iesum dicit eo modo, quo Apostolus intelligi uoluit, nisi qui eum diligit? Multi dicunt uoce, corde autem et factis negant. Intelligamus ergo Spiritum  sanctum habere qui diligit, et habendo mereri, ut plus habeat, et plus habendo plus diligat. Habebant discipuli spiritum minus, et dandus eis erat amplius. Habebant occulte, accepturi erant manifeste. Proinde et habenti et non habenti promittitur, sed habenti ut plus habeatur. Non spiritus diuiditur, sed dona eius. Nam diuisiones donationum sunt, idem autem spiritus . Paracletus interpretatur aduocatus. Et de Christo dictum est: Aduocatum habemus apud Patrem Iesum Christum , qui pro nobis rogat obedientiam representando. Mundum hoc loco dixit, dilectores mundi, non habentes scilicet Spiritum ueritatis. Quidquid sub tempore est, uanitas est. Spiritus  autem ueritatis, id est, amor incommutabilis Deitatis, apud sanctos manebit, ita quod in illis erit ad cognoscendum, ad permanendum. Quamuis enim Dauid infirmitate superatus criminaliter peccauerit, sane tamen credidit ; proximum, si non effectu, saltem affectu dilexit; et forsitan Christum habuit in fundamento; habuit, id est, sic dilexit, quod si optio daretur ei, primum permitteret se interfici, quam Deum negaret, licet ad tempus in aliquo eum contemneret. Sancti cum peccant, lapis est motus, non euulsus. Cadat iustus, labatur iustus, resurgat iustus, melior erit. Sanctis enim omnia cooperantur in bonum .

Non relinquam uos orphanos, ueniam ad uos.

Hoc ideo adiecit, ne putaretur mittere Spiritum  sine se. Orphani pupilli sunt, sed illud Grecum, hoc Latinum. Unde in psalmo ubi legimus: Pupillo tu eris adiutor , Grecus habet orphano.

Adhuc modicum, et mundus iam me non uidet.

Mundus qui modo uidet oculis carnis, post modicum non uidebit, quia post resurrectionem noluit demonstrare carnem suam nisi suis. Sed et totum tempus modicum est, quo finito, auferetur impius ne uideat gloriam Dei, quam uidebunt iusti. Modicum autem dixit, quia quod prolixum uidetur hominibus, breuissimum est Deo.

uos autem uidebitis me quia ego uiuo, et uos uiuetis.

Quia ipsius mox futura fuerat resurrectio, posuit uerbum presentis temporis, quoniam illorum differetur  in finem, ait, uiuetis. Et tunc quando uiuent, manifeste cognoscent ea que modo credunt.

In illo die uos cognoscetis quia ego sum in Patre meo, et uos in me, et ego in uobis. Qui habet mandata mea, et seruat ea, ille est qui diligit me.

Qui habet in memoria et seruat in uita, qui habet in sermonibus et seruat in moribus, qui habet audiendo et seruat faciendo, ipse diligit me. Probatio dilectionis, exhibitio est operis. Unde Ioannes in Epistola sua: Qui dicit quia diligo Deum, et mandata eius non custodit, mendax est .


A. 129[I] M. 98 R. 96 A. 116

Qui autem diligit me, diligetur a Patre meo, et ego diligam eum, et manifestabo ei meipsum.

 Nunc ad hac diligit ut credamus, tunc ad hoc diliget ut uideamus: et hec uisio merces erit fidei.


A. 130[X]

Dicit ei Iudas, non ille Iscariotes: Domine, quid factum est quia nobis manifestaturus es teipsum et non mundo? Respondit iehsu et dixit ei: Si quis diligit me, sermonem meum seruabit, et Pater meus diliget eum, et ad eum ueniemus, et mansionem apud eum faciemus. Qui non diligit me, sermones meos non seruat.

Iudas iste est, cuius Epistola inter Scripturas canonicas legitur. Et Dominus respondit quia per dilectionem discernitur gens sancta a non sancta. Charitas enim facit unanimes in domo, in qua faciunt  Pater et Filius mansionem, qui donant et ipsam dilectionem. Erit itaque interna gloria, uisio et mansio non transitoria, sed eterna. Et hec erit manifestatio, de qua ille quesierat. uenit autem Deus ad hominem, dum homo uenit ad Deum. uenit homo credendo, obediendo, intuendo, capiendo; Deus uenit subueniendo, illuminando, implendo. [GREGOR]. uerumtamen in quorumdam corda uenit, et mansionem ibi non facit, quia per compunctionem Dei respectum percipiunt, sed in tentatione deficiunt.


A. 131[I] M. 98 R. 96 L. 116

Et sermo quem audistis, non est meus, sed eius qui misit me, Patris.

 [AUGUST.] Non est Filius minor Patre, sed non est a seipso. Nec istud est contrarium ad hoc quod dixit, qui non diligit me, sermones meos non seruat. Et fortasse propter aliquam distinctionem pluraliter dixit sermones. Hic autem dixit sermonem esse uerbum Patris quod erat in principio.

Hec locutus sum uobis, apud uos manens.

Adhuc manens corporali presentia, cito uobis auferenda, dixi hec de spirituali mansione. Illa in eternum beatificat liberatos, hec in tempore uisitat liberandos.


A. 132[X]

Paracletus autem Spiritus sanctus quem mittet Pater in nomine meo, ille uos docebit omnia, et suggeret  uobis omnia quecunque dixero uobis.

In nomine meo, id est, in notitia mei, uidelicet confitentibus me, mittet Pater Spiritum. uel ita: Mittet in nomine meo, id est, ad glorificationem mei in dilectoribus meis, uel in nomine meo, hoc est, in nomine Deitatis, quia unus Deus sumus ego et Pater et Spiritus sanctus. [AUGUST.] Ubi docet Spiritus sanctus, docet Pater et Filius, sed quoniam Trinitas est, oportebat singulas insinuari personas. [GREGOR.] Paracletus interpretatur aduocatus, quia quos repleuerit, exorantes facit. Unde Paulus: Ipse Spiritus postulat pro nobis gemitibus inenarrabilibus . Non ut minor postulat, sed ut nos ad postulandum inflammet. Idem Spiritus uocatur Consolator, quia, dum penitentibus ueniam  preparat, a tristitia mentem leuat. Quare dicit suggeret, cum suggerere soleat minoris esse? Quia aliquando suggerere dicitur subministrare, ut hic: non quod nobis scientiam ab imo inferat, sed ab occulto. Augustinus non habet, suggeret uobis omnia, sed commemorabit uos omnia, et ita exponit: Intelligere debemus, quod iubemur non obliuisci saluberrimos monitus ad gratiam pertinere, qua nos commemorat Spiritus.

Pacem relinquo uobis, pacem meam do uobis. Non quomodo mundus dat, ego do uobis.

Iturus ad Patrem, sequentibus relinquo, peruenientibus do. Hoc est, quod legimus apud prophetam, pacem super pacem. Pacem nobis relinquit in  hoc seculo, qua hostem uincamus, qua nos inuicem diligamus, pacem suam dabit nobis in futuro, quando sine hoste et sine dissensione regnabimus. Pacem relinquit nobis, ne de occultis iudicemus, pacem suam dabit nobis, cum manifestabit cogitationes cordis. Ipse est pax nostra qui fecit utraque unum . Sed quare non addidit meam, dicens, relinquo, sicut ubi ait, do? Quid si pacem suam uoluit intelligi, qualem ipse habet, in qua nulla repugnantia est, pacem autem quam nobis reliquit, non sine peccato esse? unde dicimus: Dimitte nobis debita nostra . Non est ergo pax hic plena, quia secundum interiorem hominem legi Dei condelectamur, sed uidemus aliam legem in membris nostris, repugnantem legi mentis  nostre . Itemque pacem inuicem habemus, diligentes nos, sed nec ipsa pax plena est, quia cogitationes nostras inuicem non uidemus, et quedam que non sunt in nobis, uel in melius inuicem, uel in deterius opinamur. Nec ignoro hoc sic accipi posse, ut repetitio uideatur, et meam prius subaudiatur. Mundus autem, id est, homines qui diligunt mundum, propterea dant sibi pacem, ut sine lite non Deo, sed mundo fruantur. Et quando iustis dant pacem, ut non eos persequantur, non est uera pax, quia corda disiuncta sunt.

Non turbetur cor uestrum, neque formidet. Audistis quia ego dixi uobis, uado et uenio ad uos.

Quia pacem do uobis, ut unum cor sursum habeatis, ne turbemini de eo quod dixi uado, quasi  pastoris absentia gregem lupus inuadat. [AUGUST.] Et si a uobis corpore uado ut homo, maneo presens per id quod Deus sum. Obiiciunt nobis Ariani Dei Filium esse creaturam ex dictis Salomonis dicentis: Dominus creauit me in principio uiarum suarum, antequam quidquam faceret . Sed de humanitate dictum est: Creauit me in initio uiarum suarum, id est, ut initium uiarum et operum eius per Euangelium demonstrarem. Subsequens autem Diuinitati conuenit, ante seculum fundauit me, quod est dicere, ante omnia tempora genuit me. Item dicunt: Quare carnem quam creaturam esse non negas, cum diuinitate adoras? Propterea, quia ita diuinitati unita est, ut Dei Filius Dei sit et homo. Denique si hominem separaueris a Deo, nunquam  ei seruio, uelut si quis purpuram aut diadema regale inueniat, nunquid adorabit? Cum uero rex eis fuerit indutus, periculum mortis incurret, qui ea cum rege contempserit adorare. Si quis ergo adorare contempserit carnem Deitati unitam, penam eterne mortis patietur

Si diligeretis me, gauderetis utique quia ad Patrem uado, quia Pater maior me est.

[AUGUST.] Secundum formam serui, puer Christus etiam parentibus suis minor erat. Gauderetis, inquit, quia humane nature gratulandum est, que leuatur ad dexteram Patris, in quo idem sibi sperant ceteri.

Et nunc dixi uobis priusquam fiat, ut cum factum fuerit, credatis.

Predixit se ire ad Patrem, et hi post mortem uisuri  erant eum, uiuentem et ad Patrem ascendentem. Quo uiso, credituri erant quod Filius Dei esset qui hoc potuit, Nam fides est rerum que creduntur et non uidentur. Credituri, inquam, erant, Filium Dei non noua fide, quia et prius crediderant, sed aucta fide et refecta; quia et modo cum hec diceret, parua erat; et cum moreretur, pene iam nulla.

Iam non multa loquar uobiscum.

uenit enim princeps mundi huius, et in me non habet quidquam.

Princeps peccatorum, non naturarum uenit, accepta licentia a Deo, ut me tradat in manus Iudeorum, et ego sponte sequar, cum in me non habeat quidquam, quod ad se pertineat. Noluit Dominus  habere quod perderet: pauper uenit, ne haberet diabolus quod auferret. Princeps mundi huius, est diabolus; mundus, mundi amatores. Unde scriptum est: Qui uoluerit amicus esse seculi istius, inimicus Dei constituitur .

Sed ut cognoscat mundus, quia diligo Patrem, et sicut mandatum dedit mihi Pater, sic facio.

[AUGUST.] Hoc subiecit, quasi ei diceretur: Cur moreris, si non habes peccatum? Quia Pater mandauit. Notandum sane quia Pater tradidit Filium, Filius seipsum, discipulus magistrum, diabolus Saluatorem, Iudei regem suum gentibus et cruci. Ecce opus commune, sed uoluntates ualde diuerse.



CAPUT CLuIII.


 L. 276

Et dixit eis: Quando misi uos sine sacculo et pera et calceamentis, nunquid aliquid defuit uobis? At illi dixerunt: Nihil. Dixit ergo eis: Sed nunc qui habet sacculum, tollat; similiter et peram. Et qui non habet, uendat tunicam suam et emat gladium.

[BEDA.] Informat Dominus discipulos ad discretionem uirtutum matrem tenendam, ut alia sit uiuendi regula tempore persecutionis, alia tempore pacis. Sunt namque uirtutes semper tenende, ut misericordia, humilitas, castitas, fides, spes, caritas; sunt et alie pro tempore locoque mutande, ut fames, sitis, uigilie, orationes, labor operandi et docendi. Quas si quis semper exsequendas putauerit, non modo se earum fructu priuabit, sed et  notam incurret stultitie. Magister itaque uirtutum ut insinuaret discretionem, precepit discipulis ad predicandum missis, ne quid in uia tollerent, sed de Euangelio uiuerent; tempore uero persecutionis decreuit pecuniam uictui necessariam tollere, donec tempus euangelizandi rediret sopita persecutione. Nobis autem iter agentibus per regiones inhospitales, licet uiatici causa plura portare quam domi habere. Unde Dominus hic, qui non habet gladium, iubet ut emat, et legentes sciant Domino non deesse facultatem resistendi, sed amorem potius inesse patiendi. In quo ostenditur benefica uirtus Saluatoris, ut cum auricula serui amputaretur, ipsius tactu sanaretur, et inimici persequentes eum ad fidem  admonerentur. [AMBROS.] Gladius uero spiritualis est, ut uendas patrimonium, et emas uerbum quod nuda mentis penetralia uestiuntur. Est etiam gladius passionis, ut exuas corpus, et immolate carnis exuuiis ematur tibi corona martyrii.


L. 277[uIII] R. 216

Dico autem uobis, quoniam adhuc hoc quod scriptum est: Oportet impleri in me; et quod cum iniustis deputatus est. Etenim ea que sunt de me, finem habent.

[BEDA.] Isaias passionem Domini describens, inter cetera ponit quod cum iniustis deputatus est , latrones utique insinuans. Finem habent, dicit, predicta de me, id est, impletionem;  quia mox descensurus erat ad inferos, ut suos reuocaret ad superos, iuxta alium prophetam ei decantantem: Tu quoque in sanguine Testamenti tui emisisti uinctos tuos de lacu, in quo non est aqua .


L. 278[X]

At illi dixerunt: Domine, ecce gladii duo hic. At ille dixit eis: Sat est.

[AMBROS.] Duo gladii sufficiunt ad testimonium sponte passi Saluatoris, unus, qui amputaret auriculam, in cuius sanatione uirtus Domini declararetur. Alter, qui nequaquam euaginatus, ostenderet apostolos non permissos totum facere quod possent pro magistri defensione. Duo gladii promuntur, unus Noui, alter ueteris Testamenti, quibus aduersus  insidias diaboli muniamur. Et dicitur, satis est; quia nichil deest ei quem utriusque Testamenti doctrina munierit.


A. 132[X]

Surgite, eamus hinc.

[AUGUST.] Adhuc discumbens, discumbentibus loquebatur. Eamus, dixit, ad locum, unde tradendus erat ad mortem.


M. 286[Iu] R. 267

Et hymno dicto, exierunt secundum consuetudinem in montem Oliueti.

[BEDA.] De hoc hymno ait Psalmista: Edent pauperes et saturabuntur, et laudabunt Dominum . Quod Domini consuetudo fuerit montem  Oliueti frequentare, refert Lucas ducentesimo septuagesimo nono capitulo. Itaque tradendus a discipulo, consueti secessus locum adit, quo facillime reperiri possit. In monte Oliueti tenetur iehsu, et inde ascendit ad celos, ut sciamus quia inde ascendimus ad celos, unde uigilamus et oramus et ligamur, nec repugnamus in terra. Pulchre discipulos sanguinis et corporis sui mysteriis imbutos, hymno dicto, in montem educit Oliuarum, ut omnes in morte ipsius baptizatos, altissimo sancti Spiritus carismate confirmandos esse designet.



CAPUT CLIX.


A. 132[X]

 Dicit eis: Ego sum uitis uera, et pater meus agricola est.

[AUGUST.] Se dicit caput Ecclesie, et discipulos membra. Unius nature sunt uitis et palmes, propter quod factus est homo, ut nostram naturam haberet. Quare addidit, uera, cum per similitudinem uitis dicatur, ut leo, agnus, et non per proprietatem? Quia ab illa uite se discreuit, cui dicitur: Quomodo conuersa es in amaritudinem uitis aliene?  Non fuit uera uitis, que spinas reddidit pro uuis. uitis Christus, secundum hoc quod ait: Pater maior me est , sed secundum hoc quod ait, Ego et Pater unum sumus , etiam ipse agricola est, non extrinsecus operando, sed intrinsecus incrementum dando,  ut ait Apostolus: Neque qui plantat est aliquid, neque qui rigat, sed qui incrementum dat Deus .

Omnem palmitem in me non ferentem fructum, tollet eum, et omnem qui fert fructum, purgabit eum, ut fructum plus afferat.

Quanto mundiores, tanto fructuosiores. Mundat Deus mundata corda spiritum caritatis amplius infundendo. Qui uero in uite plantati fuerint sed aruerunt, qui scilicet in Ecclesia fide herent nec tamen caritate pinguescent, excidentur ad ignem.

Iam uos mundi estis propter sermonem quem locutus sum uobis.

Quare non ait: propter baptismum quo abluti estis, sed: propter sermonem, nisi quia et in aqua  mundat uerbum? Sine uerbo non est nisi aqua. Accedit uerbum, et fit sacramentum. Hinc quando pedes eis lauit, dixit: Qui lotus est, non indiget ut lauet, sed est mundus totus . Unde tanta uirtus aque ut corpus tangat et cor lauet, nisi faciente uerbo? Non quia dicitur, sed quia creditur. Corde enim creditur ad iustitiam: ore autem fit confessio ad salutem.

Manete in me, et ego in uobis. Sicut palmes non potest ferre fructum a semetipso, nisi manserit in uite, sic nec uos, nisi in me manseritis.

uox hereticorum est, quod homo ex se ipso faciat iustitiam, sed ueritas contradicit.

Ego sum uitis, uos palmites; qui manet in me et  ego in eo, hic fert fructum multum, quia sine me nichil potestis facere.

Non ait: parum, sed: nichil; quia nec parum nec multum possumus sine ipso. Manemus in eo fide et obedientia perseuerando, et ipse in nobis, uelle ac perficere ac perseuerantiam dando.

Si quis in me non manserit, mittetur foras sicut palmes, et arescet, et colligent eum, et in ignem mittent, et ardet.

Digna uitis tanto sunt contemptibiliora, si in uite non permanserint, quanto gloriosiora si manserint. Unde Ezechiel: Precisa nullis agricolarum usibus prosunt, nullis fabrilibus operibus deputantur. Unum e duobus palmiti congruit: aut uitis, aut ignis. Ut  ergo in igne non sit, ex humore uitis fructificet.


A. 133[Iu] M. 216 R. 125

Si manseritis in me, et uerba mea in uobis manserint; quodcunque uolueritis petetis, et fiet uobis.

uerba Dei tunc dicuntur manere in nobis, quando facimus que precipit, et diligimus que promittit. Qui autem uerba tangit per memoriam, et non coheret illis per obedientiam, non sunt ei in beneficium, sed in damnationis testimonium. Si petimus et non fit, non recte petimus, quia non petitur mansio in Iesu, nec quod habent uerba eius in nobis, sed quod habet cupiditas et infirmitas carnis. In quantum enim manemus in Iesu, non possumus uelle nisi quod est salutis.


 A. 134[X]

In hoc clarificatus est Pater meus ut fructum plurimum afferatis, et efficiamini mei discipuli.

In hoc est gloria Patris, totum tribuentis, quod homo per eius gratiam fit discipulus Christi, et in eo manens fructificat per predicationem et passionem cum illo. Ait Apostolus: Ipsius opus sumus, in Christo creati . Siue glorificatus, siue clarificatus dicatur, ex uno uerbo Greco, quod est doxazo, translatum est utrumque.

Sicut dilexit me Pater, ego dilexi uos: manete in dilectione mea.

Id est, perseuerate in gratia mea. Ecce unde plurimus fructus, uidelicet ex dilectione. Sed unde  dilectio? Quia prius dilexit nos. Non equalitatem nature ostendit nostre et sue, sicut est Patris et Filii; sed gratiam, quia mediator est homo Christus. Christus est mediator Dei et hominum, non inquantum est Deus, sed inquantum est homo. Unde illud: Et iehsu proficiebat etate et sapientia, et gratia apud Deum et homines . Sensus ergo est: Sicut per ineffabilem gratiam Pater dilexit me hominem, et uos in me: ita ego dilexi uos. Manete ergo in dilectione mea, quia diligo uos.

Si precepta mea seruaueritis, manebitis in dilectione mea.

Id est, scietis uos esse dilectos a me. Nemo precepta seruat qui non diligit, et nemo diligit, nisi qui seruat, nec prius seruamus precepta, ut nos  diligat Christus; sed nisi nos diligat Christus, ea seruare non possumus.

Sicut et ego precepta Patris mei seruaui, et maneo in eius dilectione.

Per hoc ostendor diligi a Patre ego homo, quia sum ei obediens usque ad crucem [mortem].

Hec locutus sum uobis, ut gaudium meum in uobis sit, et gaudium uestrum impleatur.

Gaudium Dei de nobis, quos presciuit et predestinauit, semper est plenum. Gaudium nostrum inchoat in fide renascentium, implebitur autem in premio resurgentium.

Hoc est preceptum meum, ut diligatis inuicem sicut dilexi uos.

Ut quid dilexit nos Christus, nisi ut cum eo regnaremus?  Ergo ut Deum habeamus, nos diligamus. Siue dicatur preceptum, siue mandatum, ex uno Greco, quod est entole, utrumque interpretatur. Iam hanc sententiam dixerat ubi ait: Mandatum nouum do uobis, ut diligatis inuicem . Ergo repetitio ista est commendatio.


A. 133[Iu] M. 204 R. 115

Maiorem hac dilectionem nemo habet, ut animam suam quis ponat pro amicis suis.

Dilectionem uocat hic probationem dilectionis, id est exhibitionem operis, transferens nomen de causa ad effectum. Equidem nullum maius dilectionis est argumentum, quam ponere animam pro amicis. [AUGUST.] Consequens est, ut quemadmodum  Christus animam suam pro nobis posuit, sic et nos animas pro fratribus ponamus. Hoc est quod legitur in Prouerbiis Salomonis: Si sederis cenare ad mensam potentis, considerans intellige que apponuntur tibi et sic mitte manum tuam, sciens quoniam talia oportet te preparare . Mensa potentis est, unde sumitur corpus et sanguis Domini. Sedere est humiliter accedere. Considerando apposita intelligere, est tantam gratiam cogitare. Mittere manum et scire que oportet preparari, est quia debemus animam pro fratribus ponere, sicut Christus animam pro nobis posuit. Hinc etiam ait Petrus apostolus: Christus pro nobis passus est, relinquens nobis exemplum, ut sequamur uestigia eius . Hec est in Ezechiele uox super  firmamentum sonans, que alas extensas facit inclinare . Si enim martyres non habuissent exemplum mortis Christi in morte sua, tantum facere putassent, quod plus aliquis pro Deo se facere posse nullatenus existimaret, et ideo tanta humilitas non esset. Sed audiunt uocem super firmamentum, uident scilicet Christum, qui omnia in manu sua habebat, uniuersa contumeliarum genera passum, ut Euangelium describit. uident etiam quod ex uoluntate miserendi, non necessitate nature mortalis erat: ipse enim solus mortuus est uoluntate, alii omnes necessitate. Quod autem passio sua pre ceteris difficilior fuerit, idem per Ieremiam testatur, dicens: O uos omnes qui transitis per uiam, attendite et uidete si est dolor sicut dolor  meus . Huic igitur passioni tormenta martyrum comparata, minora esse uidebuntur, et ideo nullus in passione illi se potest equiparare. Et hoc ideo factum esse constat, ut ostenderet quantam dilectionem in hominem haberet, ut et homo ad sui dilectionem magis accederet. uenit itaque Filius Dei, ut hominem a peccato liberaret, et suam illi dilectionem infunderet. Hoc autem fecit hominem quem assumpsit, Patri offerendo hostiam, et quasi pretium pro homine hominem dando. Hec igitur certa causa incarnationis esse deprehenditur, quam et Apostolus ad Romanos, et Christus in Euangelio docuerunt.


A. 136[X]

 uos amici mei estis, si feceritis que ego precipio uobis. Iam non dico [dicum] uos seruos, quia seruus nescit quid faciat Dominus eius.

[AUGUST.] Seruus per caritatem fit bonus, et ita bonus seruus est amicus. Sicut duo timores, sic due sunt seruitutes. Est timor quem perfecta caritas foras mittit, est alter timor castus permanens in seculum seculi . Utrumque iunxit Apostolus, et seruitutem et timorem, qui non est in caritate, dicens: Non enim accepistis spiritum seruitutis iterum in timore . De timore casto dixit: Noli altum sapere, sed time . De seruitute non casta dictum est: Iam non dicam uos seruos . De altera seruitute dicit alibi: Euge, serue bone, intra in gaudium Domini tui  . Ergo serui sumus, et non serui. Serui boni, non serui tales, qualis ille de quo scriptum est: Seruus non manet in domo in eternum .

uos autem dixi amicos, quia omnia quecunque audiui a Patre meo, nota feci uobis.

Non est contrarium ad hoc quod alibi dicit: Multa habeo uobis dicere, sed non potestis portare modo , quia preteritum posuit hic pro futuro, ut illud: Foderunt manus meas et pedes meos . Daturus erat Dominus eis plenitudinem de qua dicit Apostolus: Cum autem uenerit quod perfectum est, tunc euacuabitur quod ex parte est . Hoc erit nota eis fieri omnia, que scilicet ad beatitudinem sufficient. Ita dicitur:  Deus erit omnia in omnibus , id est, unicuique insufficientia.

Non uos me elegistis, sed ego uos elegi, et posui uos ut eatis et fructum afferatis, et fructus ueuester maneat.


A. 138[Iu] M. 216 R. 125

Et quodcunque petieritis Patrem in nomine meo, det uobis.

Non esset gratia, si precederent merita. Non ergo Deus elegit bonos, sed quos elegit gratia bonos facit. Ponit eos in seipso tanquam palmites in uite, ut in eo radicati eant uolendo , fructum afferant operando. Maneat dilectio, quia ipsa est fructus noster. Que dilectio nunc est in desiderio, nondum in saturitate, et in  ipso desiderio quodcunque petierimus in nomine Iesu, dabit nobis Pater.


A. 138[X]

Hec mando uobis, ut diligatis inuicem.

Cum sacra eloquia Dominicis sint plena preceptis, quid est quod de dilectione quasi de singulari mandato hic loquitur Dominus, nisi quia omne mandatum de sola dilectione est, et omnia unum preceptum sunt? Quidquid enim precipitur, in sola caritate solidatur. Et sicut ex una radice multi rami prodeunt, sic multe uirtutes ex caritatis radice. [AUGUST.] Multa sunt precepta Domini, propter diuersitatem operis, sed unum in radice dilectionis. Hoc est quod Apostolus ait:  Fructus spiritus est caritas . A capite incepit, deinde cetera tanquam ex ipso capite orta contexuit, que sunt gaudium, pax, longanimitas , et cetera. Est autem caritas motus animi ad fruendum Deo propter ipsum, et se et proximo propter Deum. Id eligere, prudentia est; nullis inde auerti molestiis, fortitudo est; nullis illecebris, temperantia est; nulla superbia iustitia est. Hic sunt he uirtutes in actu, in eterna beatitudine in effectu; hic in opere, ibi in mercede; hic in officio, ibi in fine. Cupiditas uero est motus animi ad fruendum se et proximo et quolibet corpore non propter Deum. Quod agit indomita cupiditas ad corrumpendum animum et corpus suum, flagitium uocatur; quod autem agit ut alteri noceat,  facinus dicitur. Et hec sunt duo genera omnium peccatorum, sed flagitia priora sunt, que, cum exinaniuerunt animum et ad quamdam egestatem perduxerint, in facinora prosilitur.

Si mundus uos odit, scitote quia me priorem uobis odio habuit.

[AUGUST.] Cur se membrum supra uerticem extollit? Recusat esse in corpore, qui non uult odium mundi sustinere cum capite.

Si de mundo fuissetis, mundus quod suum erat diligeret.

Si malus punit scelera mali, ex parte mundus odit quod suum est, dum punit; ex parte amat, quia malus fauet malis. Odit mundus in se naturam, diligit uitium; diligit iniquitatem, odit animam  suam. Nobis uero de natura dicitur: Diligite inimicos uestros ; et de uitio: Nolite diligere mundum .

Quia uero de mundo non estis, sed ego elegi uos de mundo, propterea odit uos mundus.

Uniuerse hoc dicit Ecclesie, quam et sepe nomine mundi appellat Scriptura, ut illud: Non uenit Filius hominis ut iudicet mundum, sed ut saluetur mundus per ipsum . Et illud: Deus erat in Christo, mundum reconcilians sibi .


A. 139[III] M. 110 L. 58

Mementote sermonis mei, quem ego dixi uobis: Non est seruus maior domino suo.

Hic significatur seruus pertinens ad timorem castum,  qui permanet in seculum seculi.


A. 140[X]

Si me persecuti sunt, et uos persequentur. Si sermonem meum seruauerunt, et uestrum seruabunt.

Non potest placere seruus, cui displicet dominus.


A. 141[I] M. 244 R. 139[I] L. 258

Sed hec omnia facient uobis propter nomen meum.

Hoc est, in uobis me odio habebunt, me in uobis persequentur. Tanto igitur miseriores qui ista faciunt, quanto beatiores qui persecutionem patiuntur. Mali habent odio nomen Christi et iustitiam in bonis, ideo eos persequuntur.


A. 142[III] M. 112 L 119

 Quia nesciunt eum qui misit me.

Nesciunt ea scientia, de qua scriptum: Scire autem te, sensus est consummatus .


A. 143[X]

Si non uenissem et locutus fuissem eis, peccatum non haberent.

[AUGUST.] Ordo est: Si non uenissem, et si non locutus fuissem eis. Iudeos ostendit, de quibus dixerat: Si me persecuti sunt, et uos persequentur. Quid est, peccatum non haberent? Nunquid Iudei ante aduentum Christi sine peccato erant? Magnum peccatum uult hic intelligi, quia non crediderunt in eum, qui propterea uenerat ut crederent. Aduentus eius quibusdam fuit odor uite in uitam, quibusdam  odor mortis in mortem . Nunc autem excusationem non habent de peccato suo. Illi, quibus non uenit nec locutus est, habent excusationem non de omni peccato, sed de hoc quia non crediderunt in Christum, qui eis non est locutus, si tamen per discipulos non uenit ad eos. Unde alibi ait: Qui uos recipit, me recipit, et qui uos spernit, me spernit . Et Paulus: An uultis experimentum eius qui in me loquitur Christus ? Plane habent hanc excusationem, qui mortui sunt antequam Euangelium eius audirent, sed tamen Qui sine lege peccauerunt, sine lege peribunt .


A. 144[I] M. 98 R. 97 L. 116

Qui me odit, et Patrem meum odit.

 Cum superius dictum sit, nesciunt eum qui me misit, quomodo possunt odisse quem nesciunt? Nesciunt ueritatem que eos damnat. Quam cum oderunt, profecto et eum oderunt de quo nata est ipsa ueritas, quam oderunt in eo, quo irrogat penam. Nolunt enim Iudei sua facta damnari, et hoc habet ueritas, ut talia facta damnarentur. Nescientes itaque oderunt Deum, qualis est in operatione iusta, et putant eum diligere, quia diligunt qualem mendaci suspicione concipiunt. Ex suspicionibus autem similiter in hominibus euenit. Non uisos possumus diligere uel odisse; quia etsi non uisi fuerint, tamen fama uel litteris historiarum nota est eorum probitas, uel improbitas. Quod si odimus mala et diligimus bona, non erramus in iudicio rerum, sed  recta fit improbatio uitiorum uirtutumque approbatio. ueniale autem est, si non uera sentimus de occultis hominum, que est humana tentatio, uidelicet si suspicemur aliter esse quam sint. Bonus itaque bonum si putet malum, nesciens diligit eum, quia iustus est ille, et hoc diligit iste; errans affligit bonum tanquam malum, ne aliis noceat, et ut ipse correctior fiat. Sic et malus cui displicet bonitas, si bonum putat malum, familiariter colligit illum, et nesciens odit eum.


A 145[X]

Si opera non fecissem in eis que nemo alius fecit, peccatum non haberent.

 Peccatum scilicet magnum, de quo superius dictum est. Sed quid est quod dicit, que nemo alius fecit? Nulla in operibus Christi uidentur esse maiora, quam suscitatio mortuorum, quod scimus fecisse Eliam  et Eliseum . Fecit tamen aliqua Christus, que non fecit alius: satiauit enim quinque millia hominum de quinque panibus, et quatuor millia de septem. Ambulauit super aquas, quod et Petro prestitit facere . Mutauit aquam in uinum, aperuit oculos ceci nati. Sed respondetur nobis, et alios fecisse que ipse non fecit, et que nemo alius fecit, ut Moyses Aegyptios tot plagis percutiens, populum per mare diuisum ducens, manna esurientibus impetrans, aquam de petra fundens . Quis autem, nisi  iehsu Naue, currentem solem frenauit ? Quis, nisi Samson propter suam sitim maxilla mortui asini exundante satiatus est ? Quis, nisi Elias, curru igneo in alta subuectus est ? Quis sepultus, nisi Eliseus, mortuum suscitauit ? Quidam enim portantes mortuum, cum hostibus irruentibus eo refugissent, ubi sepultus erat, mortuumque ibi posuissent, mox surrexit. Quis, nisi Daniel, inter leones esurientes uixit ? Quis nisi, Ananias, Azarias, Misel, in flammis deambulauit illesus ? Manifestum est ergo, sanctos etiam quedam fecisse que nemo alius fecit, sed qui tot uitia uexationesque mortalium tanta potestate sanaret, nullus legitur antiquorum. Unde Marcus: Quocunque ibat, ponebant  infirmos, et deprecabantur eum, ut uel fimbriam uestimenti eius tangerent, et quotquot tangebant eum, salui fiebant . Quod autem ait: in eis, sic intelligendum est: Non inter eos uel coram eis, sed prorsus in eis, quia sanauit eos. Omnia miracula superat, quod natus est ex uirgine. Quisquis altius attenderit que nemo alius fecit, inueniet Christum fecisse quidquid aliquis homo Dei fecit. Potest ipse cuncta per seipsum, nemo autem potest aliquid sine ipso.

Nunc autem et uiderunt, et oderunt et me et Patrem meum, sed ut impleatur sermo, qui in lege eorum scriptus est, quia odio habuerunt me gratis .

Opera uiderunt, et tamen oderunt, et si nescientes  Filium et Patrem indiuise operantes. Eorum legem dicit non ab ipsis inuentam, sed ipsis datam, sicut dicimus: Panem nostrum quotidianum, quem tamen a Deo petimus, addendo: da nobis . Gratis odit, qui nullum ex odio commodum querit uel incommodum fugit. Gratis diligunt iusti aliquem preter illum qui erit omnia in omnibus .

Cum autem uenerit Paracletus, quem ego mittam uobis a Patre, Spiritum ueritatis, qui a Patre procedit, ille testimonium perhibebit de me.

uenit in die Pentecostes Spiritus sanctus in centum uiginti homines congregatos, in quibus et apostoli omnes erant . Qui cum linguis loquerentur, plures ex his qui aderant, tanto miraculo  stupefacti, et loquente Petro corde compuncti, conuersi sunt, et indulgentiam perceperunt. Hoc ergo intuens Dominus loquebatur, tanquam diceret: Odio me habuerunt, sed tale de me Paracletus testimonium perhibebit, ut plures ex eis faciat in me credere. uenit Spiritus sponte ut Deus: mittit enim Filius a Patre, ad quem refert et quod ipse de illo est, et quod Spiritus ab utroque procedit. [AUGUST.] Si de filio dictum est per prophetam: Celum et terram ego impleo , quo missus est nisi ubi erat? Si de Patre, ubi potuit esse sine sapientia sua, que attingit a fine usque ad finem ? Sed neque sine Spiritu sancto usquam esse potuit. [GREGOR.] Ergo et Spiritus sanctus missus est ubi erat. Unde Psalmista: Quo ibo a Spiritu tuo? et quo a facie tua fugiam  ? Pater nusquam legitur missus. Queri solet, cur Spiritus in igne apparuit, cur in igne simul et linguis, cur aliquando in columba, aliquando in igne monstratur, cur super Filium Dei in specie columbe et super discipulos in igne apparuit. Hec quatuor proposita uideamus. Spiritus in igne monstratur, quia Apostolus ait: Deus noster ignis consumens est . uerum est, quia per hunc rubigo peccatorum consumitur. De hoc igne ueritas dicit: Ignem ueni mittere in terram; et quid uolo nisi ut ardeat ? Terram dicit corda terrena, que infima congerendo a malignis spiritibus conculcantur. In igneis linguis monstratus est, quia lingua uerbo congruit, et uerbum qui est Dei Filius, una est substantia cum Spiritu sancto.  uel ideo in linguis, quia sicut per linguam procedit uerbum, ita qui Spiritu sancto tangitur, Dei Unigenitum confitetur. uel ideo in igneis linguis, quia quos repleuerit, ardentes et loquentes facit. Qui enim Deum amando predicant, corda audientium inflammant. Aliquando in columba, aliquando in igne monstratur; quia quos replet, simplices et ardentes facit. Non enim placet Deo aut simplicitas sine zelo, aut iste sine illa; unde ueritas: Estote ergo prudentes sicut serpentes, et simplices sicut colombe . Prudentiam serpentis exponit Paulus, dicens: Nolite pueri effici sensibus. De simplicitate etiam columbe dicit: Sed malitia parsuli estote . In Domino per columbam, in  discipulis per ignem apparuit; quia iustus iudex noluit peccatores ferire, sed corrigere mansuete. Hi autem qui simpliciter sunt homines, et ideo peccatores debuerunt spiritualiter contra seipsos accendi, et per penitentiam saluari.

Et uos testimonio perhibebitis, quia ab initio mecum estis.

[AUGUST.] Ab initio scilicet predicationis mee. Dabit uobis loquendi fiduciam caritas diffusa in cordibus uestris per Spiritum sanctum . Hanc nondum Petrus habebat, quando negauit Dominum. Spiritus sanctus perhibebit in cordibus uestris; uos autem in uocibus uestris, ut impleatur illud: In omnem terram exiuit sonus eorum .

 Hec locutus sum uobis, ut non scandalizemini, absque Synagogis faciens uos.

Exprimit que passuri erant. Hic denuntiat, quia Iudei non reciperent eum, et ideo expellerent eos, qui de eo predicarent. Sed predixit de Spiritu, qui confirmabit ut non sit illis scandalum, quia pax multa diligentibus legem  Dei, que est ipsa caritas.


A. 146 M. 244 R. 139 L. 250

Sed uenit hora, ut omnis qui interficit uos, arbitretur obsequium se prestare Deo.

Quasi dicat: Extra synagogas facient uos, sed nolite solitudinem formidare. Separati quippe a congregatione eorum, tot in nomine meo congregabitis,  ut illi, metuentes ne templum et lex eorum deserantur, interficiant uos, arbitrantes se bene facere. Ecce quod ait Apostolus: Zelum Dei habent, sed non secundum scientiam .

Et hec facient, quia non nouerunt Patrem neque me. Sed hec locutus sum uobis, ut cum uenerit hora eorum reminiscamini quia ego dixi uobis.

Ideo predixi, ne ignaros improuisa turbarent, sed preuisa patienter ferantur, cum uenerit hora tenebrosa malorum.


A. 146[X]

Hec autem uobis ab initio non dixi, quia uobiscum eram.

Non dixerat eis de Spiritu sancto uenturo ad eos,  ut consolaretur eos quando mala paterentur: Christo abscedente, Spiritus sanctus erat eis necessarius, qui eos consolaretur corporaliter a Christo derelictos.

At nunc uado ad eum qui me misit, et nemo ex uobis interrogat me, quo uadis?

Significat se tam manifeste iturum, ut non opus foret eum interrogari quo iret. uidebunt enim in nube ascendentem, certi de gloria qui prius.

Sed quia hec locutus sum uobis, tristitia impleuit cor uestrum.

Contristabatur humanus affectus, quia carnalis desolabatur aspectus.

Sed ego ueritatem dico uobis, expedit uobis ut ego uadam. Si enim non abiero, Paracletus non ueniet  ad uos. Si autem abiero, mittam eum ad uos.

Si alimenta tenera quibus uos alui non subtraxero, solidum cibum non esurietis. Si carni carnaliter adheseritis, capaces Spiritus non eritis. Sensus est: Non potestis plene capere Spiritum, quandiu secundum carnem sum uobiscum. Unde ille qui iam ceperat Spiritum, inquit: Et si noueramus secundum carnem Christum, sed nunc iam non nouimus .

Et cum uenerit ille, arguet mundum de peccato, et de iustitia, et de iudicio.

Hoc est: dabit uobis, timore depulso, libertatem arguendi. Inseparabilia sunt opera Trinitatis, sed singulatim commendantur persone, ut sine confusione et unitas intelligatur et Trinitas.

 De peccato quidem, quia non credunt in me; de iustitia uero, quia ad Patrem uado, et iam non uidebitis me.

Si aliquando iustus arguitur, de peccato arguitur, non de iustitia. Hinc scriptum est: Non est iustus in terra qui faciat bonum, et non peccet . Item: Noli effici iustus multum [nimium] . Non est hic notata iustitia sapientis, sed superbia presumentis. Qui enim fit multum iustus, ipso nimio fit iniustus. Multum autem se facit iustum, qui dicit se non habere peccatum; aut qui se putat non gratia Dei, sed sua uoluntate, effici iustum. Arguitur itaque mundus de peccato, quia non credit in Christum; arguitur de iustitia quorumdam credentium: nam fidelium comparatio est infidelium uituperatio.  Sensus est: Erit uestra iustitia qua mundus arguitur, quia ad Patrem uado: et iam non uidebitis me, quia in eum quem non uidebitis, credetis. Quando autem me uidebitis, non uidebitis humilem ut modo, sed excelsum; non mortalem, sed sempiternum; non iudicandum, sed iudicaturum, et de hac fide uestra, id est iustitia, arguet Spiritus sanctus incredulos. Idem in seculo de baptismo paruulorum. Que est ista iustitia, qua, cum eum non uiderent, mundus argueretur, nisi ea qua iustus ex fide uiuit , et qua nos, non respicientes que uidentur, sed que non uidentur, spiritu et fide spem iustitie exspectamus?

De iudicio autem, quia princeps mundi huius iam iudicatus est.

 Princeps mundi est diabolus; de quo alibi: Ecce uenit princeps mundi, et in me non habet quidquam . Mundus accipitur et in bono et in malo. Nam sicut arbor foliis et pomis, area paleis et granis, ita infidelibus et fidelibus plenus est mundus. Iudicatus est diabolus, id est iudicio ignis eterni destinatus. Iudicio arguitur mundus, quoniam cum suo principe iudicatur. Credant itaque homines, ne arguantur de peccato. Transeat in numerum fidelium, ne arguantur de iustitia eorum quos iustificatos non imitantur. Caueant futurum iudicium, ne cum mundi principe iudicentur. Beda: »Claret quia Filius Dei, cum esset in mundo, arguebat mundum, id est sectatores mundi, de peccato sue incredulitatis; de iustitia, quia eam imitari nolebant; de  iudicio, quia diabolum, qui iam iudicatus et damnatus erat, sequerentur. Sed non sine causa Spiritum, cum uenerit, hoc idem dicit acturum; quia per eius inspirationem corroborandus erat animus discipulorum, ne mundum qui contra se fremebat, arguere timerent. Iudicatus est diabolus a Domino, cum et ipse demonia eiiceret, et discipulis daret potestatem calcandi omnem uirtutem inimici .«

Adhuc multa habeo uobis dicere, sed non potestis portare modo.

[AUGUST.] Non est contrarium ad hoc quod superius dixit: Omnia que audiui a Patre meo, nota feci uobis, quia simile est illi prophetico. Qui fecit que futura sunt.

 Cum autem uenerit ille Spiritus ueritatis, docebit uos omnem ueritatem.

Quidam codices habent: Deducet uos in omni ueritate. Unde illud: Deduc me, Domine, in uia tua, et ingrediar in ueritate tua . Non arbitror hanc ueritatem posse compleri in hac uita. Unde Apostolus: Nunc ex parte cognosco, tunc autem cognoscam, sicut et cognitus sum . Quis enim homo sicut angeli sapit Trinitatem? Queritur utrum spirituales homines habeant aliquid in doctrina, quod carnalibus taceant et spiritualibus dicant. Si dixerimus: non, obiicietur illud Apostoli ad Corinthios: Non potui uobis loqui quasi spiritualibus, sed quasi carnalibus . Si autem dixerimus: habent, timendum est, ne sub hac occasione  in occultis nefaria doceant. Hoc igitur precognito, quod ea que simul audiunt spirituales atque carnales, quisque pro suo modo capiunt: illi, ut cibi solidamentum; isti, ut lactis alimentum: nulla intelligitur necessitas, ut aliqua secreta doctrine taceantur fidelibus paruulis, seorsum dicenda intelligentioribus. Quod enim ait Apostolus, ita intelligendum est: Non potuistis capere que loquebar quasi spirituales, sed quasi carnales. Unde ait ad Hebreos: Facti estis opus habentes lacte, non solido cibo . Ex quo fit, ut spirituales ista carnalibus non omnimodo taceant, propter catholicam fidem que omnibus predicanda est; nec tamen sic disserant, ut uolentes eam sic perducere ad intelligentiam, sermonem uertant in fastidium capacibus.  Ipse homo Christus, sincerum lac dicitur paruulorum, qui cum bene a spiritualibus capitur, inuenitur solidus cibus et Dominus angelorum. Proinde nec sic paruuli sunt lactandi, ut semper non intelligant Dominum Christum; nec sic ablactandi, ut deserant hominem Christum.

Non enim loquetur a semetipso, sed quecunque audiet, loquetur.

Et Filius et Spiritus sanctus equales sunt Patri. Quid autem intersit inter procedere et nasci, et longum est disserere, et temerarium diffinire; quia, si quid mens inde comprehenderit, lingue tamen difficillimum est explicare, quantuslibet presit doctor, quantuslibet adsit auditor. Sensus est: Non loquetur a semetipso, quia non est a semetipso. Ab  illo audiet ergo a quo procedit. Audire illi, scire est; scire uero, esse. Nec moueat quod uerbum futuri temporis positum est, quia in eo quod sempiternum est, cuiuslibet temporis ponatur uerbum, non mendaciter ponitur. Quamuis enim natura illa immutabilis est, et non recipit, fuit et erit, sed tantum est; unde illud: Ego sum qui sum , etc.: Qui est, misit me ad uos ; tamen propter mutabilitatem temporum, in quibus uersatur nostra mutabilitas, non mendaciter dicimus, et fuit, et est, et erit.

Et que uentura sunt, annuntiabit uobis.

Multi habuerunt spiritum prophetie. Sed quia nonnulli infirmos curant, mortuos suscitant, demonibus  imperant, nec tamen futura cognoscunt: potest sic accipi, quia Spiritus adueniens uentura nuntiaret, reducens ad memoriam gaudia celestis patrie.

Ille me clarificabit, quia de meo accipiet et annuntiabit uobis.

Quasi dicat: Ista omnia faciet Deus per Spiritum, id est, per bonitatem suam. Me clarificabit, auferendo uobis timorem, et dando amorem ardentiorem. Quod ipsi facturi erant in Spiritu sancto, hoc eumdem Spiritum dixit esse facturum, ut illud: Non enim uos estis qui loquimini, sed Spiritus Patris uestri qui loquitur in uobis. uerbum Grecum, quod est doxazo, Latini interpretes, alius glorificabit, alius  clarificabit posuerunt. Nam doxa, unde dictum est doxazo, et claritas interpretatur et gloria. Et quia gloria facit claros, et claritas gloriosos, quod utroque uerbo significatur, idem est. Gloria est frequens de aliquo fama cum laude. Que Christo de seipso non magnum aliquid contulit, sed mundo. Bonum enim laudari; non laudato, sed laudantibus prodest. Gloria falsa triplex est: in rebus, in hominibus, in utrisque. In rebus fallitur, qui putat id bonum esse quod malum est; in hominibus similiter; in utrisque, quando et uitium uirtus putatur: et ipse qui propter hoc laudatur, non habet quod putatur, siue bonus sit, siue malus. Donare quippe suas res histrionibus, uitium est immane, non uirtus. Et scitis de talibus, quam sit frequens fama cum laude, ut illud:  Laudatur peccator in desideriis anime sue . Laudatores talium non in hominibus falluntur, sed in rebus: malum est enim quod bonum esse credunt. Ipsi uero uitiosi tales sunt, quales cernuntur. Laudatores hypocritarum non falluntur in rebus, sed in hominibus. Laudatores autem illorum, qui creduntur liberare patriam magicis artibus, in utroque falluntur. uera gloria non beatificat iustum, sed tamen laudantibus gloriandum est, quia iusta diligunt. uera gloria est in catholica Ecclesia. Unde propheta: Exaltare super celos, Deus, et super omnem terram gloria tua . De meo, inquit Filius, accipiet Spiritus, quia de Patre accipit Spiritus sanctus, unde accipit Filius. Spiritus sanctus de Patre accipit procedendo, Filius nascendo. Pater de nullo  natus est, de nullo processit. Et sicut Pater genuit Filium, uita scilicet uitam: sic ei dedit Pater uitam procedere de illo, sicut et procedit de ipso. Nascitur a Patre ueritas, procedit ab utroque caritas ad sanctificandam creaturam. [AUGUST.] Nascitur a Patre sapientia, extenditur ab utroque ad creaturas beneuolentia. Nascitur a Patre consilium, exit ab utroque ad creaturas dilectionis beneficium. Nascitur a Patre uerbum, prouenit ab utroque benignitatis bonum. Splenduit de Patre splendor eternus, processit ab utroque bone uoluntatis [bonitatis] affectus. Cum igitur tota Trinitas sit spiritus, id est incorporea natura, Spiritus sanctus singulatim dicitur spiritus, tanquam Patris et Filii spiramen seu spiraculum.  Inspiratur enim Spiritus sanctus a Patre et Filio ad sanctificandum, nec uenit sine Patre et Filio, quia Trinitas indiuisa est. Procedit eternaliter Spiritus a Patre et Filio per affectum distribuendi donationes; procedit, inspiratur, mittitur ex tempore per infusionem [effusionem] gratiarum. Hec inspiratio, hec temporalis processio siue missio quotidie fit, dum quotidie diuersis diuersa dona conferuntur.


A. 149[III] M. 111 L. 119

Omnia quecunque habet Pater, mea sunt.

[AMBROS.] Sensus est: Idipsum quod Pater est, in me est, et ego ex illo, ita quod Pater Filii est Pater, et Filius Patris est Filius.


 A. 149[X]

Propterea dixi, quia de meo accipiet, et annuntiabit uobis.

Dixi quia de eodem habet procedere Spiritus, de quo et ego genitus, ne putetur Spiritus minor me, uel natus de me, sicut ego de Patre.

Modicum, et iam non uidebitis me: et iterum modicum, et uidebitis me, quia uado ad Patrem. Dixerunt ergo ex discipulis eius ad inuicem: Quid est hoc quod dicit nobis, modicum, et non uidebitis me: et iterum modicum, et uidebitis me, et quia uado ad Patrem? Dicebant ergo: Quid est hoc quod dicit modicum? Nescimus quid loquitur.

Hoc eos mouebat, quia dixit: modicum, sed postea  manifestatum fuit. Nam post paululum passurus est, et non uiderunt eum: rursus post paululum resurrexit, et uiderunt eum. [BEDA.] uel ita: Modico tempore non uiderunt eum, dum requieuit in monumento: et modico tempore uiderunt eum, quando eis apparuit in quadraginta diebus post resurrectionem. Propterea modico tempore uidebitis me, quia uado ad Patrem, deposita mortalitate, humanam naturam celis inferens. Quod autem ait, et iam non uidebitis me, sic accipiendum est quo modo superius, ubi ait: De iustitia uero, quia ad Patrem uado, et iam non uidebitis me. Quia scilicet eum mortalem non amplius uiderent.

Cognouit autem iehsu quia uolebant eum interrogare, et dixit eis: De hoc queritis inter uos, quia  dixi: modicum, et non uidebitis me: et iterum modicum, et uidebitis me? Amen, amen, dico uobis, quia plorabitis et flebitis uos, mundus autem gaudebit. uos autem contristabimini, sed tristitia uestra uertetur in gaudium.

Contristati sunt de morte Domini, sed mox de resurrectione letati. Mundus autem significat hic inimicos, a quibus occisus est Christus.

Mulier cum parit, tristitiam habet, quia uenit hora eius. Cum autem pepererit puerum, iam non meminit pressure propter gaudium, quia natus est homo in mundum.

Partus gaudio comparatur tunc magis, quando non puella, sed puer nascitur. Gaudium est ipse iehsu,  de quo Apostolus: Christus, resurgens a mortuis, iam non moritur .

Et uos igitur nunc quidem tristitiam habetis. Iterum autem uidebo uos, et gaudebit cor uestrum, et gaudium ue rum nemo tollet a uobis.

[BEDA.] Dominus exponit paradigma quod de muliere proposuit. Tristitiam enim habuerunt discipuli, passo Domino; sed, peracta resurrectionis gloria, gauisi sunt uiso Domino . Quod gaudium eorum non tollitur ab eis, quia et si postmodum persecutiones pro Christi nomine ac tormenta passi sunt, spe tamen resurrectionis ac uisionis illius accensi, libenter aduersa queque ferebant, imo gaudium existimabant, cum in tentationes uarias inciderent . Quod autem ait, iterum autem uidebo  uos, et gaudebit cor uestrum, sic intelligitur: Eripiam uos ab aduersariis, coronabo uos uictores, probabo me semper uidisse decertantes.

Et in illo die me non rogabitis quidquam.

In die uisionis eterne non petetis, uel non interrogabitis, quia tunc erit plena cognitio et sufficientia. [AUGUST.] Hoc uerbum quod est rogare, non solum petere, uerum etiam interrogare significat, et Grecum unde hoc translatum est, tale habet uerbum, quod utrumque possit intelligi. Ergo ambiguum est. Possunt hec et ita exponi, ut in discipulis uniuerse loquatur Ecclesie Dominus, uelut ibi: Ecce ego uobiscum sum usque ad consummationem seculi . Modicum et iam non uidebitis me, ad hoc refertur, quia uado ad Patrem. Eundo scilicet ad  Patrem, subtraham corporalem uisionem, ut fructuose credat Ecclesia. Et iterum modicum, et uidebitis me eterna uisione. Modicum secundum hanc sententiam, intellige spatium huius peruolantis seculi. Plorabitis, inquit, quia plorant omnes boni in erumnis huius uite, sed mundi amatores gaudent. [BEDA.] Mulierem dicit sanctam Ecclesiam propter fecunditatem bonorum operum, et quia spirituales. Deo gignere filios non desinit. Que nunquam mundi tentationibus exerceri desistit, quandiu in mundo spiritualium uirtutum profectibus insistit. At cum, deuicto laborum certamine, ad palmam peruenerit, iam non meminit pressure precedentis propter gaudium percepte retributionis. Non sunt enim condigne passiones huius temporis ad futuram gloriam  , quando similes Deo erimus, et uidebimus eum sicuti est , ut ait Ioannes in Epistola sua.

[AUGUST.] Nunc parturit Ecclesia gemendo, tunc pariet letando. Nunc parturit orando, tunc pariet laudando. Et ideo masculum, quoniam ad fructum contemplationis, cuncta officia referuntur actionis. [BEDA.] Et sicut mulier, nato in hunc mundum homine, letatur: ita Ecclesia, nato in uitam futuram populo, exsultatione repletur. Pro qua natiuitate multum laborans et gemens in presenti, quasi parturiens dolet. Nec nouum debet cuiquam uideri, si natus dicatur qui ex hac uita migrauerit: quomodo enim nasci dicitur, cum quis de utero matris egreditur,  ita etiam potest natus appellari, qui solutus a uinculis carnis, ad lucem sublimatur eternam. Unde mos ecclesiasticus obtinuit, ut dies martyrum siue confessorum Christi, quibus de seculo transierunt, natales uocitemus, eorumque solemnia non funebria, sed natalitia dicantur. Sequitur: Et uos tristitiam habebitis. Omnis Ecclesia per huius uite labores et augustias ad eterna premia celestium gaudiorum tendit; quia per multas tribulationes, ut ait Apostolus, oportet nos intrare in regnum Dei . Dicens Dominus: Iterum autem uidebo uos, secundum promittit aduentum, in quo uniuersam uidebit Ecclesiam ad remunerandum ex integro. Et quia in plenitudine illius gaudii non rogabimus, modo petendum est ut illuc perueniamus.


 A. 150[III] M. 216 R. 125

Amen, amen, dico uobis, si quia petieritis Patrem in nomine meo, dabit uobis.

Quidquid petitur contra salutem, non petitur in nomine Saluatoris. Cum dicit: in nomine meo, non uult intelligi de sono, sed de soni significatione. Unde qui male sentit de Christo, non petit in eius nomine, etiamsi eius proferat nomen. Qui uero recte sentiendo de illo petit salutem sempiternam, uel aliquid pertinens ad illam, accipit quando debet accipere. Nec ideo quedam negantur, quia ut congruo tempore dentur, differuntur.

Usque modo non petistis quidquam in nomine meo. Petite, et accipietis, ut gaudium uestrum sit plenum.

 Quidquid aliud petitur quam uita beata, uel quod ad eam pertinet, nichil est in tante rei comparatione. Duobus modis intelligi potest: Usque modo non petistis in nomine meo: uel quia non nouistis nomen meum sicut cognoscendum, uel quia pro nichilo habendum est quidquid aliud petistis, in comparatione tante rei quam petere debuistis. Quomodo autem possint petere plenum gaudium, subdit; quia de animalibus, quot sunt, faciet spirituales, ut abiectis imaginationibus corporum, pura mentis acie sincere luci cohereant.


A. 131[X]

Hec in prouerbiis locutus sum uobis.

Homo animal quecunque audit de Dei natura,  carnaliter cogitat, non spiritualiter. Et ideo sunt illi prouerbia que audit de incorporea Dei substantia: non quod ea tanquam prouerbia deputet, sed quia sic cogitat, quomodo illi qui prouerbia audiunt, et non intelligunt. Spiritualis autem homo in nomine eius petit, quia ipsum eiusdem substantie cum Patre esse intelligit. Spirituales homines uanitatem et figmenta tanquam importunas muscas abigunt, et internis aspectibus utcunque Deum incorporeum cognoscunt.

uenit hora cum iam non in prouerbiis loquar uobis, sed palam de Patre annuntiabo uobis.

Illam nimirum horam significat, qua eis Spiritus sancti gratiam daturus erat. Possumus etiam horam quam pollicetur in futura uita intelligere, in qua  palam de Patre annuntiabit electis, id est, ostendet Patrem, ubi ueraciter in nomine Iesu petunt electi, dum pro nostra fragilitate intercedunt, quatenus ad sue saluationis sortem pertingamus. Bene dicitur in illo die, quia ibi non sunt tenebre pressurarum, sed lux sempiterna. Possunt idem spiritus electorum in illa celesti ciuitate etiam pro se petere, quia tempus uniuersalis iudicii uenire desiderant, ut etiam corporum beatitudinem recipiant. Unde Ioannes ait: uidi sub altare animas interfectorum propter uerbum Dei, et propter testimonium quod habebant, et clamabant uoce magna, dicentes: Usquequo, Domine sanctus et uerus, non iudicas et uindicas sanguinem nostrum de his qui habitant in terra ? Ubi continuo subinfertur: Et date sunt illis singule stole  albe, et dictum est illis ut requiescerent modicum, donec impleretur numerus fratrum eorum . Singulas quippe stolas nunc habent anime, cum sola sua felicitate fruuntur; binas tunc accipient, cum impleto in fine numero fratrum, corporum quoque immortalium receptione letabuntur.

In illo die in nomine meo petetis, et non dico uobis, quia ego rogabo Patrem de uobis.

Hoc dicit propter consubstantialem Patri diuinitatem in qua simul audiunt rogantes, simulque rogata donant Pater et Filius, quod non patet nisi oculis spiritualibus. Quod uero ait Petro: Ego autem rogaui pro te, ut non deficiat fides tua , et quod de illo Ioannes ait: Aduocatum habemus apud Patrem nostrum, Iesum Christum ,  ad humanitatem respicit. uel ita: Non rogabo pro uobis, quia potius implebo quod hucusque rogaui. Quomodo rogabat? Quia nondum ascenderat. Si enim non ascendisset, nulla certitudo ascendendi nobis remansisset. Nunc autem sedens humanitas ad dexteram Patris, certitudo et arrha est, quod et nos ascendemus. Hinc Hieronymus in Epistolam ad Romanos: Solent Ariani mouere calumniam, dicentes quod qui interpellatur, interpellante sit maior. Quibus respondendum est: Deum obliuionem non pati, ut pro ipsis commoueatur semper quos ipse elegit, sed in hoc interpellare eum dicitur, dum semper Patri hominem quem suscepit, quasi nostrum pignus ostendit, et offert ut uerus pontifex et eternus.

 Ipse enim Pater amat uos, quia uos me amastis, et credidistis quia a Deo exiui.

Amat nos Pater, quia nos amamus Filium, cum a Patre et Filio accipimus ut amemus Patrem et Filium, data caritate per Spiritum, quem ipsum amamus cum Patre et Filio. Prior amans, facit in nobis ut ametur.

Exiui a Patre, et ueni in mundum. Iterum relinquo mundum, et uado ad Patrem.

Exiuit a Patre, quia de illo est; et carne assumpta, uenit uisibilis in mundum, non tamen deserens Patrem. Reliquit mundum corporali discessione, non gubernatione presentie. uadit ad Patrem, quia humanitatem ad inuisibilia paterne maiestatis adduxit. Reliquit mundum quia ab aspectu amatorum  mundi quod uiderunt abstulit. Redit ad Patrem, quia amatoribus suis se Patri equalem credendum docuit.

Dicunt ei discipuli eius: Ecce nunc palam loqueris, et prouerbium nullum dicis. Nunc scimus quia scis omnia, et non opus est tibi ut quis te interroget. In hoc credimus quia a Deo existi.

[ALBINUS.] Palam loqui putabant, cuius mysteria comprehendere non ualebant. Aperte ostendunt quia Dominus loquebatur de his que illos delectabat audire, et que interrogare uolebant. Unde Deum esse credebant. Apertum namque diuinitatis indicium, est, cogitationum nosse secreta.


A. 152[Iu] M. 287 R. 168

Respondit eis iehsu: Modo creditis? ecce uenit  hora, et iam uenit, ut dispergamini unusquisque in propria, et me solum relinquatis. Et non sum solus, quia Pater mecum est.

Creditis ut paruuli, quibus quecunque alta adhuc sunt prouerbia. uenit hora passionis et iam prope est, in qua solus torcular calcare habeo. uos autem dispergemini in propria, id est in uestre infidelitatis timorem, quasi diceret: Ita perturbabimini, ut quod modo credere putatis, postea dimittatis. Hoc apparuit in Cleopha ubi ait: Nos sperabamus quod esset redempturus Isrel . [AUGUST.] Paulo ante dixerat: uado ad Patrem; nunc dicit: Pater mecum est. Quis uadit ad eum qui cum illo est? Sed hoc intelligenti est uerbum; non intelligenti, prouerbium. Intelligenti, est uerbum ueritatis,  non intelligenti, prouerbium, hoc est, uerbum longe a ueritate. Ire ad Patrem est secundum humanitatem, Patrem esse cum eo, secundum diuinitatem.


A. 153[X]

Hec locutus sum uobis, ut in me pacem habeatis. In mundo pressuram habebitis; sed confidite: ego uici mundum.

Propter hanc pacem tribulationem sustinemus, ut in hac sine fine feliciter regnemus. Hec est pax pro qua Christiani sumus, pro qua sacramentis imbuimur, pro qua omni modo erudimur, pro qua Spiritus pignus accipimus, pro qua in Christum credimus et speramus, et amore eius accendimur. Hec est in pressuris consolatio et liberatio. In hac ergo  sermonem ad discipulos concludit, et ad Patrem uerba conuertit.

Hec locutus est iehsu, et subleuatis oculis in celum, dixit: Pater, uenit hora, clarifica Filium tuum.

Poterat Dominus orare silentio, sed exemplum dedit nobis orandi. De hac clarificatione ait Apostolus, que ab eius resurrectione sumpsit exordium: Deus illum exaltauit, et donauit illi nomen quod est super omne nomen, ut in nomine Iesu omne genu flectatur, celestium, terrestrium et infernorum . Sensus est: uenit hora seminande humilitatis, fructum non differas claritatis. De hac humilitate ait Apostolus: Factus est obediens Patri usque ad mortem  Sequitur:

Ut Filius tuus clarificet te.

 Claritas Patris nec minui potest, nec augeri apud Deum, apud homines tamen minor erat, quando in Iudea Deus tantum notus erat . Nondum enim a solis ortu usque ad occasum laudabant pueri nomen Domini. Hoc autem quia per Euangelium Christi factum est, profecto Patrem clarificauit Filius. Quasi dicat: Resuscita me, ut innotescas toto orbe per me. Sequitur:

Sicut dedisti ei potestatem omnis carnis, ut omne guod dedisti ei, det eis uitam eternam.

Omnis carnis, id est omnis hominis. A parte totum significat hominem, sicut Apostolus, ubi ait: Omnis anima potestatibus sublimioribus subdita sit , id est omnis homo. Potestatem dedit  Pater Filio secundum hominem: nam, secundum Deum, omnia per ipsum facta sunt .

Hec est autem uita eterna, ut cognoscant te solum uerum Deum, et quem misisti Iesum Christum.

Ordo uerborum est, ut te et quem misisti Christum, cognoscant solum uerum Deum. Consequenter et Spiritus sanctus intelligitur, quia est caritas consubstantialis amborum. uita est cognitio unius Dei, que hic est ex Patre, in futuro erit plena. Qui ergo proficit in hac cognitione, magis tendit uiuere. Quando autem erit plena cognitio, erit et sine fine laudatio. Et hec est illa clarificatio, sed prius hic clarificatur, dum innotescit fidelibus. Unde subditur:

Ego te clarificaui super terram, opus consummaui,  quod dedisti mihi ut faciam.

Adhuc restabat passio, sed se consummasse dicit, quod consummaturum esse certissime nouit, ut illud: Foderunt manus meas et pedes meos, etc. .

Et nunc clarifica me, tu Pater, apud temetipsum claritate, quam habui priusquam mundus esset, apud te.

Filius clarificauit Patrem gentibus predicando, Pater Filium ad suam dexteram collocando: quod ait: clarificaui, consummaui, uerbum preteriti temporis posuit pro futuro, et ut monstraret iam in predestinatione factum. Quam predestinationem aperuit, adiungendo: claritate quam habui. Ordo uerborum est: Quam habui apud te priusquam mundus  esset. Ad hoc ualet quod ait: nunc, quasi diceret: Sicut tunc predestinatione, ita et nunc perfectione. Destinatur quod est; predestinatur et preparatur quod non est. Filius ergo secundum diuinitatem, ceternus Patri, predestinatus est ante mundi constitutionem secundum humanam naturam, et nos in ipso, ut membra eius essemus, ante omnia tempora sumus electi ac predestinati. Petit ergo humanitas Christi id habere in te, quod habuit in Patris predestinatione.

Manifestaui nomen tuum hominibus, quos dedisti mihi de mundo.

Manifestaui dicit, non quod iam sit perfecta manifestatio sine prouerbiis, sed quia certissime futura est. Hec omnia de futuris fidelibus dici possent,  sed ut de solis discipulis quos tunc habebat, intelligatur, illud urget quod inferius ait: Cum essem cum eis, ego seruabam eos, etc. Ab ipso tamen orationis exordio, quod est: Pater, uenit hora, usque ad illud: et nunc clarifica me, tu Pater, omnes uoluit intelligi suos. uideamus quid uelit dicere. Scriptum est: Notus in Iudea Deus, in Isrel magnum nomen eius . Ergo manifestaui non illud nomen tuum quod est Deus, sed illud quod est Pater meus. Quod nomen non potest manifestari sine manifestatione Filii. Quos dedisti mihi, dicit secundum hominem.

Tui erant, et mihi eos dedisti, et sermonem tuum seruauerunt.

 Patris erant, predestinantis eos per Filium propter bonitatem suam, et ita erant indiuidue Trinitatis. Ab ea [eo] Filius, in hoc quod homo est, accepit eos ad docendum.

Nunc cognouerunt, quia omnia que dedisti mihi, abs te sunt, quia uerba que dedisti mihi, dedi eis, et ipsi acceperunt, et cognouerunt uere quia a te exiui, et crediderunt quia tu me misisti.

A te sunt omnia, que dedisti mihi homini. uel ita: Simul Pater dedit omnia, cum genuit eum qui omnia habet. uerbo scilicet gignendo Pater omnia dedit. Quod uero ait: cognouerunt uere, exposuit subiungendo: et crediderunt, subaudis uere. Idem est: a te exiui, quod est: tu me misisti. Idem est cognouerunt, quod est crediderunt. Crediderunt ideo adiunctum  est, ne quis putaret hanc cognitionem esse iam per spem, et non per fidem. Adhuc non erant tales discipuli, quales eos dicit uerbis preteriti temporis, sed quia tales erant futuri accepto Spiritu sancto; ideo positum est preteritum pro futuro. Hoc patuit, cum princeps eorum ter eum negauit.

Ego pro eis rogo, non pro mundo rogo, sed pro his quos dedisti mihi, quia tui sunt, et mea omnia tua sunt, et tua mea sunt, et clarificatus sum in eis.

Id est, clarificabor in eis, tunc uidelicet, cum per eos omnibus credentibus innotescam, quod ad dexteram Patris sim glorificatus. Dicens: mea tua sunt, et tua mea, specialiter ostendit sanctos de quibus hic agitur eius esse a quo creati sunt et sanctificati, id  est, Patris et Filii. Et ita omnia que ipsis subiecta sunt, necesse est ut sint eius cuius et ipsi sunt. Nota non esse orandum pro malis perditis, cum dicat: non pro mundo rogo.

Et iam non sum in mundo, et hi in mundo sunt et ego ad te uenio.

Iam non sum in mundo, presentia scilicet corporali. Ostendit certum quod adhuc erat futurum. Dicens: et ego ad te uenio, exponit cur dixerit: iam non sum in mundo.

Pater sancte, serua eos in nomine tuo, quos dedisti mihi, ut sint unum sicut et nos.

Ut homo, rogat Patrem pro discipulis; ut Deus, dicit se unum esse cum Patre. Non ait: ut nobiscum sint unum; aut: simus unum ipsi et nos. Ipsi in  natura sua sint unum, sicut nos in nostra unum sumus.

Cum essem cum eis, ego seruabam eos in nomine tuo, quos dedisti mihi; custodiui, et nemo ex his periit, nisi filius perditionis, ut Scriptura impleatur.

Iudas, per imitationem filius diaboli, qui est ipsa perditio, Scripturas de se prophetantes impleuit. Non debemus intelligere, quod Pater et Filius alternatim seruent, quasi alter post alterum. Simul enim seruant Pater et Filius et Spiritus sanctus, qui est unus Deus. Sed Scriptura nos non leuat, nisi ad nos descendat. Cum ita loquitur, intelligamus distinguere personas, non separare naturam.

Nunc autem ad te uenio, et hec loquor in mundo,  ut habeant gaudium meum impletum in semetipsis.

Hoc est: ut sint unum sicut et nos, quod a me conferetur eis. Ecce in mundo loqui se dicit, qui paulo ante dixerat: iam non sum in mundo. Ergo qui nondum abierat, hic adhuc erat: et quia mox abiturus fuerat, hic quodammodo iam non erat.

Ego dedi eis sermonem tuum, et mundus eos odio habuit.

uerbis adhuc preteriti temporis futura prenuntiat. Deinde subiicit, cur eos oderit mundus.

Quia non sunt de mundo, sicut et ego non sum de mundo.

Hoc eis regeneratione collatum est; nam generatione de mundo erant. Unde alibi: Ego uos de mundo elegi .

 Non rogo ut tollas eos de mundo, sed ut serues eos a malo.

Hinc habes, quia sancti non debent rogare ut transeant de mundo, si adhuc non est eis conueniens, sicut nec istis adhuc conueniens erat; predictam repetit sententiam.

De mundo non sunt, sicut et ego non sum de mundo. Sanctifica eos in ueritate: sermo tuus ueritas est.

Queri potest quomodo de mundo non erant, si sanctificati in ueritate nondum erant; aut si iam erant sanctificati, cur poscat ut sanctificentur. Sanctificati erant, sed poscit ut sanctiores fiant, et in sanctitate proficiant. Unde Apostolus: Qui in uobis bonum opus cepit, perficiet usque in diem Domini  Iesu . ueritas est Christus, qui dicit: Ego sum uia, ueritas et uita . Quasi dicat: sanctifica eos in me. Unde sequitur: Sermo tuus, id est, ego consubstantialis tibi, ueritas est.

Sicut me misisti in mundum, et ego misi eos in mundum.

Hoc est: quia misisti me, misi eos.

Et pro eis ego sanctifico meipsum, ut sint et ipsi sanctificati in ueritate.

Pro eis sanctifico meipsum, id est, eos in meipso sanctifico. Hoc ait, quia membra sunt eius. Unde sequitur: ut sint et ipsi sanctificati in ueritate, id est in me secundum diuinitatem, qua etiam homo quo indutus sum, sanctificatus est ab initio creationis  sue. Hoc ideo dicit, quia una persona facta est uerbum et homo. Tunc ergo sanctificauit se in se, hoc est: se hominem in se uerbo.

Non pro his autem rogo tantum, sed et pro eis qui credituri sunt per uerbum eorum in me.

Hic non tantum intelligendi sunt illi qui apostolos in carne audierunt, sed et omnes ad quos eorum uerbum uenit, et uenturum est, qui crediderunt et credituri sunt. Potest uideri iehsu non hic orasse pro quibusdam suis, nisi diligenter scrutemur uerba eius. Pro illis enim non uidetur orasse, qui tunc cum illo non erant quando ista dicebat, nec per uerba apostolorum crediderunt postea, sicut Paulus apostolus, qui neque ab hominibus, neque per hominem factus est apostolus, sed per reuelationem  Iesu Christi, ut ipse ait . Similiter non uidetur orasse pro antiquis iustis, neque pro illis qui iam crediderant, siue per se, siue quolibet modo, ut Nathanel, et Ioseph ab Arimathia, qui corpus Domini petiit a Pilato, et mater eius et alie femine, et illi qui cum ramis clamauerunt: Benedictus qui uenit in nomine Domini ! et quingenti fratres, quibus simul post resurrectionem apparuit . Latro etiam credidit in cruce , quando doctores defecerunt. Sic igitur intelligamus per uerbum eorum, ut ipsum uerbum fidei quod predicauerunt, hic significatum esse credamus. Quod dictum est uerbum eorum, quoniam ab ipsis precipue fuit predicatum, et primitus inculcatum. Neque propterea non est uerbum Dei, quia  dictum est eorum, cum Paulus dicat Thessalonicences excepisse a se non ut uerbum hominum, sed sicut est uere uerbum Dei . Dei est, quia Deus id donauit; eorum est, quia Deus hoc predicandum illis primitus commendauit. uerbum eorum habuit latro in fide; uerbum eorum habuerunt antiqui iusti, de quibus constat quia nunquam saluari possent, nisi in mediatorem uenturum credidissent. Fideliores ergo reperiuntur, qui iam defuncti, illum resurrecturum non dubitant, quam illi qui uisa eius morte, spem quam habuerant de eius resurrectione, perdiderunt. Unde et quidam dixerunt: Nos autem sperabamus quia redempturus esset Isrel . Igitur omnes ad orationem Christi credendum  est pertinuisse, qui fidem illam habuerunt, quam apostoli post resurrectionem Christi predicauerunt. Sequitur:

Ut omnes unum sint, sicut tu, Pater, in me, et ego in te.

Subintelligitur: unum sumus. Pater et Filius unum sunt substantialiter; nos autem in eis esse possumus, sed non substantialiter. In eis sumus, ut creature in Creatore; in eis unum esse possumus nunc fide et caritate, et in futuro ampliori dilectione. Unde subditur:

Ut et ipsi in nobis unum sint.

Credendo sint unum Dei templum, sicut ostendit subdendo:

Ut mundus credat quia tu me misisti.

 Si uerbum rogo tertio ponamus, manifestior erit sententia hoc modo: Rogo ut omnes unum sint, rogo ut et ipsi in nobis unum sint, rogo ut mundus credat quia tu me misisti.

Et ego claritatem quam dedisti mihi, dedi illis, ut sint unum, sicut nos unum sumus.

Claritatem, id est, immortalitatem quam dedisti mihi, dedi eis. Propter immobilitatem predestinationis, significat futura uerbis preteriti temporis.

Ego in eis, et tu in me, ut sint consummati in unum.

Breuiter ostendit se mediatorem esse inter Deum et homines, ac per eum Patrem manere in nobis. Quod addidit: consummati, ostendit perfectam beatitudinem.

 Et cognoscat mundus, quia tu me misisti.

Aliquando cognoscere ponitur pro credere; sed hic, ubi loquitur de consummatione, intellegenda est cognitio qualis erit per speciem, non qualis nunc est per fidem. Quandiu enim credimus quod non uidemus, nondum sumus consummati, sicut erimus cum uidebimus.

Et dilexi eos, sicut et me dilexisti.

Qui diligit unigenitum, diligit et membra eius que adoptauit. Non ideo pares sumus unigenito Filio, quia dictum est: sicut et me; nam, sicut non semper significat equalitatem, sed aliquando ponitur pro quia, ut hic et ibi: Sicut me misisti in mundum, et ego misi eos in mundum. Membra Unigeniti perduxit Pater gratia dilectionis ad angelorum equalitatem,  carnem uero Unigeniti sui super excellentiam cuiuslibet angeli, cum sit una persona carnis et uerbi. Sunt tamen quidam, qui etiam nos preferunt angelis, dicentes quia pro nobis mortuus est Christus, non pro angelis. Quod quid est aliud, quam uelle gloriari de impietate? Christus enim iuxta Apostolum pro impiis mortuus est , in quo non meritum nostrum, sed Dei misericordia commendatur.

Pater, quos dedisti mihi, uolo ut ubi ego sum, et illi sint mecum, ut uideant claritatem meam quam dedisti mihi.

Quantum attinet ad creaturam, in qua factus homo hoc dicit. Adhuc tamen non ibi erat, sed cito  erat ascensurus. uel sum, dixit propter unitatem persone in qua et Deus homo est, et homo Deus. Quantum uero attinet ad formam Dei, ubique est. Unde latro audiuit: Hodie mecum eris in paradiso . Secundum id quod homo erat, anima eius ipso die futura erat in inferno, caro in sepulcro. Secundum autem quod Deus erat, etiam in paradiso erat. Propterea cum dixisset, et illi sint, addidit, mecum: nam et miseri possunt esse ubi ille est qui ubique est; sed beati soli sunt cum illo, quia beati esse non possunt nisi ex illo. Sumamus qualecunque exemplum. Sicut cecus, etiamsi ibi sit ubi lux est, non est tamen cum luce; ita impius uel pius, sed nondum idoneus, etiamsi nusquam possit esse ubi non sit Christus, tamen  non est cum Christo, sicut hic intelligitur uoluisse, cum ait: uolo ut ubi sum ego, et illi sint mecum: nam de specie illa omnino dicebat, in qua uidebimus eum sicuti est . Unde subditur: ut uideant, non ut credant. Fidei merces est ista, non fides: uidere claritatem Dei sequitur.

Quia dilexisti me ante constitutionem mundi.

In illo etiam dilexit nos ante mundi constitutionem predestinatione, quia membra eius sumus: et diligimur in illo, qui totus diligitur, si secundum hoc quod Filius Patri est ceternus, hoc dictum accipiamus: uolo ut ubi sum ego, et illi sint mecum. In Patre cum Christo erimus. Sed ille sicut ille, nos sicut nos. uolo, inquit, et non potest non fieri quod uult Omnipotens. Omnium quidem potestas  ei est, sed illi soli sui sunt quos elegit, ut dicit: Ego elegi uos de mundo . Illos Pater sibi dedit, id est traxit ad eum.


A. 154[III] M. 112 L. 119

Pater iuste, mundus te non cognouit, ego autem te cognoui.

Mundus iniustus non cognouit te; mundus uero reconciliatus cognouit te, non merito, sed gratia.


A. 135[X]

Et hi cognouerunt quia tu misisti, et notum feci eis nomen tuum, et notum faciam, ut dilecto qua dilexisti me, in ipsis sit, et ego in ipsis.

Nomen tuum notum feci per fidem, notum faciam per spem. Notum feci cum fine peregrinantibus,  notum faciam sine fine regnantibus. Et ita est gratia quod te nouerunt, per hoc quod tu me misisti.



CAPUT CLX.


M. 291[Iu] R. 172 L. 279 A. 156

Tunc uenit iehsu cum illis in uillam que dicitur Gethsemani, trans torrentem Cedron, ubi erat hortus, in quem introiuit ipse et discipuli eius.

[BEDA.] Gethsemani locus est ad radices montis Oliueti, et interpretatur uallis pinguium. Ibi tauri pingues obsederunt Dominum, et uituli multi circumdederunt eum . Appropians morti, uenit in uallem pinguedinis, qui per uallem humilitatis et pinguedinem caritatis pro nobis mortem subiit.  [ALBINUS.] In horto capi disposuit, ut deleret peccatum commissum in horto deliciarum. Trans torrentem Cedron comprehendi uoluit, et iuxta Psalmistam: De torrente in uia bibet . In uia huius uite bibit de torrente passionis, propterea exaltauit caput. Cedron genitiuus pluralis est in Greco, qui Latine potest dici cedrorum.


A. 157[X]

Sciebat autem et Iudas qui tradebat eum locum: quia frequenter iehsu conuenerat illuc cum discipulis suis.


L. 292 M. 292 R. 173

Et cum peruenisset ad locum, M. R. dixit discipulis  suis: Sedete hic, L. M. R. et orate, ne intretis in tentationem, M. R. donec uadam illuc et orem.

[HIERON.] Ordo est: Sedete donec uadam et orem, et orate, ne tentatione superemini. Separantur in oratione qui separantur in passione, quia ille orat, illi dormiunt pinguedine cordis oppressi. [BEDA.] Cum in monte orat, tacite nos admonet pro celestibus bonis orandum esse. Cum in ualle orat pinguedinis, insinuat nobis humilitatem seruandam esse in oratione, et pinguedinem interne dilectionis.

Et assumpto Petro et duobus filiis Zebedei Iacobo et Ioanne, cepit contristari et mestus esse.

Non aliis hic assumptis quam in transfiguratione, quibus secretiora manifestat. Ut ueritatem  assumpti probaret hominis, uere contristat eum propassio, sed passio non dominatur eius animo. Sciendum quia poterat Christus natura non mori, sicut Adam potuit non mori ante peccatum. In eo enim nullum culpe debitum, nullius peccati uestigium fuit. uoluntarie autem assumpsit infirmitates nostras, que a Deo non separant, uelut ignorantia seu concupiscentia separat. Sicut ueram humanitatem, ita et humanas infirmitates assumpsit, ut eas cruci affigeret, et nos fortes efficeret. Itaque uoluntatem nostram suscepit et tristitiam. Tristitiam confidenter dico, qui crucem predico. Sed est quedam tristitia, et quidam timor rationem submergens, et hominem, contempto Dei precepto, in peccatum ducens, sicut Petrus timore negauit. De  huiusmodi loquuntur expositores, quando dicunt Christum non timuisse, qui ad hoc uenerat ut pateretur, et Petrum timiditatis arguerat. Est alius timor moderatus, qui naturaliter inest omni homini, et sine peccato est, ut fames, sitis, et ille fuit in Christo. Horruit quippe mortem. Contristabatur etiam propter infelicissimum Iudam et scandalum omnium apostolorum, et reiectionem Iudeorum et euersionem Ierusalem.


M. 293[Iu] R. 174 A. 107

Tunc ait illis: Tristis est anima mea usque ad mortem.

Hinc alibi dicit: Baptismo habeo baptizari, et quomodo angor usque dum perficiatur ?  Usque ad mortem tristis est, donec apostolos suos sua liberet passione. Mors quippe corporis, absolutio est doloris in Christo et suis. [BEDA.] Timet Christus, cum Petrus non timeat. Petrus dicit, animam meam pono pro te. Christus dicit, anima mea turbatur. Utrumque uerum est et ratione plenum, quia inferior non timet et superior gerit timentis affectum. Ille enim, quasi homo, uim mortis ignorat; iste, quasi Deus in corpore constitutus, fragilitatem carnis exponit, ut eorum qui sacramentum incarnationis abiurant, excluderetur impietas. Sequitur:

Sustinete hic, et uigilate mecum.

[GREGOR.] Sustinete pondus tentationis, uigilantes  a somno infidelitatis et torpore mentis. Ceteris quidem iussi sedere ibi, quasi inferiores ab agone isto, seruans eos securos; uos autem quasi firmiores usque huc adduxi, sed nolo uos ulterius progredi. Necdum enim potestis. Propter hoc manete hic uigilantes, sicut et ego uigilo, ut unusquis que in gradu sue uocationis consistat, quoniam et omnis gratia, quamuis fuerit magna, habet superiorem. Ad hoc autem adduxit eos, maxime Petrum magna de se confidentem, ut uideant et audiant ubi est posse hominis et quomodo impetratur. uideant cadentem in faciem, audiant dicentem: Pater, si possibile est, transeat calix iste a me. Et discant non magna de se sapere, sed humilia estimare, nec ueloces esse ad promittendum, sed  solliciti ad adorandum. Ideo et illos duxit, qui uidebantur fideliores et fortes, similes Petro, in quibus similiter facile poterat locum inuenire iactantia propter fiduciam fidei. Mediocres autem, quantum ad periculum dico iactantie, ipsa fidei exiguitate muniti sunt.


M. 294[I] R. 175 L. 201 A. 181

Et ipse progressus est ab eis quantum iactus est lapidis.

[BEDA.] Typice innuit, ut in eum dirigant lapidem, id est, usque ad ipsum perducant intentionem legis, que scripta erat in lapide. Finis enim legis est Christus ad iustitiam omni credenti .

Et positis genibus, procidit in faciem suam, et  orabat ut, si fieri posset, transiret ab eo hora, dicens: Pater, si possibile est; Abba, Pater, omnia tibi possibilia sunt; mi Pater, si possibile est, transfer calicem hunc a me.

[HIERON.] Habitu corporis ostendit humilitatem mentis, et precipuum exaltationis humilitas est. Non enim exaltatur a Deo, nisi qui humiliauerit se propter Deum. [BEDA.] Quod dicit: Abba Pater, utriusque populi Saluatorem Deum ostendit. Idem enim significat abba quod pater, sed abba est Hebreum, pater Grecum et Latinum. Ergo utraque lingua primus ipse inuocat, ut doceat ab utroque populo eum inuocandum. Non est enim distinctio Iudei et Greci. [GREGOR.] Secundum quod cepit  pauere et tristari, etiam orat calicem passionis transire a se, ita ut omnino neque gustaret amaritudinem eius, si tamen possibile esset quantum ad iustitiam Dei. Quod enim dicebat: si possibile est, ad potentiam Dei pariter et iustitiam referebat, quoniam quantum ad iustitiam eius; quia non solum potens est, sed etiam iustus, non sunt possibilia nisi ea que iusta sunt. Habebat autem iustitia Patris quod Christus pateretur, et a constitutione mundi sacramentum hoc nostre salutis in eo erat ostensum. Passus ergo est, non quod uellet pati, imo reformidabat, sed quia Patrem diligebat, quem hoc uelle sciebat, et quia per mortem suam salutem proximi fieri cupiebat. Nec sequitur, si propter hoc pati uoluit: ergo pati uoluit, sicut de infirmo uideri  potest, qui uult incidi uel coqui ut sanetur, nec uult tamen incidi, potius omnino reformidat. Euenit etiam quod aliquis incarceratus filium suum uult in carcere poni, ut ipse sic euadat; nec tamen uult filium incarcerari, potius inde dolet. uoluntas enim nunquam est nisi cum dilectione, quippe quod delectat uolumus; quod uero molestat, illud abhorrere solemus. Unde in futura uita, ubi nulla erit passio, nichil contra uoluntatem fiet. Contra uoluntatem itaque dolores atque molestias patiebantur martyres, nec aliter aliquod meritum ibi haberetur. Persecutores quidem quantum poterant fugiebant, pati tamen propter dilectionem Christi uolebant. uelle autem lapidari uel comburi, si quis uelle posset, nullius tamen meriti esset, sed propter  Christum pati uene, propter dilectionem Dei uelle truncari, meritum habet. Ubi enim Christus in fundamento ponitur, ubi Deus suprema et maior causa constituitur, ibi meritum duntaxat habetur. Constat etiam quod martyrium uel aliquod bonum exterius bonam uoluntatem siue dilectionem non donat, sed eam habitam et ostendit, et quandoque augmentat. Sed quia in Christo non [non plus] augmentauit, non plus in passione quam ante, promeruit et nobis salutem, et sibi quod post passionem nec tristari nec turbari potest, neque in aliquo pati. Quod autem martyrium per se uoluntarium non sit, inde patet quia iucundum non est. Expetibilium enim quedam sunt iucunda bona, que propter se expetuntur, ut uidere Deum.  Alia sunt bona non iucunda, que propter aliud expetuntur, ut martyrium. Hoc Dominus Petro manifeste aperuit, cum ait: Et ducet te quo tu non uis . Si opponatur quod dicitur, oblatus est Christus, quia ipse uoluit: dicimus, quoniam uoluit, id est, mortem suam omnibus necessariam approbauit. Sic et Apostolus accipit uelle. Quod uolo, ait, id est approbo faciendum, illud non ago; quod autem nolo, id est non approbo faciendum, illud facio . Manifestans autem iehsu in oratione sua deuotionem, quasi dilectus et complacens dispositionibus Patris, addidit:


M. 195[I] R. 136 L. 282 A. 42

 uerumtamen non quod ego uolo, sed quod tu.

[HIERON.] Quod ex humana infirmitate trepidanter renuerat, reuertens in semetipsum, per obedientiam et fortitudinem mentis confirmat. Non, inquit, hoc fiat quod humanus affectus loquitur, sed ad quod missus sum. [BEDA.] Ostendit itaque, ut cum hoc imminet quod fieri nolumus, sic per infirmitatem petamus ut non fiat, quatenus per fortitudinem parati simus, ut uoluntas conditoris nostri etiam contra nostram uoluntatem fiat. [ORIGEN.] Nam, sicut multum confidere non debemus, ne nostram uirtutem uideamur profiteri; sic multum pusillanimiter agere et diffidere non debemus, ne Dei adiutoris nostri impotentiam uideamur pronuntiare. [BEDA.] Multi tristantur morte futura,  sed habeant rectum cor. uitent mortem quantum possunt; sed si non possunt, dicant quod Dominus dixit: Pater, si fieri potest, transeat a me calix iste. Ecce humanam uoluntatem habes expressam, uide quid dicat rectum cor. Sed non quod ego uolo, sed quod tu uis. Unde alibi: Non ueni facere uoluntatem meam, scilicet quam temporaliter sumpsi ex uirgine; sed uoluntatem eius qui misit me , quam uidelicet habui eternus cum Patre, et quam semper approbo anime ratione. Orat transire calicem, quia homo est; sed perficit dispensationem, quia Patri obediens est. Sensus est: Si moritur mors, me non moriente transeat calix. uerum quia non aliter fiet, fiat quod tu uis. [HIERON.] Aliter postulat non tam timore patiendi, quam misericordia  prioris populi, ne ab illo bibat calicem propinatum. Unde et signanter dixit: Calix iste, hoc est: populi Iudeorum, qui excusationem habere non potest, si me occiderit, habens prophetas qui me uaticinantur. [REMIG.] Si ergo fieri potest, ut sine interitu Iudeorum credat multitudo gentium, recuso passionem. Si uero illi excecandi sunt, ut alii uideant, non mea, sed tua fiat uoluntas.


M. 296 R. 177 L. 284

Et cum surrexisset ab oratione, uenit ad discipulos suos, et inuenit eos dormientes. Et ait illis: Quid dormitis sic? Non potuistis una hora uigilare mecum? uigilate et orate, ut non intretis in tentationem.

 [BEDA.] Liquido demonstrat, quia etiam pro apostolis orauerit, quos sedulo monebat uigilare et orare. Nam magnitudine tristitie quod eis improperat, somnum uincere non possunt; sed, sicut dormiunt mente, ita et corpore. [HIERON.] Impossibile quidem est hominem non tentari; nec ait: non tentemini, sed: ne intretis in tentationem, id est, ne tentatio uos superet, et intra suas casses teneat. Martyr qui pro confessione Domini sanguinem fudit, tentatus quidem est, sed tentationis retibus non ligatus. Si autem negaret Dominum, tunc tentatio superaret eum.


M. 297[I4] R. 178 A. 70

Spiritus quidem promptus est, caro autem infirma.

 Hoc contra temerarios dictum est, qui quod crediderint, putant se posse. Sed quantum de ardore mentis confidimus, tantum de carnis fragilitate timeamus, sed tamen secundum Apostolum facta carnis mortificemus .


M. 298[uI] R. 179

Iterum secundo abiit, et orauit.

Solus iuit orare pro cunctis, qui solus erat passurus pro omnibus.


L. 283[X]

Apparuit autem illi angelus de celo confortans eum.

Alibi legimus quia angeli ministrabant ei . In documento ergo diuinitatis, ministrauerunt  ei; in documento uero humanitatis confortatus est ab angelo. [BEDA.] Eo modo dicitur confortatus quo tristis, propter nos uidelicet, non propter se.

Et factus est in agonia, et prolixius orabat, dicens:


M. 298[uI] R. 179

Pater mi, si non potest calix hic transire, nisi bibam illum, fiat uoluntas tua.

In agonia, id est, in certamine mortis, prolixius orabat, ut nos doceret deuotius orare in periculoso certamine. Orat autem, ut si Niniue aliter saluari non potest, nisi aruerit cucurbita, fiat uoluntas Patris. [HIERON.] Hoc est, si populus qui per Niniuem intelligitur, saluari non potest nisi aruerit cucurbitus,  id est, nisi moriatur caro Christi, faciat Pater de eo quod uult.


L. 283[X]

Et factus est sudor eius sicut gutte sanguinis decurrentis in terram.

Contra naturam est, sanguinem sudare; sed per terram sanguine irrigatam, declarat terrenos sanguine suo redemptos.


L. 284[II] M. 298 R. 179

Et cum surrexisset, uenit iterum ad discipulos suos, et inuenit eos dormientes pre tristitia. M. R. Erant enim oculi eorum ingrauati. R. Et ignorabant quid responderent ei.

 [HIERON.] Languescebant apostolorum oculi, negatione uicina.

M. Et relictis illis, iterum abiit et orauit tertio. M. R. eumdem sermonem, dicens.

[ORIGEN.] Propter exitum bonum, qui erat futurus post bibitam amaritudinem calicis, orat toties, ut fiat uoluntas Patris. [REMIG.] Ideo enim superius fundendum corporis sui sanguinem in remissionem consecrauerat. Tribus uicibus orauit, ut et nos a preteritis peccatis ueniam, et a presentibus malis tutelam, et a futuris periculis cautelam oremus, et ut omnem orationem ad Patrem et Filium et Spiritum sanctum dirigamus. Item sicut trina est tentatio cupiditatis, ita et timoris. Est enim concupiscentia carnis, concupiscentia oculorum, ambitio  seculi: est et timor mortis, timor uilitatis, timor doloris. Contra que omnia docet oratione debere nos muniri. Unde et propter trinam tentationem passionis, potest intelligi ter Dominum orasse.


M. 299[Iu] R. 180 A. 103

Tunc uenit ad discipulos suos, et ait illis: Dormite iam et requiescite.

[HILAR.] Quod ad eos reuertens, dormientesque reperiens, primum reuersus obiurgat, secundo silet, tertio quiescere iubet: ratio ista est, quod post resurrectionem, dispersos eos et diffidentes ac trepidos reprehendit; secundo, misso Spiritu Paracleto, grauatos ad contuendam Euangelii libertatem oculos uisitauit. Nam aliquandiu legis amore detenti,  quodam fidei somno occupati sunt. Tertio uero, claritatis sue reditu, securitati eos quietique restituet.

Ecce appropinquauit hora, et Filius hominis tradetur in manus peccatorum.

[AUGUST.] Intelligitur post illud dictum, dormite iam et requiescite, siluisse Dominum aliquantulum, et requieuisse discipulos. Nam post secundum Marcum, intulit, sufficit, iam quod requieuistis, et deinde addidit, uenit hora.

Surgite, eamus; ecce appropinquauit qui me tradet.

[HIERON.] Quasi dicat: Non nos inuenient timentes; ultro eamus obuiam, ut passuri confidentiam  uideant. Ultro nos offerre debemus, quando non expedit mortem effugere, et non prius.



CAPUT CLXI.


M. 300[I] R. 181 L. 275

Et adhuc ipso loquente, ecce Iudas, unus de duodecim, cum accepisset cohortem, uenit: et cum eo turba multa, cum laternis et facibus et armis et gladiis et fustibus, a principibus sacerdotum et Scribis et senioribus populi.

[AUGUST.] Cohors non Iudeorum, sed militum fuit, a preside accepta, ut nullus tenentibus auderet obsistere. uenit etiam cum Iuda a Iudeis tradita turba multa, ut si quis resistere auderet, contra tot non posset. Confidit de uirtute seculi, qui desperat  de auxilio Dei. uerumtamen in nocte magistrum tradit, ut sine turbis que in die frequenter aderant, inueniretur. Cum laternis et facibus ueniunt, ut si latere uellet, his quereretur.


M. 301[II] R. 182 L. 286

Qui autem tradebat eum, dederat illis signum, dicens: Quemcunque osculatus fuero, ipse est, tenete eum, et ducite caute.

[HIERON.] Miser Iudas putabat signa, que fecerat Saluator, facta magicis artibus. Et quia forte audierat Dominum in monte transfiguratum, timebat ne simili transfiguratione elaberetur de manibus ministrorum. Dat ergo signum osculi cum ueneno diaboli, sicut Cain obtulit sacrificium subdolum  et reprobatum . Unde uinum cum aceto in cruce ponunt.

Et confestim accedens ad Iesum, dixit: Aue, Rabbi. Et appropinquauit Iesu ut oscularetur eum. iehsu autem dixit ei: Iuda, osculo Filium hominis tradis? Amice, ad quid uenisti? et osculatus est eum.

[AMBROS.] Impudens et scelerata conscientia magistrum uocat, et osculum ingerit ei quem tradit. Aliquid tamen habet de uerecundia discipuli, quia non palam persecutoribus eum tradidit, sed per osculi signum. Suscipit Dominus osculum, non quo simulare nos doceat, sed ne proditionem fugere uideatur, et implet quod scriptum est: Cum his qui oderunt pacem, eram pacificus . Quod dicit: Iuda, osculo Filium hominis tradis? interrogatiue  pronuntiandum puto, quasi amantis affectu corripiat proditorem. Ac si dicat: Amoris pignore uulnus infligis; caritatis officio sanguinem fundis; pacis instrumento mortem irrogas; seruus dominum, discipulus prodis magistrum. [HIERON.] Hoc uerbum, amice, iuxta antiphrasin intelligendum est, ut per contrarium dicatur amicus, qui non erat amicus, sed inimicus. uel amicus dicitur, quia amicabiliter fuit electus in apostolum a Domino; sicut ille in parabola fuit amicabiliter inuitatus ad nuptias, cui dicitur: Amice, quomodo huc intrasti, non habens uestem nuptialem  Petrus eodem ardore quo cetera, amputauit dexteram aurem Malchi. Sciebat enim quomodo Phinees, puniendo sacrilegos, mercedem iustitie et sacerdotii perennis acceperit .


A. 161[I] M. 294 R. 175 L. 281

 Tunc ait iehsu Petro: Calicem quem dedit mihi Pater, non bibam illum? Mitte gladium in uaginam.

[AUGUST.] Recondi gladium precepit, ut patientiam nostros doceamus, non uindictam. uocabulo calicis, passionem corporis declarat. Corpora enim nostra terrenorum et fragilium expressione signantur, que breui lapsu precipitata franguntur. Unde Dominus alibi: uos, Pharisei, prius quod deforis est calicis et catini, mundatis . Facile etiam ea que mens uoluit interna, per corporis gesta produntur, sicut ea que uitreus calix interius contitinet, foris lucent. Bibit ergo calicem corporis sui, qui corporalem fragilitatem spirituali absorbet affectu; et quasi in mentem animumque transfunditur,  ut interioribus exteriorum imbecillitas hauriatur.


M. 303[X]

Omnes enim qui acceperint gladium, gladio peribunt.

Quo? Illo nempe, qui igneus uertitur ante paradisum, gladio spiritus qui in Dei describitur armatura. uel ita: Quicunque molitur alium ledere, seipsum proprio iaculo percutit, et incidit in foueam quam fodit.

An putas quia non possum rogare Patrem meum, et exhibebit mihi modo plus quam duodecim legiones angelorum?

[HIERON.] Tanquam si dicat: Non indigeo auxilio  apostolorum, qui possem habere, si uellem, duodecim legiones angelorum; in quibus sunt septuaginta duo millia. Una enim legio, apud ueteres, sex millibus complebatur hominum. Duodecies autem sex millia, reddunt septuaginta duo millia. Et quia in septuaginta duas gentes hominum lingua diuisa est, innuit non esse uerendum, si contra eum omnes nationes insurgant, cum multo fortiores habere possit exercitus angelorum. Cum ergo posset accipere legiones, nolebat accipere, ut per patientiam eius implerentur Scripture prophetantes de ipso, quoniam ita eum pati conueniebat. Et hoc est quod sequitur:

Quomodo ergo implebuntur Scripture, quia sic oportet fieri? Sinite usque huc.

 [AUGUST.] Ac si diceret: Non uos moueat quod futurum est: permittendi sunt usque huc progredi, ut me apprehendant, et impleantur que de me scripta sunt.


L. 288[X]

Et cum tetigisset auriculam eius, sanauit eum.

[BEDA.] Nunquam pietatis sue Dominus obliuiscitur, qui etiam hostem suum sanat, docens ipsos, si conuertantur, posse sanari, qui in sua morte sunt intenti. Iuxta allegoriam, seruus iste populus est Iudeorum, mancipatus obsequio sacerdotum, adeo ut Barabbam peterent dimitti, Christum uero crucifigi. Qui dexteram auriculam perdidit, id est spiritualem legis intelligentiam, retenta sinistra, id  est sola littera. Que auris Petri gladio deciditur, non quod ipse sensum eis abstulerit, sed quod eis ablatum diuino iudicio ostendit. Que auris a Deo est restituta credentibus ex gente illa. Auris itaque restituta et prius amputata, significat auditum amputata uetustate renouatum, ut si in nouitate spiritus, et non in uetustate littere . Cui autem intellectus restituitur, regnabit cum Domino; quod significat seruus, cuius nomen interpretatur rex, siue regnaturus.


M. 304 R. 184 L. 289 A. 170

In illa hora dixit iehsu turbis: Tanquam ad latronem existis, cum gladiis et fustibus, comprehendere me. Quotidie apud uos eram docens in templo, et non  me tenuistis. L. Sed hec est hora uestra et potestas tenebrarum.

[HIERON.] Stultum est cum gladiis et fustibus querere eum qui ultro se uestris manibus offert; et in nocte per proditorem inuestigare, quasi latentem ac uestros oculos declinantem, eum qui quotidie docet in templo. Sed ideo aduersum me in tenebris congregamini, quia potestas uestra, qua contra lucem armamini, in tenebris est. [BEDA.] Queritur quomodo iehsu principes sacerdotum et magistratus templi et seniores alloqui secundum Lucam dicatur, cum apud Mattheum et Marcum, non ipsi uenisse, uerum ministros misisse, perhibeantur. Sed quia de Domini nece ita agebant, ut quasi innoxii uiderentur, cum per discipulum sit traditus, a  tribuno et turbis comprehensus, a preside damnatus, a Romanis crucifixus, a populis etiam Barabbas electus: uolens Lucas eos maxime reos ostendere, quorum consilio cuncta gerebant, dicit eosdem uenisse ad comprehendendum Saluatorem, non per seipsos, sed per eos quos miserunt comprehendere eum.


M. 305[uI] R. 18

Hoc autem totum factum est, ut implerentur Scripture prophetarum.

[HIERON.] Foderunt manus meas, ait Dauid, et pedes meos . Et Isaias: Sicut ouis ad uictimam ductus est .

Tunc discipuli omnes, relicto eo, fugerunt.

 [BEDA.] Impletur dictum Domini, quod omnes scandalizarentur in illo in ipsa nocte. Nam etsi, turba permittente, ad petitionem Domini fugerunt, ut Ioannes scribit in centesimo quinquagesimo nono capitulo, pauorem tamen mentis ostendebant, ad fugam promptiores quam ad patientiam cum Domino. Adimpletum est et illud: Elongasti a me amicum et proximum et notos meos a miseria. .


A. 162[I] M. 306 R. 187 L. 290

Cohors ergo et tribunus et ministri Iudeorum comprehenderunt Iesum, et ligauerunt eum.

Adest Ioseph uinctus, uenditus a fratribus, et ferrum pertransiit animam eius .


 A. 163[X]

Et adduxerunt eum ad Annam primum. Erat enim socer Caiphe, qui erat pontifex anni illius. Erat autem Caiphas, qui consilium dederat Iudeis, quia expedit unum hominem mori pro populo.

[HIERON.] Moyses, Deo iubente, preceperat ut series generationis in sacerdotibus texeretur. Refert autem Iosephus istum Caipham unius tantum anni pontificatum a Romano principe pretio emisse. [AUGUST.] Non ergo mirum est si iniquus pontifex inique iudicet. Annas quippe et Caiphas, ut Lucas sexto capitulo refert, ambo principes sacerdotum, per uices suos annos egerunt; et erat annus Caiphe, quando passus est Christus. Unde ductus est iehsu  ad illum, sed prius ad Annam, non quia collega, sed quia socer eius erat. Credendum est, secundum uoluntatem Caiphe id esse factum, uel domos eorum ita positas, ut non deberet Annas a transeuntibus preteriri.



CAPUT CLXII.


R. 186[X]

Adolescens autem quidam sequebatur eum, amictus sindone super nudo, et tenuerunt eum. At ille reiecta sindone, nudus profugit ab eis.

[BEDA.] Hic subauditur corpore, ut intelligatur corpore super nudo; quia non aliud indumentum habebat superius, quam solam sindonem. Quis iste adolescens fuerit, euangelista non dicit, sed quisquis  fuerit, maiorem amorem Domini comprobat in se permansisse, quam in ceteris qui fugerunt, quamuis nec ipse perfectam habuit caritatem, quandoquidem postea fugit. Sicut enim perfecta caritas foras mittit timorem , ita timor imperfectam arguit caritatem. Non dicit tamen euangelista hunc adolescentem fugisse a comitatu Domini, sed ab hostibus fugit. Neque aliquid uetat hunc intelligi fuisse Ioannem dilectum pre ceteris. Nam illum eo tempore fuisse adolescentem, longa post uita eius indicio est. Potuit enim fieri, ut elapsus manibus tenentium, mox resumpto indumento redierit, et sub nocte sese turbis ducentium Iesum, quasi unus ex ipsis miscuerit, donec ad atrium pontificis cui ipse erat notus, perueniret, ut ipse commemorat in centesimo  sexagesimo quinto capitulo. Sicut autem Petrus qui negationem confessione exstirpauit, exemplum ostendit recuperationis labentibus, et ceteri discipuli fugientes docent minus idoneos ad toleranda supplicia, tutius esse petere presidia latebrarum, quam se discrimini certaminum exponere; ita etiam iste adolescens qui, reiecta sindone nudus profugit ab impiis, illos designat, qui ut securiores ab incursibus hostium fiant, quidquid in hoc mundo possident abiiciunt, ut Domino famulentur, iuxta beatum Ioseph, qui relicto pallio in manibus adultere, maluit foras nudus exsilire, quam meretrici seruire . Hieronymus in maiori Breuiario, psalmo tricesimo septimo: Et uim faciebant, qui querebant  animam meam . Iudei faciebant uim uel Petro cum dicerent, nam et tu ex illis es, uel Iacobo [Ioanni], qui cum traheretur, relicta sindone, nudus aufugit ab eis.


A. 164[u] M. 306 R. 188

Sequebatur autem Iesum Simon Petrus a longe, et alius discipulus, usque in atrium principis sacerdotum.

[HIERON. BEDA.] Petrus negationi proximus, a longe sequebatur, neque enim negare posset, si Christo proximus esset. Nunc autem uir duplex animo, inconstans est in omnibus uiis suis , et timor retrahit quem caritas trahit. Quod Iesum sequitur, deuotionis est; quod timet, nature; quod negat, obreptionis; quod penitet, fidei. Significat autem  Ecclesiam secuturam quidem, hoc est, imitaturam Domini passiones, sed longe differenter. Ecclesia enim pro se patitur, Christus pro ecclesia:


A. 165[X]

Discipulus autem ille erat notus pontifici, et introiuit cum Iesu in atrium pontificis.

[AUGUST.] Quis ille discipulus fuerit, quia hic tacetur non temere diffiniatur. Fortasse Ioannes fuit. Solet enim ita loqui de se quasi de alio.


A. 166[I] M. 314 R. 195 L 291

Petrus autem stabat ad ostium foris.


A. 167[X]

 Exiuit ergo discipulus alius qui erat notus pontifici, et dixit ostiarie, et introduxit Petrum.


A. 168[I] M. 314 R. 195 L. 291

Quem cum uidisset ancilla ostiaria, et eum fuisset intuita, dixit: Nunquid et tu ex discipulis es hominis istius? Dicit ille: Mulier, non noui illum, neque scio quid dicas.

[BEDA.] Quid sibi uult quod prima eum prodit ancilla, cum uiri eum potuerint recognoscere, nisi ut et iste sexus peccasse in necem Domini uideretur, et redimeretur per Domini passionem? Ideo mulier prima resurrexisse Dominum uidit, ut crederetur ueterem preuaricationis errorem aboleuisse etiam in sexu femineo. Quidam pio erga Petrum affectu locum  hunc ita interpretantur, quasi bene dixerit se illum non nosse, quem nemo perfecte nouit nisi Pater Iterum quod inquisitus dixit: O homo, non sum, interpretati sunt, quia maluit se negare quam Christum. Quod et tertio interrogatus, ait: Homo, nescio quid dicis, dicunt se sacrilegia eorum nescire, et reprobando damnare. Sed has expositiones et Dominus friuolas esse contestatur, qui ter negandum se a Petro predixerat; et ipse Petrus, qui se non de industria hec locutum subsequentibus lacrymis manifestat. Denique non solum negat Christum, qui dicit eum non esse Christum, sed qui negat se esse Christianum, qui se negat eius discipulum; et ita impletur quod dixit Dominus, Ter me negabis.


 A. 169[X]

Stabant autem serui et ministri ad prunas, quia frigus erat, et calefaciebant se. Erat autem cum eis et Petrus stans, et calefaciens se, ut uideret finem.

[BEDA.] Est dilectionis ignis, est et cupiditatis. De hoc dicitur: Ignem ueni mittere in terram, et quid uolo nisi ut ardeat?  De illo ecce uos omnes accedentes ignem, accincti flammis, ambulate in lumine ignis uestri. Iste super credentes in cenaculo Sion descendens, uariis linguis Deum laudare docuit. Ille instinctu maligni spiritus accensus, in atrio Anne ad negandum et blasphemandum Dominum linguas perfidorum armabat. Quod enim intus in domo principis maligna synodus sacerdotum  gerebat, hoc ignis in atrio foris inter frigora noctis materialiter accensus, typice monstrabat. Frigore torpens ad horam Petrus, persecutorum prunis calefieri cupiebat; quia temporalis commodi solatium, perfidorum societate querebat. Sed mox respectus a Domino, cum ignem eorum reliquit, infidelitatem cordis abiecit. [HIERON.] Quod autem in atrio esset ut uideret finem, dicit Mattheus trecentesimo septimo capitulo: Scire cupiebat quid de Domino iudicaretur, utrum neci eum addicerent, an cesum flagellis dimitterent.



CAPUT CLXIII.

Pontifex ergo interrogauit Iesum de discipulis et de doctrina eius.

 [HIERON.] Quem exspectabant a longe, non uident prope, sicut Isaac caligantibus oculis Iacob sub manibus non agnoscit , sed longe futura de eo canit.


A. 170[I] M. 304 R. 184 L. 289

Respondit ei iehsu: Ego palam locutus sum mundo. Ego semper docui in Synagoga et in templo, quo omnes Iudei conueniunt; et in occulto locutus sum nichil.

[AUGUST.] Nascitur questio non pretereunda, quomodo dixerit Dominus, in occulto locutus sum nichil, qui post cenam ait discipulis: Hec in prouerbiis locutus sum . Si ergo discipulis non loquebatur palam, quomodo palam locutus est in mundo? Preterea, ut alii testantur euangeliste, manifestius  loquebatur discipulis quam turbis. Unde remotus a turbis, aperiebat eis parabolas, quas clausas proferebat aliis. Quid est ergo, in occulto locutus sum nichil? Hoc est, multi me audierunt. Ergo quodammodo palam, quodammodo non palam locutus est. Palam quia multi audiebant; non palam, quia non intelligebant, quod seorsum discipulis loquebatur. Ea etiam que paucis dixerat, non sunt in occulto; quia ad hoc dixerat, ut predicarentur super tecta, non ut tacerentur.


A. 171[X]

Quid me interrogas? Interroga eos qui audierunt, quid locutus sum ipsis. Ecce hi sciunt quid dixerim ego.

Quid me interrogas, a quo ueritatem audire non  desideras? Interroga magis eos, de quorum dictis non habeas inuidiam. Ita temperauit responsionem, ut nec ueritatem taceret, nec se defendere uideretur.


A. 172[I] M. 314 R. 194 L. 294

Hec autem cum dixisset, unus assistens ministrorum, dedit alapam Iesu, dicens: Sic respondes pontifici?


A. 173[X]

Respondit ei iehsu: Si male locutus sum, testimonium perhibe de malo. Si autem bene, quid me cedis?

Male loquitur, qui contra ueritatem loquitur. Si male locutus sum, da testimonium quo probes mendacem. Patientiam nos docuit humiliter respondendo,  qui iussu percutienti poterat quamlibet irrogare penam. Hic aliquis dicit: Cur non fecit quod ipse alibi precepit? Non sic percutienti debuit respondere, sed maxillam alteram preparare . Cui respondendum est: Non solum alteram maxillam percussuro, sed totum corpus preparauit crucifigendum. Prebent namque multi alteram maxillam irati. Beatus est ergo, qui in omnibus que patitur pro Deo, ueraciter potest dicere: Paratum cor meum Deus, paratum cor meum .


A. 174[I] M. 306 R. 187 L. 290

Et misit eum Annas ligatum ad Caipham pontificem.


A. 175[I] L. 315 A. 196 L. 292

Erat autem Simon Petrus foris in atrio stans, et  calefaciens se.

Hoc recapitulat quod ante dixerat, deinde que secuta sunt iungit.

Rursum autem uidit eum alia ancilla, et ait circumstantibus: Et hic erat cum Iesu Nazareno.

Dicto quod Annas misit Iesum ad Caipham, reditur ad narrationem Petri, ut explicetur quid in domo Anne de trina eius contingeret negatione.

Accesserunt qui stabant, et dixerunt Petro: uere et tu ex illis es. Nam et loquela tua manifestum te facit, quod sis Galileus.

Non hoc dicunt, quod alterius sermonis esset Petrus quam Hebrei, sed quod unaqueque prouincia proprietates loquendi habet.

Et iterum negauit cum iuramento, quia non noui hominem.

 Plane negauit Christum, quia Christus homo erat, qui dixit donec me ter neges. Nonnulli pio affectu erga Petrum, putant Petrum non Deum negasse, sed hominem. Hoc quam friuolum sit, prudens lector intelligat. Sic enim defendunt apostolum, ut Dominum faciant mendacem, qui dixerat: Me negabis.

[AUGUST.] Antequam secundo negaret, exiit foras ante atrium principis; et ut Marcus solus commemorat, tunc primo gallus cantauit. Petro reuerso in atrium, secunda fit negatio. Exeunte autem illo ianuam, ut ait Mattheus, animaduertit eum ancilla, et dixit his qui ad ignem stabant, quia hic erat cum Iesu Nazareno. Quibus rediens Petrus iurat, non noui  hominem,

Et post pusillum quasi hore unius, dicit unus ex seruis pontificis, cognatus eius cuius abscidit Petrus auriculam: uere et hic cum illo erat. Nam et Galileus est. Nonne ego uidi te in horto cum illo? Cepit detestari et anathematizare et iurare, neque noui eum, neque scio quid dicis, non noui hominem istum quem dicitis; et statim gallus cantauit.

Ecce completa est predictio Christi, et conuicta presumptio Petri. Primo ait, nescio quid dicis; secundo cum iuramento negat; tertio cepit detestari et iurare, quia non noui hominem; quoniam perseuerare in peccato, dat incrementum scelerum: et qui minima spernit, in maiora corruit. Post tertiam negationem sequitur galli cantus. Sacramenta rerum  per statum temporum designantur. Media nocte negat, galli cantu penitet, post resurrectionem sub luce, quem ter negauerat, ter amare confessus est; quia quod in tenebris obliuionis errauit sperate iam lucis rememoratione [remuneratione] correxit; et eiusdem uere lucis adepta presentia, plene quidquid nutauerat erexit. Mystice, gallus aliquis doctorum est, qui somnolentos increpans, ait: Euigilate, iusti, et nolite peccare . Quod Petrus ante primum galli cantum negat, eos significat, qui Christum ante resurrectionem Deum non putauerunt esse, morte eius turbati. Quod bis ante secundum galli cantum, illos significat, qui nunc in illo secundum hominem uel secundum Deum in utraque substantia erant, et ideo ueritatem negant. Primus galli cantus  est Domini resurrectio in seipso; secundus, eiusdem in corpore Ecclesie.

Et conuersus Dominus, respexit Petrum.

[AUGUST.] uidetur illa respectio diuinitus esse facta, ut Petro ueniret in mentem, quoties iam negasset Dominum, et quid ei Dominus predixisset: atque ita misericorditer Domino eum respiciente, peniteret et fleret; sicut solemus dicere, Domine, respice me. [HIERON.] Non enim poterat in negationis tenebris permanere, quem lux mundi respexit.


L. 293[II] M. 316 R. 197

Et recordatus est Petrus uerbi Domini, quod dixerat ei: Priusquam gallus cantet, ter me negabis hodie.

 Quod dicit hodie, apud Marcum legitur in centesimo septuagesimo capitulo.

Et egressus foras Petrus fleuit amare.

[BEDA.] Non solum cum agitur penitentia, uerum etiam ut agatur, Dei misericordia necessaria est, et respicere eius misereri est. Unde Psalmista: Usquequo exaltabitur inimicus meus super me? respice et exaudi me, Domine Deus meus . Hoc est, miserere et adiuua. Ideo Petrus egreditur foras, ut ab impiorum concilio secretus, negationis sordes liberis fletibus abluat; quia inter impios non poterat agere penitentiam. [HIERON.] Trinam negationem fletu abluit uerbi Christi recordatio, postquam gallus cecinit, et decrescentibus tenebris, uicina lux nuntiata est. Tunc autem gallus nobis cantat, cum  predicator corda nostra ad compunctionem reuocat. Tunc incipimus flere, cum ignimur intus per scintillam scientie et foras eximus extra quod fuimus. Petrus, nondum dato Spiritu, uoci ancille cessit; cum Spiritu dato, nec principibus nec regibus dedit [cessit] Cognoscimus autem que sit ancilla principis, si intellexerimus que sit ancilla Dei, de qua scriptum est: Ego seruus tuus et filius ancille tue . Que sint atria principis, poteris scire, si intellexeris que sint atria domus Dei, de quibus scriptum est: Ecce nunc benedicite Dominum, omnes serui Domini in atriis domus Dei nostri . Puto primam ancillam intelligi Synagogam; secundam uero, congregationem gentium; tertios autem stantes in atriis, ministros esse heresum diuersarum,  atque uirum tertie negationis, impulsionem diabolice potestatis, que omnia ueritatem Christi denegare compellunt.



CAPUT CLXIu.


M. 317[II] R. 198 L. 295

Mane autem facto, conuenerunt omnes principes sacerdotum, cum senioribus plebis et Scribis concilium facientes.

Hic enarrari incipiunt, que apud Caipham gesta sunt, cum iehsu de domo Anne foret ductus, et in pretorium presidis nondum perductus. uerumtamen quidam minus diligenter attendentes narrationem Ioannis, et quid ceteri euangeliste preoccupando quidue recapitulando dixerint, commentati  sunt Petrum negasse in atrio Caiphe.


M. 308[II] R. 189 L. 305

Querebant falsum testimonium contra Iesum, ut eum morti traderent, et non inuenerunt. Cum multi falsi testes accessissent, nec inueniebant, et conuenientia testimonia illorum non erant.

[HIERON.] Mentita est iniquitas sibi, ut regina aduersus Ioseph , et sacerdotes aduersus Susannam , sed ignis sine materie deficit.


M. 309[uI] R. 198

Nouissime autem uenerunt duo falsi testes, et dixerunt: Nos audiuimus eum dicentem: Possum destruere  templum Dei hoc manu factum, et post triduum aliud non manu factum reedificare. iehsu autem tacebat.

[HIERON.] Quomodo falsi testes sunt, si ea dicunt que Dominum ante legimus dixisse? Sed falsus testis est, qui non eodem sensu dicta intelligit, quo dicuntur. Dominus dixerat de templo corporis sui. Isti mutant dicta Saluatoris que dixerat: Soluite templum hoc , et aiunt eum dixisse, possum destruere templum Dei. uos, inquit Dominus, soluite; non ego, quia ipsi nobis inferre manus non debemus. Deinde uertunt, dicentes, et post triduum edificare aliud, ut intelligant de templo Iudaico. Dominus autem ut ostenderet animale templum, dixerat, et ego in triduo suscitabo illud. Aliud est enim  edificare, quam suscitare.

Et surgens princeps sacerdotum in medium, interrogauit Iesum, dicens: Nihil respondes ad ea que isti aduersum te testificantur? iehsu autem nichil respondit.

Ira commotus princeps, et uesania mentis agitatus, surgit, quia Dominus tacebat. Taciturnitas quidem Christi apologiam Ade absoluit. Quanto autem tacebat ad indignos responsione eius, tanto magis pontifex furens ad respondendum prouocat, ut ex qualibet occasione responsionis, locum inueniat accusationis. Ideo tacet, quia quidquid respondeat, scit illum torquendum ad calumniam.



CAPUT CLXu.

Et rursum summus sacerdos ait illi: Adiuro te  per Deum uiuum, ut dicas nobis si tu es Christus Filius Dei benedicti. Dicit illi iehsu: Tu dixisti.

Quid adiuras, impiissime? ut accuses, an ut credas? Si ut accuses, arguunt alii condemnare tacentem [tacentes]. Si ut credas, quare confitenti credere noluisti? [HILARIUS.] Sacerdos legis in qua gloriabatur ignarus, adiurando fidem querit, an ipse esset Christus, quasi occulte de eo lex et prophete loquerentur; sed etiam is ipse Christum confessus est inuitus, Domino dicente: Tu dixisti. Omnis enim lex et prophete uenturum Christum predicauerant, in quibus sacerdos eum esse Christum Filium Dei sepe dixerat.


L. 296[X]

Et ait illis: Si uobis dixero, non credetis mihi. Si  autem et interrogauero, non respondebitis mihi, neque dimittetis.

[BEDA.] Sepe illis dixerat Christum se esse, uidelicet quando aiebat: Ego et Pater unum sumus ; et: Opera que ego facio in nomine Patris mei, hec testimonium perhibent de me . Interrogauerat quoque, quomodo dicerent Christum Filium esse Dauid, cum ipse Dauid in Spiritu Dominum suum illum uocauerat, et non responderant ei . Itaque nec dicenti credere, nec respondere interroganti, nec eum qui innoxius erat, dimittere uolebant.


M. 310[I] R. 191 L. 297 A. 69

uerumtamen dico uobis, amodo uidebitis Filium hominis  sedentem a dextris uirtutis Dei, et uenientem in nubibus celi.

[HIERON.] Sacerdos interrogat Filium Dei. iehsu respondit filium hominis, ut intelligamus Filium eumdem esse Dei et filium hominis, et ne quaternitatem faciamus in Trinitate, sed homo in Deo, et Deus in homine sit. [BEDA.] O Iudee, pagane, heretice, si in Christo contemptus [contempta], infirmitas et crux tibi contumelia est, uide illum ex uirgine natum, ad dextram Dei Patris sessurum, et in sua maiestate uenturum ad iudicium! Unde Apostolus, cum crucis abiecta descripsisset, ait: Propter quod et Deus illum exaltauit, et donauit illi nomen quod est super omne nomen, ut in nomine Iesu  omne genu flectatur, celestium, terrestrium et infernorum: et omnis lingua confiteatur, quia iehsu Christus in gloria est Dei Patris . [ORIGEN.] Qui cum sit sempiterna uirtus et dextera Patris, sessio humanitatis eius, fundationem quamdam et firmitatem regalem significat. Nubes celi, sunt Apostoli uerbis compluentes, et corda fidelium rigantes. In nubibus celi, id est, in predicatoribus celestis uerbi, ubi arcana Dei celantur semper, uenit: ostendens suum aduentum dignis se Deus uerbum, et sapientia, et ueritas, et iustitia. [HIERON.] Ascendit in nube , ueniet cum nube, id est, in corpore solo, quod assumpsit ex uirgine, ascendit: et cum multiformi Ecclesia, que est corpus ipsius et plenitudo, ad iudicium uenturus est.


 M. 311[uI] R. 192

Tunc princeps sacerdotum scidit uestimenta sua, dicens: Blasphemauit.

[HIERON.] Qui in furore surrexerat, in rabie scidit uestes, in quo ostendit, Iudeos sacerdotii gloriam perdidisse. Sed et consuetudinis Iudaice est, cum aliquid blasphemum contra Deum audierint, scindere uestimenta sua. [BEDA.] Quod Paulum quoque et Barnabam fecisse legimus, quando in Lycaonia deorum cultu honorabantur . Altiori mysterio pontifex discidit uestimenta, cum tunica Domini a militibus scindi non potuerit. Figurabatur enim scindendum sacerdotium Iudeorum, pro peccatis pontificum, cum soliditas Ecclesie, que uestis  Dei appellatur, nunquam ualeat dirumpi.


M. 312[II] R. 193 L. 299

Quid adhuc egemus testibus? Ecce nunc audistis blasphemiam de ore eius. Quid uobis uidetur? At illi respondentes omnes, dixerunt: Reus est mortis.

[BEDA.] Sententia sua se condemnant, qui eum morti tradunt, quem et oris sui et operis testimonio Deum cognoscere possunt.


M. 313[X] R. 194 L. 294 A. 172

Tunc exspuerunt in faciem eius, et qui tenebant eum, illudebant ei, et uelauerunt faciem eius, et colaphis eum ceciderunt. Alii autem palmas in faciem eius dederunt, dicentes: Prophetiza nobis, Christe, quis  est qui te percussit. Et alia multa blasphemantes dicebant in eum.

[HILARIUS.---HIERON.] Al consummandam hominis humilitatem, uniuersa in eum contumeliarum genera exercebantur. Exspuerunt in faciem eius, ut impleretur Scriptura, dicens: Faciem meam non auerti ab increpantibus et conspuentibus in me .

[BEDA.] uelauerunt eum, non ut eorum ille scelera non uideat, sed ut a se faciem eius abscondant. Quod uelamentum usque hodie manet super corda eorum. [HIERON.] Qui tunc cesus est colaphis Iudeorum, nunc etiam ceditur blasphemiis falsorum Christianorum. [BEDA.] Dicebant illi, prophetiza,  sed stultum erat prophetizare his, quorum patebat insania. [HIERON.] Quod palmas in faciem dederunt, impleuit prophetiam que ait: In uirga percutient maxillam iudicis Isrel . Sputis susceptis, faciem anime nostre lauat, uelamine faciei sue, uelamen cordium nostrorum aufert. Colaphis, quibus in caput percussus est, caput humani generis  sanat, et alapis expalmatus est, ut maxime laudi eius manibus et labiis plaudamus. Unde Psalmista: Omnes gentes, plaudite manibus, iubilate Deo . In contumeliam, quia se prophetam uoluit haberi, dicitur ei, prophetiza, in quo nos ad tolerandam pro nomine eius irrisionem preparat, qui pro nobis sustinuit. Adhuc hodie quicunque reprobis actibus eum exacerbant,  dum suas cogitationes et opera tenebrarum ab illo, uideri non putant, quasi illudentes aiunt: Prophetiza, quis est qui te percussit?



CAPUT CLXuI.


M. 318[I] R. 199 L. 300 A. 176

Et adduxerunt eum uinctum in pretorium, et tradiderunt Pontio Pilato presidi.

Moris eorum erat, ut quem adiudicassent morti, uinctum iudici traderent. Adest Samson uinctus a Dalila . [HIERON.] Samson sol eorum erat, quibus occubuit sol in meridie. Dalila, situla interpretatur, id est, Synagoga. Que situle more, limpidum liquorem non tenet, et quisquilia immunda colligit. Samson noster maxilla sui uerbi, innumeras  cateruas Iudeorum et demonum hic sternit, et fontem perennis uite sitientibus nobis  aperit.


A. 177[X]

Et ipsi non introierunt in pretorium, ut non contaminarentur, sed manducarent pascha.

[AUGUST.] Qui Iesum ducebant, ceperant iam agere dies azymorum: in quibus contaminatio illis erat, in alienigene habitaculum intrare. O impia cecitas! Alienigene pretorio contaminari timebant, et innocentis sanguinem non timebant.


M. 319[X]

 Tunc uidens Iudas qui eum tradidit, quod damnatus esset, penitentia ductus, retulit triginta argenteos principibus sacerdotum et senioribus, dicens: Peccaui tradens sanguinem iustum. At illi dixerunt: Quid ad nos? tu uideris.

Hoc est, tu uidisti, quid feceris, uel tu uidebis et senties te peccasse, sed nichil ad nos pertinet. Professio audax atque ceca est. [ORIGEN.] Emisse se iusti sanguinem audiunt, et tamen extra reatum se credunt, et in uendente scelus constituunt. [HILARIUS.] uidens autem Iudas consideratione mentis sue exitum rei, quia condemnatus esset iehsu; uel uidens de seipso, quoniam qui talia ausus est, sine dubio iudicatus et condemnatus est a Deo, retulit argenteos, quasi in sua potestate esset mutare persecutorum  sententiam. [ORIGEN.] uoluntatem quidem suam mutauit, non exitum prime uoluntatis. Forsitan Satanas, qui post panem intinctum fuerat ingressus in Iudam, presto fuit ei, donec iehsu traderetur Pilato. Postquam autem fecit quod uoluit, recessit ab eo, iterum rediturus ad aliam deceptionem. Potuit ergo, a se recedente diabolo, capere penitentiam, et referre triginta argenteos his, qui dederant eos, ex penitentia cordis confessus peccatum suum, eo quod tradiderit sanguinem iustum. Non autem secundum scientiam penituit, sicut debuit penitere; quia nunquam seruauit cor suum neque sapienter tristatus est, sed suscepit abundantiorem tristitiam a diabolo sibi submissam, qui uoluit eum absorbere in abundantiori tristitia. Precognoscens  itaque Apostolus uersutias eius, consilium Corinthiis dat, ne abundantiori tristitia absorbeatur , qui iam tristatus erat tristitia secundum Deum, que penitentiam in salutem stabilem operatur . Penitentia autem Iude, peius peccatum factum est quando se suspendit, in quo magis Dominum offendit, quam in hoc quod eum prodidit.

Et proiectis argenteis in templo, recessit, et abiens, laqueo se suspendit. Principes autem sacerdotum, acceptis argenteis, dixerunt: Non licet eos mittere in corbonam, quia pretium sanguinis est.

[HIERON.] uere culicem liquantes, et camelum glutientes. Si enim ideo non mittunt pecuniam in corbonam, hoc est, in gazophylacium, quia pretium  sanguinis est, cur ipse sanguis effunditur? [ORIGEN.] Aestimo quoniam magnum aliquid de Saluatore intelligens Iudas, non alibi proiecit argenteos, nisi in templo; quia sciebat Dominum deiecisse de templo oues et boues, et dixisse uenditoribus columbarum: Tollite ista hinc, et nolite facere domum Patris mei domum negotiationis .

Consilio autem inito, emerunt ex illis agrum figuli in sepulturam peregrinorum. Propter hoc uocatus est ager ille Haceldama, hoc est, ager sanguinis usque in hodiernum diem.

uidebant quoniam circa mortuos magis eam pecuniam conueniebat expendi, et circa locum mortuorum et sepulture, quoniam pretium sanguinis  erat, quam in corbonam aut in aliqua necessitate honesta, sed quia et inter loca mortuorum differentie sunt, quoniam multi quidem secundum uotum optabiliter sepeliuntur in monumentis suis paternis, quidam autem propter quasdam calamitates frequenter in peregrinis monumentis sepeliuntur, ideo accipientes pretium sanguinis Iesu, usi sunt eo ad comparationem agri figuli, operantis lutum ad ollas et alia fictilia componenda, ut in agro peregrini mortui sepeliantur. [HIERON.] Nos autem qui peregrini eramus a lege et prophetis, praua Iudeorum studia uertimus in salutem, et in pretio sanguinis Domini requiescimus. [HILAR.] Christi pretio ager emitur, id est, seculum uniuersum ei acquiritur, et omnis potestas in celo et in terra datur. Ideo hic  ager figuli est , quia Dei omnia sunt, cuius in manu est, ex eodem luto facere uas in honorem, uel in contumeliam . In sepulturam peregrinorum atque inopum sanguine Christi seculum emitur, id est, ad permansionem quietis, non utique superbi Isrel, sed eorum qui in hoc seculo peregrinantes, consepeliuntur Christo per baptismum .

Tunc impletum est quod dictum est per Ieremiam prophetam dicentem: »Et acceperunt triginta argenteos pretium appretiati, quem appretiauerunt a filiis Isrel, et dederunt eos in agrum figuli, sicut constituit mihi Dominus.«

[HIERON.] Hoc testimonium in Ieremia non inuenitur, in Zacaria uero pene idem sensus est per  alia uerba. uidetur itaque hoc testimonium sumptum de Zacaria, uulgato more euangelistarum et apostolorum, qui uerborum ordine pretermisso, sensus tantum proferunt de ueteri testamento. Unde quidam codices non habent per Ieremiam, sed tantum per prophetam. Hieronymus in maiori Breuiario, psalmo LXXuII, in Mattheo: Dicitur, inquit, ut impleretur quod scriptum est in Asaph propheta Sic inuenitur in ueteribus codicibus, sed ignorantes tulerunt Asaph, nescientes quis fuerit. Et ita scriptor dum emendare uellet, errorem fecit, scribens Isaiam pro Asaph. Unde multi codices habent adhuc, quod scriptum est per Isaiam prophetam. Hoc ipsum proponit aduersum nos impius Porphyrius, dicens: Euangelista uester Mattheus tam imperitus fuit, ut diceret  esse scriptum in Isaia: Aperiam in parabolis os meum. Non errauit Mattheus, sed scriptores imperiti. Denique scriptum est in Mattheo et Ioanne quod Dominus noster hora sexta crucifixus sit: in Marco, hora tertia. Quod diuersum uidetur, sed non est, quia error fuit scriptorum, et in Marco fuit scriptum, hora sexta; sed multi pro episimone Greco (), cuius figura talis est et scribitur pro sex, cum non sit littera, putauerunt esse gamma litteram, que significat tres. Ergo et hic fuit error scriptorum. Similiter etiam fuit error scriptorum in Mattheo, ubi Iudas retulit triginta argenteos. Dicitur enim scriptum esse in Ieremia, quod scriptum est non in Ieremia, sed in Zacaria. Idem in Mattheum: Legi nuper in quodam Hebraico  uolumine, quod Nazaree secte mihi Hebreus obtulit, Ieremie apocryphum, in quo hec ad uerbum scripta reperi. Origenes in Mattheum: In secretis Ieremie hoc testimonium reperitur, sicut Apostolus Scripturas quasdam secretorum profert, ut illud: Quod oculus non uidit, nec auris audiuit . In nullo enim regulari libro hoc positum inuenitur nisi in secretis Elie prophete. Item quod ait: Sicut Imanes et Mambres restiterunt Moysi , non inuenitur in publicis libris, sed in libro apocrypho, qui inscribitur Imanes et Mambres. Augustin. de concordia euangelistarum: Est apud Zacariam de triginta argenteis, et nichil de emptione agri . In Ieremia trigesimo secundo capitulo  legitur, quod emerit agrum a filio patrui sui, et dederit ei argentum, non quidem sub hoc nomine pretii. Utrumque confert euangelista, et ostendit pertinere ad hoc quod in Domino completum est. Quidam codices hanc litteram habent, Quem appretiauerunt filii Isrel; in aliis inuenitur, Quem appretiauerunt a filiis Isrel. Sic ergo lege: Acceperunt Iudei triginta argenteos, quos Iudas retulit: pretium uidelicet appretiati Domini, quem appretiauerunt, sicut a filiis Isrel audierunt eum fuisse uenditum. Qui appretiauerunt? Iudei scilicet illi qui non interfuerunt uenditioni Domini. Et dederunt eos in agrum figuli sicut constituit, id est, constitutum mihi Dominus reuelauit. Omnia uerba sunt Ieremie, ut in apocrypho reperitur, uel iuxta Augustinum  ex persona euangeliste quedam accipienda sunt.



CAPUT CLXuII.


A. 177[X]

Exiuit ergo Pilatus ad eos foras, et dixit: Quam accusationem affertis aduersus hominem hunc? Responderunt et dixerunt ei: Si non esset hic malefactor, non tibi tradidissemus eum.


A. 301[X]

Hunc inuenimus subuertentem gentem nostram, et prohibentem tributa dari Cesari, et dicentem, se Christum regem esse.

[BEDA.] Arguuntur impietatis Iudei, quod accusantes  Saluatorem, nec falsum aliquid uerisimile inueniunt quod ei obiicere possint. [ORIGEN.] Falsa quidem testimonia tunc locum habent, quando cum colore aliquo proferuntur. Aduersus Iesum autem nec color inueniebatur, qui posset contra Iesum adiuuare mendacia.


A. 177[X]

Dixit ergo illis Pilatus: Accipite eum uos, et secundum legem uestram iudicate eum. Dixerunt ergo Iudei: Nobis non licet interficere quemquam. Ut sermo Domini impleretur, quem dixit, significans qua esset morte moriturus.

[AUGUST.] An non occidebant, quem occidendum offerebant. Si malefactor est, cur non licet interficere?  Si propter festum non licuit, cur crucifige crucifige, clamauistis? Audite Psalmistam: Filii hominum, dentes eorum arma et sagitte, et lingua eorum machera acuta . Quia tamen propriis manibus noluerunt eum interficere, ut quasi sic essent alieni a scelere, impletus est sermo Iesu, quem de morte sua predixit, ut a Iudeis traditus, a gentibus occideretur.


A. 168[I] M. 320 R. 200 L. 302

Introiuit ergo iterum in pretorium Pilatus, uocauit Iesum et dixit ei: Tu es rex Iudeorum? Et respondit iehsu: A temetipso hoc dicis, an alii tibi dixerunt de me?


A. 179[X]

 Respondit Pilatus: Nunquid ego Iudeus sum? Gens tua et pontifices tradiderunt te mihi. Quid fecisti? Respondit iehsu: Regnum meum non est de mundo hoc. Si ex hoc mundo fuisset regnum meum, ministri mei utique decertarent, ut non traderer Iudeis. Nunc autem regnum meum non est hinc.

Demonstranda erat nobis de regno eius uana opinio, siue gentium, siue Iudeorum, a quibus Pilatus audierat quod rex esset, quasi propterea fuisset morte plectendus, quod illicitum affectauerat regnum, uel quia solent regnaturis inuidere regnantes, et cauendum erat ne eius regnum siue Romanis, siue Iudeis esset aduersum. Poterat Dominus respondisse hoc ad primam interrogationem  presidis, sed per ipsum Pilatum uoluit ostendere hoc uelut crimen sibi fuisse obiectum a Iudeis, apud illum patefaciens cogitationes hominum. Quod si continuo respondisset Pilato, non uideretur respondisse etiam Iudeis, sed solis gentibus hoc de se opinantibus. Nunc ergo per hec uerba Pilati, Nunquid ego Iudeus sum? gens tua et pontifices tradiderunt te mihi, patet eum id audisse a Iudeis. Deinde dicendo, Quid fecisti? ostendit illud ei pro crimine obiectum, quasi diceret: Si regem te negas, quare traditus es mihi? Sic Dominus in sua responsione occasiones inuidentium exclusit, dicendo regnum suum non esse de hoc mundo, ut penitus nulla culpa in eo cognosceretur.


 A. 180[Iu] M. 311 R. 201

Dixit itaque ei Pilatus: Ergo rex es tu? Respondit ei iehsu: Tu dicis quia rex sum ego.

Non timuit se regem confiteri, sed ita dictum librauit, ut nec se regem negaret, nec talem regem se fateretur esse, cuius regnum putaretur esse de hoc mundo. Quasi diceret: Si putas me regem esse hinc, carnalis carnaliter sapis. Quod autem Pilatus etsi interroget, firmiter tamen sentiat Iesum esse regem Iudeorum, illud quoque confirmat, quod etiam alibi suprascribit in titulo: Rex Iudeorum, [tribus linguis,] Hebraice, Grece et Latine; ut et Hebrei, et Greci, et Romani, cognoscerent quoniam et Pilatus sciebat eum regem Iudeorum esse. Propter quod apparet cum qua reuerentia requirebat  de Iesu, et prouocabat populum, ut Iesum magis ad dimittendum peterent quam Barrabam. Reuerentie autem Pilati illud etiam fuit signum, quod lauans manus suas, dixit: Innocens ego sum a sanguine huius. uos uideritis. [HILAR.] Nota Dominum sacerdoti querenti an ipse Christus esset respondisse, tanquam de preteritis, Tu dixisti, quia semper ex lege uenturum Christum ipse dixisset. Pilato autem legis ignaro, interroganti an ipse esset rex Iudeorum, dicitur, Tu dicis, quia per fidem presentis confessionis salus est gentium.


A. 181[X]

Ego in hoc natus sum, et ad hoc ueni in mundum,  ut testimonium perhibeam ueritati. Omnis qui est ex ueritate audit meam uocem.

[AUGUST.] Ideo non nego me esse regem, quia in hoc natus sum, ut ostendam quod sum. Non est producenda hec syllaba hoc, tanquam diceret, in hac re; sed corripienda, tanquam dixerit, ad hanc rem, uel ad hoc natus sum. In Greco namque nichil est huius locutionis ambiguum. Unde manifestum est eum hic memorasse temporalem natiuitatem, non eternam. Quod addit, Omnis qui est ex ueritate, audit uocem meam, id est, obedit et credit mihi, commendatio est gratie, per quam dat ueritas credere in se.

Dicit ei Pilatus: Quid est ueritas? Et cum hoc dixisset, iterum exiuit ad Iudeos.

 [ALBINUS.] Non exspectauit audire quid responderet iehsu, quia non fuit dignus, sed iterum exiuit.


A. 182[u] L. 303

Et ait ad principes sacerdotum et turbas: Nullam inuenio causam in hoc homine.

Hoc est quod ipse, pridie quam pateretur, inter alia discipulis suis ait: uenit enim princeps mundi huius, et in me non habet quidquam . Quod autem fuerat obiectum, quia tributa Cesari dari prohiberet, quasi apertum inuidorum mendacium preses nichili pendens pretermittit: poterat enim fieri illum audiuisse quod Dominus dixerat: Reddite Cesari que Casaris sunt, et que Dei Deo  .


L. 304[X]

At illi inualescebant, dicentes: Commouit populum, docens per uniuersam Iudeam, et incipiens a Galilea usque huc.

Hic sermo accusantium et eum qui accusatur docet innoxium, et accusatores peruersos. Docuisse enim populum, non criminis, sed indicium constat esse uirtutis.

Pilatus autem audiens Galileam, interrogauit si homo Galileus esset. Et ut cognouit quod de Herodis potestate esset, remisit eum ad Herodem, qui et ipse Hierosolymis erat illis diebus.

Pilatus, ne contra eum quem insontem cognouerat,  sententiam dare cogeretur, misit eum Herodi, ut ipse potius, qui eius patrie tetrarcha existebat, eum uel absolueret, uel puniret. uerum diuina prouidentia, ne qua Iudeis excusatio remaneret, quasi non ipsi, sed Romani Christum crucifixissent, Herodes, qui Iudeus erat, remisit eum Pilato.

Herodes autem, uiso Iesu, gauisus est ualde. Erat enim cupiens ex multo tempore uidere eum, eo quod audiret multa de illo, et sperabat signum aliquod uidere ab eo fieri. Interrogabat autem illum multis sermonibus. At ipse nichil illi respondebat.

Tacuit Dominus coram Herode, quia iactantiam declinabat, et Herodis crudelitas non merebatur uidere diuina. Fortasse in Herode significantur impii, qui si legi non crediderint et prophetis, mirabilia  Christi non uidebunt in Euangelio.


L. 305[Iu] M. 308 R. 188

Stabant autem principes sacerdotum et Scribe constanter accusantes eum.

Accusantibus princibus et Scribis Dominum apud Pilatum, respondit pauca, apud Herodem nulla, ne dimitteretur, et crucis utilitas differretur Et iustum erat ut Pilato, qui inuitus sententiam ferebat, ex aliqua parte responderet; Herodi uero et ceteris, qui contra legem innoxium damnabant, sicut indignis, nichil. Ubi uero tacet, quasi agnus pro grege immolandus, patientiam prestat; ubi respondet, quasi pastor pro ouibus contra lupos et contra latrones pugnat.


 L. 306[X]

Spreuit autem illum Herodes cum exercitu suo, et illusit indutum ueste alba, et remisit ad Pilatum. Et facti sunt amici Herodes et Pilatus in ipsa die; nam antea inimici erant ad inuicem.

Quod ueste alba induitur Dominus, indicium est immaculate passionis, quoniam Agnus Dei ablaturus sit peccata mundi. In alba ueste est illusus, quia in casta carne est passus. uel ita: Quod hic alba ueste illuditur, et iuxta alios Euangelistas purpurea uel coccinea, geminum exprimit martyrii genus. Unde Ecclesia dicit admirando: Dilectus meus candidus et rubicundus , candidus scilicet actione, rubicundus sanguine. Et ipsa Ecclesia uariis membrorum  suorum flosculis uernans, in pace lilia gignit, in bello rosas Nefandissimum fedus Herodis et Pilati in occisione Christi successores eorum hereditario iure custodiunt quoniam gentiles et Iudei genere et religione dissidentes, in Christianis persequendis, et in fide Christi perimenda in eis, consentiunt.


L. 307[XI] A. 186

Pilatus autem conuocatis principibus sacerdotum, et magistratibus, et plebe, exiuit ad eos foras, et dixit eis: Obtulistis mihi hunc hominem quasi auertentem populum. A. L. Ecce adduco uobis eum foras, ut cognoscatis quia in eo nullam causam ex his inuenio, in quibus eum accusatis.


 L. 380[X]

Sed neque Herodes. Nam remisi uos ad illum, et ecce nichil dignum morte actum est ei. Emendatum ergo illum dimittam.

Flagris eum afficiam, quantum iubetis, tantummodo dimittite eum innoxium. Quantum studium dimittendi Iesum querat Pilatus, attende. Primo dicit se nichil cause in eo inuenisse, deinde mittit eum ad Herodem, postremo confirmat nichil dignum morte esse in eo. Sed tandem quem absoluit iudicio, crucifixit ministerio.


L. 310[I] M. 335 R. 204 A. 182

Exclamauit autem uniuersa turba dicens: Tolle hunc, crucifige, crucifige.


 A. 189[X]

Dicit eis Pilatus: Accipite eum uos, et crucifigite.


A. 190[X]

Ego enim non inuenio in eo causam.


A. 191

Responderunt ei Iudei: Nos legem habemus, et secundum legem debet mori, quia Filium Dei se fecit.

Ecce maior inuidia, quasi illa parua esset, qua accusabant eum regie potestatis.


A. 192[Iu] M. 321 R. 201

Cum ergo Pilatus audisset hunc sermonem, magis  timuit. Et ingressus est pretorium iterum, et dicit ad Iesum: Unde es tu? iehsu autem non dedit ei responsum.

Non semel siluit Dominus apud principes, ut impleretur prophetia de illo: Sicut agnus coram tondente se, fuit sine uoce . Que similitudo de agno data est, ut suo silentio non reus, sed innocens habeatur. Non enim ut conscius conuincitur sed ut mansuetus pro aliis immolatur.


A. 193[X]

Dicit ergo ei Pilatus: Mihi non loqueris? Nescis quia potestatem habeo crucifigere te, et potestatem habeo dimittere te? Respondit iehsu: Non haberes potestatem aduersum me ullam, nisi tibi datum esset  desuper. Propterea qui tradidit me tibi, maius peccatum habet.

Plus peccat liuore tradens innocentem occidendum, quam qui occidit timore alterius maioris potestatis. Pilatus autem sub Cesare erat, eumque in Iudeam Romani presidem miserant. Itaque data erat sibi potestas desuper, uidelicet a Romanis: sed in hoc desuper datur uniuersa potestas, quia non est nisi a Deo .

Exinde querebat Pilatus dimittere eum.

Prius etiam querebat dimittere. Ergo exinde ita expone: Exinde, id est, propter hoc, ne peccaret occidens innocentem, quamuis minus esset peccans quam Iudei, qui eum illi tradiderant.

Iudei autem clamabant, dicentes: Si hunc dimittis,  non es amicus Cesaris. Omnis qui se regem facit, contradicit Cesari.

Non sic potuit contemnere Pilatus Cesarem, quemadmodum legem gentis aliene, de qua superius dixerant: Nos habemus legem, et secundum legem debet mori.

Pilatus ergo cum audisset hos sermones, adduxit foras Iesum et sedit pro tribunali, in loco qui dicitur lithostrotos, Hebraice autem gabbatha. Erat autem parasceue Pasche, hora quasi sexta, et dicit Iudeis: Ecce rex uester.

Parasceue preparatio est Latine. Iudei etiam, qui magis loquuntur Latine quam Grece, liberius utuntur isto Greco uerbo. Parasceue erat, id est, sexta  feria, qua preparabant necessaria Sabbato, qua die precepit Moyses duplo colligi manna propter Sabbatum. Et erat ille dies tunc temporis Pasche, quia illo die Pascha Iudeorum contigit, ut simul esset preparatio Sabbati et Pascha, quod incepit nocte precedenti. uel ita potest distingui: Erat autem parasceue Pasche hora, id est, hora diei Pasche quasi sexta: quia nondum erat sexta hora perfecta, sed incepta, quando Pilatus sedit pro tribunali. Et dum duceretur iehsu, et cetera gererentur, completa est hora sexta, ex qua tenebre fuerunt usque ad nonam. Marcus autem dicens, Erat hora tertia, et crucifixerunt eum, occulte uoluit ostendere eos magis Dominum crucifixisse, qui hora tertia clamauerunt, ut crucifigeretur, quam illos qui principi  suo obedierunt Linguis Iudeorum hora tertia est crucifixus, hora sexta manibus militum.


A. 194[I] M. 326 R. 205 L. 313

Illi autem clamauerunt: Tolle, tolle, crucifige eum.

[BEDA.] Quanta crudelitas que non solum occidere, sed etiam crucifigere eum desiderat. Clauis affigi Dominum ad lignum querunt, ne dolor cito finiatur. Quod criminando et quasi ratiocinando facere Iudei nequeunt, postulando et uociferando perficiunt. Hunc ordinem seuiendi monstrat Ecclesiastica historia, etiam tenuisse martyrium persecutores.


 A. 195[X]

Dixit eis Pilatus: Regem uestrum crucifigam? Responderunt pontifices, non habemus regem nisi Cesarem.

[AUGUST.] Terrorem quem de Cesare ingerunt Pilatus suparare conatur.


R. 201[Iu] M. 321 A. 180

Et accusabant eum summi sacerdotes in multis, iehsu uero nichil respondit.

[ALBINUS.] Accusatur et tacet, qui defensione non indiget, nec accusationem tacendo confirmat, sed despicit non refellendo. Ambiant defendi, qui timent uinci. Melior est causa que non defenditur et probatur. Susanna tacuit et uicit .

 Tunc dicit illi Pilatus: Non audis quanta aduersum te dicant testimonia? Et non respondit ei ad ullum uerbum, ita ut miraretur preses uehementer

[HIERON.] Ethnicus quidem est qui condemnat Iesum, sed causam refert in populum Iudeorum. [ORIGEN.] Miratur constantiam eius, quod exhibitus ad criminale iudicium, inturbabilis maneret, et staret ante mortem, que apud omnes homines terribilis estimatur.


M. 322 R. 202 L. 309

Per diem autem festum consueuerat preses dimittere populo unum ex uinctis, quemcunque petissent. Habebat autem tunc uinctum insignem, qui dicebatur  Barrabas.


M. 323[Iu] R. 203 A. 183

Congregatis ergo illis, dixit Pilatus: A. Est consuetudo uobis, ut unum dimittam uobis in Pascha. M. R. A. Quem ergo uultis dimittam uobis? Barrabam, an Iesum qui dicitur Christus? M. A. Sciebat enim quod per inuidiam tradidissent eum.

[BEDA.] Consueuerat preses unum ex uinctis dimittere, non imperiali legis sanctione, sed annua gentis illius, cui taliter placere gaudebat, deuinctus consuetudine. [ALBINUS.] Hec autem consuetudo dimittendi apud Iudeos remansit ob memoriam liberationis eorum ex Aegypto in Pascha. uolens ergo Pilatus satisfacere populo, dat optionem eligendi,  quamuis non dubitaret Christum esse eligendum, sciens per inuidiam traditum. Barrabas autem erat uinctus insignis, hoc est, uulgatus in malitia.



CAPUT CLXuIII.


M. 325[X]

Sedente autem illo pro tribunali, misit ad eum uxor eius, dicens: Nihil tibi et iusto illi. Multa enim passa sum hodie per uisum propter eum.

[HIERON.] Gentilibus sepe a Deo somnia reuelantur. Uxor itaque gentilis uiri hoc in uisionibus intelligit, quod Iudei uigilantes credere noluerunt. Igitur in Pilato et uxore eius Christum iustum confitentibus gentilis populi testimonium est. Sedit autem  Pilatus pro tribunali, hoc est, ad iudicandum, quod officium est sedentis in tribunali. Est enim tribunal sedes iudicum, solium regum, cathedra doctorum.


M. 325[I] R. 204 L. 310 A. 184

Principes autem sacerdotum et seniores persuaserunt populis, ut peterent Barrabam, Iesum uero perderent. Respondens autem preses, ait illis: Quem uultis uobis de duobus dimitti? At illi dixerunt: Barrabam. A. Erat autem Barrabas latro. L. M. R. Qui erat propter seditionem quamdam factam in ciuitate et homicidium, uinctus in carcere.

[BEDA.] Egressa est iniquitas a senioribus et iudicibus populi, et heret usque hodie Iudeis sua  petitio, quam impetrauerunt, ut pro Iesu latronem eligerent: quia in tantum latrociniis ac seditionibus submersi sunt, ut et patriam et regnum perdiderint. [HIERON.] Hi sunt duo hirci, unus emissarius cum peccato populi, in desertum inferni absolutus dimittitur; alter pro peccatis absolutorum, ut agnus occiditur. [HIERON.---BEDA.] Pars Domini semper mactatur, pars diaboli, qui est magister eorum effrenata in tartara precipitatur. Quia Barrabas in Euangelio Hebraico filius magistri eorum interpretatur, potest antichristi typum gerere, quem illi quibus dicitur, uos ex patre diabolo estis , uero Dei Filio sunt prelaturi.


 M. 326 R. 205 L. 291 A. 188

Dicit illis Pilatus: Quid ergo faciam de Iesu qui dicitur Christus? Dicunt omnes: Crucifigatur. Ait illis preses: Quid enim mali fecit? At illi magis et magis clamabant, dicentes: Crucifigatur.

[HIERON.] Multas occasiones liberandi Saluatoris dedit Pilatus, et dicendo, Quid enim mali fecit, absoluit eum a malo. Iudei autem nec hoc erubescentes, quod Pilatus Iesum Christum confitebatur, nec modum impietatis seruantes dixerunt omnes: Crucifigatur. Hinc Psalmista: Circumdederunt me canes multi, concilium malignantium obsedit me . Et Ieremias: Facta est mihi hereditas mea sicut leo in silua: Dederunt super me uocem suam . Et Isaias: Exspectaui ut facerent iudicium,  fecerunt autem iniquitatem . O Iudei, quod liberastis nocentem, non reprehendimus, sed quod occidistis innocentem.


M. 327[X]

uidens autem Pilatus quia nichil proficeret, sed magis tumultus fieret, accepta aqua, lauit manus coram populo, dicens: Innocens ego sum a sanguine iusti huius. uos uideritis.

[HIERON.] Ac si dicat: Ego minister legum sum, uestra uox sanguinem iusti fundit, unde penam sentietis.

Et respondens uniuersus populus, dixit: Sanguis eius super nos et super filios nostros.

Usque hodie perseuerat imprecatio huius criminis  et pene. Unde Isaias: Si leuaueritis ad me manus, non exaudiam uos: manus enim uestre sanguine plene sunt . Pilatus iuxta illud fecit: Lauabo inter innocentes manus meas , ut in lauacro manuum eius gentilium opera purgaret, et ab impietate Iudeorum nos alienos faceret, quodammodo dicens: Ego innocentem uolui liberare, sed quoniam seditio oritur, et perduellionis mihi contra Cesarem crimen impingitur  , innocens sum a sanguine iusti. Iudex qui cogitur ferre sententiam, non damnat oblatum, sed arguit offerentes. Est igitur comparatione eorum innocens, licet in hoc particeps fuerit, quia si omnino uellet, quem iustum pronuntiat, eripere posset.



CAPUT CLXIX


 M. 328[I] R. 206 L. 314 A. 196

Tunc dimisit illis Barrabam, Iesum autem flagellis cesum tradidit eis ut crucifigeretur.

[HIERON.] Barrabas latro seditiosus, et homicidiorum auctor, dimissus est Iudeis, id est, diabolus qui regnat in eis. Quare Pilatus tradidit Iudeis Iesum flagellatum, cum prius se dixerit innocentem a sanguine eius? [AUGUST.] Quia Romanis legibus sancitum erat, ut qui crucifigeretur, prius uerberaretur. Ideo quoque credendus est flagellasse Iesum, ut eius iniuriis Iudei satiati, a morte Domini desisterent. Unde etiam permisit cohortem suam illudere ei, aut fortassis iussit. [BEDA.] Columna cui alligatus fuit ille qui soluere compeditos  solet demonstrat usque hodie uestigia Dominici cruoris. [HIERON.] iehsu uerberatur, ut nos a uerberibus liberemur, dicente Scriptura ad iustum uirum: Flagellum non appropinquabit tabernaculo tuo . [AUGUST.] Cur autem Iudei recusauerunt Iesum superius occidere; si nunc acceperunt eum occidendum? Non dictum est ut crucifigerent eum, sed ut crucifigeretur potestate presidis. Et ideo illis traditum dixit euangelista, ut eos crimine implicitos, a quo alieni esse conabantur, ostenderet.


M. 329[Iu] R. 206 A. 185 et 187

Milites presidis suscipientes Iesum in pretorio,  congregauerunt ad eum uniuersam cohortem, et exeuntes eum, induunt eum tunicam purpuream, et chlamydem coccineam circumdederunt ei, et plectentes coronam de spinis, posuerunt super caput eius, et arundinem in dexteram eius, et genu flexo ante eum, illudebant dicentes: Aue, rex Iudeorum.

[HIERON.] Illudendo nudant eum uestibus quasi pristinis uirtutibus, et induunt eum tunica purpurea, quia rex dicebatur: atque chlamyde coccinea pro rufo lembo, quo reges ueteres utebantur; et pro diademate dant ei spineam coronam, et pro sceptro calamum. Hec omnia mystice intelligenda sunt. Quomodo enim Caiphas dixit: Oportet [Expedit] unum hominem mori pro omnibus [populo], nesciens quid diceret; sic et isti que mala mente faciunt,  sacramenta nobis tribuunt. [BEDA.] Purpura, caro Christi est passionibus rubra, de qua Propheta: Quare rubrum est indumentum tuum, et uestimenta tua quasi calcantium in torculari? . [HIERON. BEDA.] In chlamyde coccinea sustentat cruenta opera gentium, in corona maledictum antiquum. Spineam coronam portat, quia pro nobis mortalis factus, nostra suscepit delicta. Unde precursor eius: Ecce Agnus Dei qui tollit peccata mundi . Quod autem spine peccata significant, Dominus ostendit, cum, protoplasto in peccatum lapso, ait: Terra tua, et spinas, et tribulos germinabit tibi . Quod est dicere: Conscientia tua non desistet procreare tibi punctiones et aculeos uitiorum. [ORIGEN.] Calamus autem signum  fuit sceptri uani et fragilis, super quem incumbebamus omnes priusquam crederemus. Confidebamus enim in uirga arundinea Aegypti uel Babylonis , uel cuiuscunque regni contrarii contra regnum Dei. Et accepit calamum illum et uirgam fragilis regni de manibus nostris, ut triumphet eum, et conterat in ligno crucis, dans nobis sceptrum regni celestis, et uirgam de qua scriptum est: uirga equitatis, uirga regni tui . uel uirgam, que corripiat eos, qui opus habent correptione, de qua dicit Apostolus: Quid uultis? in uirga ueniam ad uos?  Dedit nobis et baculum, ut deponentes uirgam calaminam, quam habebamus priusquam celebraremus Domini Pascha,  celebremus Pascha, secundum quod scriptum est: Baculi uestri in manibus uestris sint . Amplius: Calamum tenebat, ut sacrilegium scriberet Iudeorum, uel in calamo uenenata occidit animalia. [HIERON.---HILARIUS.] Amplius: Susceptis omnibus corporis nostri infirmitatibus, deinde sanguine omnium martyrum, quibus regnum secum erat debitum, in cocci colore perfunditur. Pretiosoque honore prophetarum ac patriarcharum in purpura uestitur. Spinis quoque, id est, compungentium quondam peccatis gentium coronatur. Aculeus enim peccatorum est in spinis, ex quibus Christo uictoria et corona contexitur. In calamo uero, earumdem gentium infirmitas atque inanitas manu comprehensa  firmatur. [BEDA.] Quod autem Dominus apud Herodem alba ueste induitur, et a militibus Pilati sub coccineo siue purpureo habitu illusus esse perhibetur: in uno innocentia et castitas assumpte humanitatis, in altero ueritas passionis exprimitur. Potest etiam in utroque habitu omnis multitudo electorum intelligi. Alba etenim ueste induuntur confessores, purpura siue cocco martyres.


M. 330[uI] R. 208

Et exspuentes in eum, acceperunt arundinem, et percutiebant caput eius.

Quod tunc fecerunt milites Pilati, usque hodie faciunt milites diaboli, heretici et pagani, qui caput  eius percutiunt, negando eum esse Deum, et conando errorem suum confirmare auctoritate Scripture, que per arundinem intelligitur. Solet enim scribi arundine. Conspuunt in faciem eius, qui presentiam eius respuunt, et eum uenisse in carne negant. Illudentes eum adorant, qui certa fide ut Deum uerum adorant; sed peruersis actibus sua precepta despiciunt, ac promissa eius temporalibus postponunt.

Et postquam illuserunt ei, exuerunt eum chlamydem et purpuram, et induerunt eum uestimentis eius, et duxerunt eum ut crucifigerent, A. baiulantem sibi crucem.

[HIERON.] Hic inducitur Abel in agrum a fratre,  ut perimatur . Hic adest Isaac cum lignis, et Abraham cum ariete inter uepres herente . Hic adest Ioseph cum talari tunica lita sanguine . Hic adest Moyses cum uirga, et serpente suspenso in ligno . Hic botrus cum ligno portatus . Hic adest Eliseus cum ligno ad querendam securim, que in imo demersa est, et natauit ad lignum , id est, genus humanum, quod ligno uetito in infernum cecidit, per lignum crucis Christi et baptismum aque ad paradisum natauit. Hic est Ionas; de ligno sortis in mare uentremque triduo ceti missus. Cruce sua cruciatum nostrum soluit, et per mortem suam, nostram necat. Cum forma serpentis serpentem necat, quia serpente de uirga facto, alii absorpti  sunt serpentes. Unde ait per prophetam: Ero mors tua, o mors; ero morsus tuus, inferne . Opprobria eius nostrum abstulere opprobrium, uincula eius nos liberos fecerunt. Corona spinea capitis eius diadema regni adepti sumus, uulneribus eius sanati sumus, sepultura eius resurgimus, descensione eius ad inferos, ascendimus in celos. Hic inuenitur mel in ore leonis mortui ; hinc Propheta: Quid retribuam Domino pro omnibus que retribuit mihi?  uestimentis suis nudatur Christus, id est, Iudeis, purpura induitur, id est gentili Ecclesia de populis maris collecta. Item, ea scandalizante, exutus in fine, iudaica rursus induitur plebe. Cum enim intrauerit plenitudo gentium, tunc omnis Isrel saluus erit .


 M 331[I] R. 209 L. 315 A. 197

Exeuntes autem, inuenerunt hominem Cyreneum uenientem de uilla, nomine Simonem, patrem Alexandri et Rufi. Hunc angariauerunt portare crucem post Iesum.

Magne opinionis Simon iste fuisse uidetur, cum filii etiam eius tanquam noti omnibus, ex nomine designantur. Alii quidem per merita patrum suorum commemorantur, ut populus iudaicus per patriarcharum et prophetarum merita, alii uero per merita filiorum, ut hic Simon filiorum meritis, qui erant discipuli, commendatur. Per hoc admonemur in presenti uita parentes adiuuari per merita filiorum suorum. Bene Simon crucem portasse describitur  post Iesum, quia ipse pro nobis passus, reliquit nobis exemplum, ut sequamur uestigia eius . Unde alibi: Qui uult uenire post me, abneget semetipsum, et tollat crucem suam, et sequatur me . Cyrene, unde iste Simon fuit, Libye ciuitas est, sicut in Actibus apostolorum legimus . Significat autem Simon iste gentes quondam peregrinas, nunc autem obediendo factas ciues et domesticas Dei, sicut alibi dicitur: Heredes quidem Dei, coheredes autem Christi . Unde pulchre Simon obediens interpretatur, Cyrene uero heres. Nec pretereundum est quod Simon de uilla uenisse refertur. uilla enim Grece pagos uocatur, unde pagani nomen trahunt, eo quod a ciuitate Dei alieni sint. De pago Simon ueniens crucem portat post  Dominum, cum populus nationum, paganis ritibus derelictis, obedientes amplectitur uestigia Dominice passionis. [GREGOR.] Aliter: Simon qui portat crucem in angaria, ipse est qui laborat pro laude humana. Cogunt eum homines huic labori, quem non cogit timor uel dilectio Dei.


M. 316[X]

Sequebatur autem illum multa turba populi et mulierum que plangebant et lamentabantur eum. Conuersus autem ad illas iehsu, dixit: Filie Ierusalem, nolite flere super me, sed super uosipsas flete, et super filios uestros.

[BEDA.] Non eadem mente sequebantur Dominum: nam populus uirilis letabatur in parte magna. Et  nunc quasi immolandum Iesum duplex turba prose quitur, cum eius passionis historiam alii quasi fabulam derident alii lacrymantibus oculis legunt, alii mysteria carnis eius et sanguinis ut uiles escas percipiunt, alii digno pectore ea sumenda decernunt. Notandum est, non solum filias Ierusalem appellari eas, que cum eo uenerant a Galilea; sed etiam illas, que ei adheserunt de ciuitate, et que flebant cum aliis. Nec ideo inducitur solus mulierum planctus, quin et multi uiri dolerent, sed quia femineus sexus quasi contemptibilior, liberius poterat presentibus principibus sacerdotum, quod contra eos senserint ostendere. Quia uere nouit Dominus qui sunt eius , pretermissa populi furentis turba, ad amantes et plangentes feminas  oculos et ora conuertit. Ne lamentemini, inquit, me moriturum, cuius cita resurrectio mortem soluere potest, cuius mors mortem, et ipsum mortis auctorem destruet, uos potius uestramque progeniem dignis lacrymarum fontibus abluite, ne cum perfidis damnemini in ultionem mee crucis.

Quoniam ecce uenient dies in quibus dicent: Beati steriles et uentres qui non genuerunt, et ubera que non lactauerunt. Tunc incipient dicere montibus: Cadite super nos; et collibus: Operite nos.

Dies uenture obsidionis et captiuitatis a Romanis, significat. Iosephus refert Iudeos certatim cauernas monitum speluncasque collium petiisse, ita ut semetipsum testetur in quodam munito loco destructe urbis inuentum cum quadraginta comitibus,  atque captum ab hostibus. Potes autem ex superabundanti intelligi, quod hi qui seipsos in utrolibet sexu castrauerunt propter regnum celorum, dicant montibus et collibus: Cadite super nos, et operite nos, cum sue fragilitatis memores, ingruente tentationum articulo, sublimium uirorum uel ipsa uirginitate, uel martyrio, uel quacunque alia uirtute, querunt exemplis, monitis precibusque defendi.

Quia si in uiridi ligno hec faciunt, in arido quid fiet?

uiride lignum uocat se et suos; aridum uero, peccatores et impios. Ac si dicat: Si ego mundus a peccato, sine igne passionis non exeo de mundo, quid erit de impiis et peccatoribus?



CAPUT CLXX.


 L. 312[I] M. 336 R. 215 A. 198

Ducebantur autem et alii duo nequam cum eo, ut interficerentur.

Impletur quod dictum est: Et cum iniquis deputatus est . Exsecrabilis in facto iniquitas Iudeorum, que quasi latronem crucifigit Redemptorem omnium: Bonus tamen in mysterio latro, qui insidiatus est diabolo, ut uasa eius auferret.


L. 318[I] M. 330 R. 215 A. 197

Et postquam uenerunt in locum qui dicitur Golgotha, quod est interpretatum Caluarie locus.


M. 333[Iu] R. 211 A. 203

 Et dederunt ei uinum myrrathum bibere cum felle mistum, et cum gustasset, noluit bibere.

[AUGUST.] Quod ait Marcus, non accepit, ita intelligitur: Non accepit ut biberet, sicut Mattheus testatur, dicens: Et cum gustasset, noluit bibere. [HIERON.] Amara uitis amarum uinum propinat. Tunc impletum est illud: Et dederunt in escam meam fel, et in siti mea potauerunt me aceto . Cum gustasset, noluit bibere, quia gustauit pro nobis amaritudinem mortis, sed tertia die resurrexit, et resurgendo mortem reiecit. Dicunt quidam locum Caluarie esse, in quo sepultus est Adam, et ideo sic appellatum, quia alibi sit conditum caput eius, et hoc esse quod Apostolus dicit: Surge qui dormis et exsurge a mortuis, et illuminabit te Christus . Fauorabilis interpretatio et mulcens aures populi, nec tamen uera. Extra urbem enim loca sunt, in quibus truncabantur capita damnatorum, et inde loca Caluarie, id est, decollatorum dicebantur. Propterea autem ibi crucifixus est Dominus, ut ubi prius erat area damnatorum, ibi erigerentur uexilla martyrum. Adam uero sepultum iuxta Hebron, in Iesu filii Naue uolumine uicesimo primo capitulo legimus


L. 320[X]

iehsu autem dicebat: Pater, dimitte illis: Non enim sciunt quid faciunt.

Quia Lucas per uituli typum sacerdotium Christi scribere disposuit, recte apud eum pro persecutoribus suis iure sacerdotis Dominus intercedit, et  latroni confitenti paradisi ianuam pandit. Non enim frustra orauit, sed in eis qui post eius passionem crediderunt, impetrauit.


M. 334[I] R. 212 L. 321 A. 201

Postquam autem crucifixerunt eum, acceperunt uestimenta eius, et fecerunt quatuor partes, unicuique militi partem et tunicam. Erat autem tunica inconsutilis, desuper contexta per totum. Dixerunt ergo ad inuicem: Non scindamus eam, sed sortiamur de illa cuius sit. Ut Scriptura impleatur, dicens: Partiti sunt uestimenta mea sibi, et super uestem meam mise runt sortem . Et milites quidem hec fecerunt, et sedentes seruabant eum.

[HIERON.---AUGUST.] Diligentia custodie nobis proficit,  ut apertior uirtus resurgentis appareat. Per quatuor partes uestimentorum Domini constat quatuor milites crucifixisse eum. Ubi dicitur, et tunicam, subaudiendum est, acceperunt. Quam partiri non potuerunt, nisi scinderetur. Quod ne facerent, ad unum eam peruenire sortitione maluerunt. Lucas dicendo sortes, plurale posuit pro singulari. Marcus solus uidetur aliquam intulisse questionem, dicendo mittentes sortem super eis, tanquam super omnibus uestibus sors missa sit. Sed breuitas facit obscuritatem, ac si diceret: Diuisio omnium uestimentorum completa non esset, nisi sorte claruisset, quis tunicam tolleret. Quadripartita uestis Domini, Ecclesiam significat quadripartitam in quatuor orbis  partibus. Tunica uero significat omnium partium unitatem, que caritatis uinculo continentur. Inconsutilis dicitur tunica fuisse, ne caritas dissuatur. Si enim secundum Apostolum super omnia precepta est, merito uestis, qua significatur, desuper texta perhibetur. Additur per totum, quia omnes fideles debent habere caritatem in omnibus factis suis. In sorte autem quid nisi Dei gratia commendata est? Sors quippe in uno ad omnes peruenit, cum sors omnibus placuit: et gratia quasi sors mittitur, quia non meritis alicui datur, sed occulto Dei iudicio in unitate fidei conceditur. Qualiter autem Dominus in cruce sit positus, quidue eadem sacratissimi corporis positio regalis in se typi contineat, Sedulius in paschali carmine uersibus dixit:

 Neue quis ignoret speciem crucis esse colendam,
Que Dominum portauit ouans, ratione potenti
Quatuor inde plagas quadrati colligit orbis.
Splendidus auctoris de uertice splendet Eous.
Occiduo sacre lambuntur sidere plante.
Arcton dextra tenet, medium leua erigit axem.
Cunctaque de membris uiuit natura creantis.
Et cruce complexum Christus regit undique mundum.

Moralem quoque sacrosancte crucis figuram describit Apostolus, ubi ait: In caritate radicati et fundati, ut possitis comprehendere cum omnibus sanctis, que sit latitudo et longitudo et altitudo et profundum, cognoscere etiam supereminentem scientie caritatem Christi . In latitudine quippe opera caritatis significat, in longitudine perseuerantiam  sancte conuersationis usque in finem, in altitudine spem celestium premiorum, in profundo inscrutabilia iudicia Dei, unde ista gratia in homines uenit. Et hec ita coaptantur sacramento crucis, ut in latitudine accipiatur transuersum lignum, quo extenduntur manus propter operum significationem, in longitudine, ab ipso usque in terram, ubi corpus crucifixum stare uidetur, quod significat longanimiter permanere, in altitudine, ab ipso ligno transuerso sursum uersus, quod ad caput eminet propter exspectationem supernorum, ne illa opera bona atque in eis perseuerantia, propter temporalia beneficia credantur facienda, sed potius propter sempiterna speranda, in profundo autem pars illa ligni, que in abdito terre defixa latet, sed inde  consurgit illud quod eminet, sicut ex occulta Dei uoluntate uocatur ad participationem tante gratie [glorie], alius homo sic, alius autem sic. Supereminentem uero scientie caritatem Christi, eam profecto dicit, ubi pax illa est, que precellit omnem intellectum.


A. 199 M. 335 R. 214 L. 324

Scripsit autem et titulum Pilatus cause eius, et imposuit super caput eius: Hic est iehsu Nazarenus rex Iudeorum.

[HIERON.] Tres sunt tituli qui inscribuntur. Unus super tumulos mortuorum, alius in liminibus ciuitatis uel domorum, tertius in uictoria regis. Hic de titulo uictorie regis, id est Christi, dicit. Post uictum  enim diabolum super caput eius scriptum fuit: Hic est rex Iudeorum. Nequeo satis mirari, quod ideo occiderunt eum, quia rex esset Iudeorum [eorum]. Titulus enim ostendit, quia nec occidendo efficere potuerunt, ut eum regem non haberent. [BEDA.] Pulchre titulus supra crucem ponitur, quia regia maiestate fulgebat, licet in cruce doleret, et ut legentibus insinuaretur, quod non per crucis patibulum perdiderit, sed confirmauerit imperium.


A. 200[X]

Hunc ergo titulum multi legerunt Iudeorum, quia prope ciuitatem erat locus, ubi crucifixus est iehsu, et erat scriptum Hebraice, Grece et Latine. Dicebant ergo Pilato pontifices Iudeorum: Noli scribere rex  Iudeorum, sed quia ipse dixit, rex sum Iudeorum Respondit Pilatus: Quod scripsi, scripsi.

[AUGUST.] Rex uero Iudeorum Christus, sed Iudeorum corde circumcisorum; spiritu, non littera Et ideo Pilatus quod scripsit, scripsit; quia Dominus quod dixit, dixit. Impletur prophetia que dicit: Ne corrumpas tituli inscriptionem. Prefate autem tres lingue pre ceteris eminebant. Hebrea, propter Iudeos in lege gloriantes; Greca, propter gentium sapientes; Latina, propter Romanos pene omnibus iam tunc gentibus imperantes. uelint nolint ergo Iudei, diuerse lingue testantur quia iehsu rex est Iudeorum, hoc est, imperator credentium et confitentium Deum.


M. 336[I] R. 215 L. 319 A. 198

 Tunc crucifixerunt cum eo duos latrones, unum a dextris, et alterum a sinistris eius.

[HIERON.] Si Golgotha tumulus est Adam, et non damnatorum locus: et ideo Dominus ibi crucifigitur, ut suscitet Adam, duo latrones quare in eodem loco crucifiguntur? [BEDA.] Latrones significant eos, qui sub fide et confessione Christi, uel agonem martyrii uel quelibet instituta arctioris uite subeunt. Sed qui pro sola eterna gloria, fide dextri latronis signantur. Qui uero pro alio, latrone signantur sinistro. De illis quidem dictum est: Beati qui persecutionem patiuntur propter iustitiam, quia ipsorum est regnum celorum . Pro his uero dicit Apostolus: Si tradidero corpus meum ita ut ardeam, caritatem  autem non habeam, nichil mihi prodest .


M. 337[uI] R. 217

Pretereuntes autem blasphemabant eum, mouentes capita sua, et dicentes: uah! qui destruit templum Dei et in triduo illud reedificat. Salua temetipsum; si Flius Dei es, descende de cruce.

[HILARIUS.] Non erat difficile de cruce descendere. Sed paterne uoluntatis explendum erat sacramentum, et maiora opera in cruce positus agebat totius commotione nature. [HIERON.---GREGOR.] Blasphemant autem qui pretergrediuntur uiam, et in recto itinere Scripturarum incedere nolunt. Mouebant capita, quia antea mouerant pedes, nolentes stare supra petram. Omnes quippe heretici pretereuntes  et declinantes, blasphemant Iesum, non habentes caput firmum; sed mouentes illud sursum et deorsum, quoniam non sunt prudentes, nec habent oculos suos in capite suo, in quo habere debuerant, Ecclesiaste dicente: Sapientis oculi in capite eius sunt . Pretereuntium ergo est, Filium Dei blasphemare; quia nemo in spiritu loquens, dicit anathema Iesu .


M. 338[II] R. 218 L. 322

Similiter et principes sacerdotum illudentes cum scribis et senioribus, dicebant: Alios saluos fecit, seipsum non potest saluum facere.

[HIERON.] Nolentes confitentur quia alios saluos fecit. Qui ergo alios saluos fecit, se saluasset si uellet.

 Si rex Isrel est, descendat nunc de cruce, ut uideamus et credamus ei. Confidit in Deum? liberet nunc eum si uult. Dixit enim Quia Filius Dei sum.

Peruertunt uerba illa Psalmiste. Sperauit in Domino, eripiat eum, saluum faciat eum, quoniam uult eum . [HIERON.] Fraudulenta promissio quod ei credant, si descendat nunc de cruce. Quid est maius? de cruce adhuc uiuentem descendere, an de sepulcro mortuum resurgere? Resurrexit, et non credunt. Ergo si de cruce descenderet, non crederent. Sed mihi uidetur hoc demones immisisse. Statim enim ut fuit crucifixus, senserunt uirtutem crucis, et intellexerunt fractas esse uires suas, et hoc agunt, ut de cruce descendat. [BEDA.] Sed Dominus permanet in patibulo, ut eos destruat. Ideo  quoque de cruce descendere neglexit, quia etiam quosdam de illis qui eum crucifixerunt, saluare moriendo curauit. Et notandum quod Iudei uocabulum Filii Dei, Scriptura sibi creditum, blasphemantes irrident; milites uero, utpote Scripture nescii, non Filio Dei, sed regi Iudeorum insultant.


M. 339[II] R. 219 L. 325

Idipsum autem unus de his qui pendebant latronibus, blasphemabat eum, dicens: Si tu es Christus, saluum fac temetipsum et nos.

[HIERON.] Mattheus et Marcus introducunt latrones conuiciantes, Lucas autem nonnisi unum de illis; quia primum uterque blasphemauit, de hinc terra adumbrata, unus credidit. uel ita: Pluralis  numerus est apud illos pro singulari. Quod genus locutionis inuenimus in Epistola ad Hebreos: Clauserunt ora leonum , cum solus Daniel significetur. Et: Secti sunt , cum de solo Isaia dicatur. Et in psalmo: Astiterunt reges terre, et principes conuenerunt in unum . Reges dicit, propter Herodem; principes, propter Pilatum. Quid enim usitatius, quam ut dicat aliquis, Et rustici mihi insultant, quamuis unus tantum insultet? Pagani etiam dixerunt Phedras et Clytemnestras, cum singule fuerint. Non est ergo contrarium Marco et Mattheo, quod Lucas de uno manifestauit. Sed tunc esset contrarium, si illi dixissent ambos latrones conuiciatos Domino. Ita enim non posset sub numero plurali unus tantum intelligi. Quod autem latro conditionem  passionis exprobrat, uniuersis etiam fidelibus scandalum crucis esse futurum significat.


L. 326[X]

Respondens autem alter, increpabat eum, dicens: Neque tu times Deum, quod in eadem damnatione es? Et nos quidem iuste; nam digna factis recipimus; hic uero nichil mali gessit. Et dicebat ad Iesum: Domine, memento mei cum ueneris in regnum tuum. Et dixit illi iehsu: Amen dico tibi, hodie mecum eris in paradiso.

[BEDA.] Nihil in hoc latrone liberum erat, nisi cor et lingua, ut confiteretur Domino, iuxta hoc quod scriptum est in Apostolo: Corde creditur ad iustitiam, ore autem confessio fit ad salutem .  Tres uirtutes dicit Apostolus manere in cordibus fidelium, quas latro seruauit in cruce. Hec autem sunt, fides, spes, caritas . Fidem habuit, quia Dominum regnaturum credidit. Spem habuit, quia regni eius aditum postulauit. Charitatem tenuit, quia collatronem de iniquitate arguit. Confitebatur Dominum, quem uidebat secum morientem, quem Petrus negauerat, qui uiderat eum miracula facientem. Magna est gratia Domini, et plus tribunt quam rogatur. Latro etiam rogabat Dominum ut memor sui fuisset, Dominus autem promisit ei paradisum. Ubi Christus fuit, ibi paradisus fuit. [HIERON.] In duobus latronibus uterque populus exprimitur, quorum gentilis adhuc blasphemat Iudeum. [BEDA.] Quidam autem duos latrones cum Christo crucifixos  duobus baptizatorum generibus coaptant. Quicunque enim baptizati sumus in Christo Iesu, in morte ipsius baptizati sumus . Sed alii habentes opera fidei de Domino in carne passo coronantur; alii renuentes dono gratie priuantur.


A. 212

Stabant autem iuxta crucem Iesu mater eius, et soror matris eius Maria Cleophe, et Maria Magdalene. Cum uidisset ergo iehsu matrem et discipulum stantem quem diligebat, dicit matri sue: Mulier, ecce filius tuus. Deinde dicit discipulo: Ecce mater tuo. Et ex illa hora accepit eam discipulus in suam.

[AUGUST.] Moralis insinuatur locus. Facit quod faciendum admonet, scilicet ut a piis filiis cura parentibus  impendatur. Ex hac doctrina didicerat Paulus quod docebat, dicens: Si quis autem suis et maxime domesticis non prouidet, fidem negauit, et est infideli deterior . Quid autem tam domesticum cuique, quam parentes filiis, aut filii parentibus? Dominus pro se matri alterum quodammodo filium prouidebat, Ioannem scilicet euangelistam.


M. 340[II] R. 220 L. 326

A sexta autem hora tenebre facte sunt super uniuersam terram, usque ad horam nonam.

[HIERON.] Qui scripserunt contra Euangelium, suspicantur discipulos Christi solis deliquium, quod statutis temporibus accidere solet, ob imperitiam super Domino interpretatos, cum defectus solis nunquam  fiat nisi ortu lune. Nulli autem dubium est Pasche tempore fuisse plenam. Et ne uideretur umbra terre et luna soli apposita, breues fecisse tenebras, trium horarum spatium ponitur ut omnis causantium occasio tolleretur. Tunc impleta est hec prophetia: Occumbet sol in meridie, et contenebrabitur super terram in die lux . Et alibi: Occubuit sol cum adhuc media esset dies . Retraxit sol radios, ne aut pendentem Dominum uideret, aut impii sua luce fruerentur. [BEDA.] Notandum quod Dominus recessuro a centro mundi sole crucifixus sit. [GREGOR.] Quia ordo poscebat, ut eodem temporis articulo quo Ade peccanti occluserat ianuam paradisi, panderet eam latroni penitenti, et sicut Moyse manus extendente in celum, facte sunt tenebre  super Aegyptios , tenentes Dei seruos in seruitutem; ita et Christo in sexta hora manus extendente in cruce ad celum, super populum qui clamauerat, tolle de terra hunc, et crucifige eum, facte sunt tenebre, et ab omni lumine sunt priuati. Item sub Moyse facte sunt tenebre super omnem terram Aegypti tribus diebus, omnibus autem filiis Isrel erat lumen omnibus locis in quibus commorabantur. Sub Christo autem tenebre facte sunt super omnem terram Iudeam tribus horis, lumen autem fuit super omnem reliquam terram, quod ubique illuminat omnem Ecclesiam Dei in Christo. Si enim super omnem terram tenebre tunc facte fuissent, sine dubio inueniretur in historiis aliquibus eorum qui in chronicis conscripserunt noua  talia facta. Et si usque ad nonam horam tenebre fuerunt super omnem terram Iudeam, manifestum est quoniam iterum lumen eis refulsit, quia cum plenitudo gentium intrauerit, tunc omnis Isrel saluus futurus est . Quod autem tribus horis facte sunt tenebre super omnem terram Iudeam, illud ostendit: quoniam qui ausi sunt Lumini uero manus suas inferre, propter peccata sua priuati sunt a lumine Dei Patris et a splendore Christi, et ab illuminatione Spiritus sancti, sicut dicit propheta: Obscurentur oculi eorum, ne uideant .


M. 341[uI] R. 221

Et circa horam nonam clamauit iehsu uoce magna, dicens: Eli, Eli, Lamazabachthani? quod est interpretatum:  Deus meus, Deus meus, ut quid dereliquisti me? Quidam autem illic stantes et audientes, dicebant: Eliam uocat iste.

[HIERON.] Hos arbitror fuisse Romanos, qui non intelligebant Hebreum. Sin autem hos intelligimus fuisse Iudeos, imbecillitatem Domini uolebant infamare. Etenim ut homo loquitur, ut homo fiet, ut homo turbatur, ut homo crucifigitur, suscepte nature in primis parentibus corrupte deplorans miserias, in quo ostendit quantum flere debeant qui peccant, quando sic fleuit, qui nunquam peccauit. Principio uigesimi primi psalmi usus est. Quod enim in medio uersiculi legitur, respice me, superfluum est. [GREGOR.] Legitur enim in Hebreo, Deus  meus, Deus meus, quare me dereliquisti? Ergo impii sunt, qui psalmum ex persona Dauid, siue Esther, siue Mardochei dictum putant. Et quia omnis uox Christi filii Dei magna existimanda est, etsi fuerit leuis, requirendum est aliquid absconditum magnum, quoniam clamat ad Deum, dicens: Quare me dereliquisti? Sed quantum ad illa in quibus fuerat forma Dei uisibilis et imago secundum Patrem, derelictus est a Patre, quando suscepit formam serui; et derelictus est pro hominibus, ut talia et tanta susciperet, ut usque ad mortem ueniret et mortem crucis, que inter homines turpissima esse uidetur. Extremum autem derelictionis eius erat et illud, quod inter latrones crucifixus est; et quod pretereuntes blasphemabant eum, mouentes super eum capita sua; et  quod principes cum Scribis dicebant, Alios saluos fecit, seipsum non potest saluare. Adhuc autem et illud, quod etiam latrones improperabant ei in cruce. Ergo manifeste intelligere poteris, quid sit quod dicit, quare me dereliquisti? Faciens comparationem glorie illius quam habuit apud Patrem, ad confusionem quam contemnens sustinuit crucem. Sedes enim illius erat sicut sol in conspectu Dei, et sicut luna perfecta in eternum, et erat testis eius fidelis in celo. Postea autem et pro quibus dicit, Quare me dereliquisti, superaddidit dicens: Tu autem repulisti, et pro nichilo deduxisti, et distulisti Christum tuum. Euertisti testamentum serui tui, profanasti in terra sanctitatem eius, etc. . uidens ergo tenebras factas, dixit magna uoce sua: Quare me  dereliquisti? Illud ostendere uolens per hec quoniam uolens dereliquisti me, Pater, et talibus exinanitum calamitatibus tradidisti, ut populus qui fuerat apud te honoratus, recipiat que in me ausus est, implens mensuram patrum suorum, et que super prophetas fecit, ut priuetur a lumine tue prospectionis, et efficiatur in tenebris quasi te Deo nequaquam eis presente. Sed et pro salute gentium dereliquisti me, ut derelicto Isrel, fieret gentium salus. uel ita: uidens peccata hominum pro quibus patiebatur, dicebat: Quare me dereliquisti? Ut fierem quasi qui colligit stipulam in messe, et sicut qui colligit racemos in uindemia, cum non sit botrio ad manducandum primitiua? Et hec dico, quia periit timoratus a terra: et qui corrigat, inter homines non est. Prius  quam finiatur nona, clamauit Dominus uoce magna, quasi postulans ut oriatur sol terre, soluens in ea tenebras trium horarum, secundum quod tradidimus supra. Factus enim pro nobis maledictum, quia maledictus omnis qui pendet in ligno : cum naturaliter benedictio esset, consumpsit et soluit et dissipauit omnem maledictionem humanam.


A. 203 M. 333 R. 211

Postea sciens iehsu quia iam omnia consummata sunt, ut consummaretur Scriptura, dicit: Sitio. uas ergo positum erat aceto plenum.

De hac Scriptura dicit, et in siti mea potauerunt me aceto . [AUGUST.] Tanquam diceret: Hoc minus fecistis, date quod estis. Iudei erant  acetum, degenerantes a uino patriarcharum et prophetarum, et tanquam de pleno uase, de iniquitate mundi huius impleti. Omnia quidem iam consummata erant que oportebat fieri, antequam acciperet acetum.


M. 342[II] R. 222 L. 323

Et continuo currens unus ex eis, acceptam spongiam impleuit aceto, et imposuit arundini, et dabat ei bibere.

Inuenit similitudinem eorum spongiam cauam, infirmam, aridam, ignibus aptam. Implet aceto, hoc est malitia et dolo. [HIERON.] De quo Dominus: Plantaui te uineam Soreth, et quomodo conuersa es in amaritudinem uitis aliene?  Et: Exspectaui  ut faceret uuas, et fecit spinas . [AUGUST.] Iudei cor habebant uelut spongiam, cauernosis quodammodo atque tortuosis latibulis fraudulentum. Hyssopum autem cui secundum Ioannem circumposuerunt spongiam aceto plenam, quoniam herba humilis est, et pectus purgat, Christi humilitatem accipimus quam circumdederunt. Unde psalmista: Asperges me, Domine, hyssopo, et mundabor . Christi namque humilitate mundamur. Per arundinem cui imposita est spongia, Scriptura significatur, que hoc facto impletur. Sicut enim lingua pro sono quem exprimit ponitur, unde Grecam linguam uel Latinam dicimus; sic arundo dici potest littera que arundine scribitur. Imponunt ergo spongiam arundini, id est euentum rei premisse  prophetie adiungunt. Acetum ergo erat [erant] et aceto pleni, quia ipsi erant corrupti, et corruptione pleni. Hoc aceto milites potant Dominum, quem illorum suggestione morti tradunt. Hoc aceto succus lethalis pomi abstergitur.


M. 344 R. 223 L. 329 A. 204

Cum ergo accepisset iehsu acetum, dixit: Consummatum est.

Nihil remisit Dominus ad faciendum de hoc, quod oportebat fieri antequam moreretur. Bene igitur dixit, consummatum est, de illo, quod prophetarum erat. [AUGUST.---HILAR.] uel ideo dixit, consummatum est, qui omne uitium humane corruptionis hausisset.


 M. R.

Ceteri uero dicebant: Sine, uideamus an ueniat Elias, liberans eum.

Quia uocem Domini male intellexerant, frustra Elie aduentum exspectabant. Marcus dicit illum qui impleuit spongiam, hoc dixisse. [AUGUST.] Unde intelligimus et hunc dixisse et alios. Lucas hoc preoccupauit ante latronis insultationem. Nam semel complecti uoluit quod a militibus factum et dictum est. Ubi mouere non debet, quod non unum, sed plures dixit acetum obtulisse, sicut Ioannes genus locutionis tenuit, de quo supra tractauimus, pluralem pro singulari ponens.


 M. R. L.

iehsu autem iterum clamans uoce magna.


L.

Pater, in manus tuas commendo spiritum meum.


A.

Et inclinato capite.


M. R. L. A.

Emisit spiritum.

[HIERON.] Infirmata etenim carne, mox diuina uirtus inualuit, que dicit: Aperite mihi portas iustitie, ingressus in eas, confitebor Domino . Nos cum ima uoce uel nulla morimur, qui de terra sumus, ille cum exaltata uoce exspirauit, qui de celo  descendit. [GREGOR.] Inclinauit caput, et quasi supra Patris gremium repausans, tradidit spiritum, qui poterat illum in sinu suo fouere et confortare Unde alibi dicit: Nemo potest tollere a me animam meam, sed ego pono eam . [BEDA.] Patrem inuocando, Filium Dei se esse declarat; spiritum uero commendando, non defectum sue uirtutis, sed confidentiam eiusdem cum Patre potestatis insinuat. Amat gloriam dare Patri, ut nos edificet gloriam dare Creatori. Spiritum commendat Patri, iuxta illud quod in psalmo dicit: Quoniam non derelinques animam meam in inferno, nec dabis Sanctum tuum uidere corruptionem .


M. 344[II] R. 224 L. 328

 Et ecce uelum templi scissum est in duas partes, a summo usque deorsum.

[REMIG.] Legis sacramenta que prius tegebantur, prodita sunt, ad gentiles transierunt. uelum quod dicebatur exterius, scissum est; quia nunc ex parte uidemus : cum autem uenerit quod perfectum est, uelum interius dirumpetur. In duas partes, uidelicet in uetus et nouum testamentum scissum est: et a summo usque deorsum, hoc est, ab initio mundi quando homo conditus est, usque ad consummationem seculi. [HIERON.] In Euangelio Nazareorum, cuius sepe mentionem fecimus, superliminare templi infinite magnitudinis fractum esse legimus. Iosephus quoque refert uirtutes angelicas presides quondam templi, pariter  tunc conclamasse: Transeamus ex his sedibus.


M. 345[X]

Et terra mota est, et petre scisse sunt, et monumenta aperta sunt, et multa corpora sanctorum qui dormierant, surrexerunt, et exeuntes de monumentis, post resurrectionem eius uenerunt in sanctam ciuitatem, et apparuerunt multis.

Magnitudo signorum iuxta litteram demonstrat Dominum suum crucifixum. Mystice autem corda terrenorum mota sunt, quia sicut dicit Propheta: Conturbati sunt omnes qui uidebant eos, id est, discipulos Christi, et timuit omnis homo . Qui prius erant saxei et quasi mortui in intellectu, postea cordis emollita duritia, recognouerunt Creatorem.  uel petre scisse sunt, id est, uaticinia prophetarum, que petre dicuntur a Christo petra, ut quidquid in eis duro uelamine legis clausum erat, scissum pateret gentibus. Et quomodo Lazarus mortuus resurrexit, resurrexerunt multa corpora, ut Dominum ostenderent resurgentem, et tamen cum monumenta aperta sunt, non ante resurrexerunt quam Dominus, ut esset primogenitus resurrectionis ex mortuis . Sanctam ciuitatem dicit aut celestem Ierusalem, in qua uisi sunt; aut terrenam, que ante sancta fuerat propter templum et Sancta sanctorum, et ad distinctionem aliarum urbium in quibus idola colebantur. [REMIG.] Multis apparuerunt, his scilicet qui uidere meruerunt. Hi  creduntur cum Domino ascendente, ascendisse simul cum corpore.


M. 345[II] R. 225 L. 330

Centurio autem et qui cum eo erant custodientes Iesum, uiso terre motu et his que fiebant, timuerunt ualde, glorificantes Deum, et dicentes: Hic homo iustus est uere Dei Filius.

[BEDA.] Centurio confitetur eum esse Dei Filium, et Arius predicat eum esse creaturam. Non solus autem centurio glorificauit Deum, sed et milites qui cum eo erant custodientes Iesum. Fiunt itaque nouissimi primi, quia gentes confitentur; et plebs Iudaica cecata negat, ut fiat eis error peior priore. Unde merito per centurionem fides Ecclesie signatur, que uelo mysteriorum celestium per mortem  Domini reserato, continuo Iesum et uere iustum hominem et uere Dei Filium, Synagoga tacente, confirmat.


L. 331[II] M. 347 R. 236

Et omnis turba eorum qui simul aderant ad spectaculum istud, et uidebant que fiebant, percutientes pectora sua, reuertebantur a longe, et mulieres multe que simul cum eo ascenderant a Galilea Ierusalem, inter quas erat Maria Magdalene, et Maria Iacobi minoris et Ioseph mater et Salome mater filiorum Zebedei. Et cum esset in Galilea, sequebantur eum, hec uidentes.

[BEDA.] Reuertebantur a longe, uidelicet a locis aliquantulum longe remotis ab ipso crucis patibulo.  Percussio quoque pectorum dupliciter potest intelligi; seu quia dolebant Dominum iniuste occisum, qui eum dilexerant; seu quia timebant de glorificatione eius, qui mortem eius impetrauerant. Comites habuit Dominus Mariam Magdalenam, a qua septem demonia eiecerat , et matrem filiorum Zebedei, que regnum liberis suis postulauerat, et alias quas in Euangelio legimus . Consuetudinis enim Iudeorum fuit, ut mulieres de substantia sua uictum et uestitum preceptoribus ministrarent. Hoc tamen, quia scandalum facere poterat in nationibus, Paulus abiecisse se memorat: Nunquid non habemus potestatem sorores mulieres circumducendi, sicut et ceteri apostoli? .  Ministrabant autem Domino carnalia pro spiritualibus, non quod indigeret, sed ut ostenderet magistros debere esse contentos ex discipulis uictu atque uestitu. [BEDA.] Minor Iacobus dictus est Iacobus Alphei, ad distinctionem maioris Iacobi filii Zebedei, qui inter primos apostolos uocatus est. Hic minor Iacobus et frater Domini dicebatur, eo quod esset filius Marie matertere Domini. Ipsa est Maria Cleophe, dicta ita siue a patre, siue a cognatione, uel fortasse quia uir eius Alpheus etiam Cleophas est dictus, uel ipsa Maria, defuncto post natum Iacobum Alpheo, Cleophe nupsit.


A. 205[X]

Iudei ergo, quoniam Parasceue erat, ut non remanerent  in cruce corpora Sabbato, erat enim magnus ille dies Sabbati, rogauerunt Pilatum ut frangerentur crura eorum, et tollerentur.

[AUGUST.] Non corpora eorum tollerentur tantum, sed hi, quibus ideo crura frangerentur, ut morerentur, ne diuturni cruciatus horrore festum fedarent. [BEDA.] Parasceue autem Grece, Latine dicitur preparatio. Quo nomine Iudei inter Grecos morantes, sextam Sabbati appellabant, eo quod in illa die solebant preparare necessaria Sabbati.

uenerunt ergo milites, et primi quidem fregerunt crura, et alterius qui crucifixus est cum eo. Ad Iesum autem cum uenissent, ut uiderunt eum iam mortuum, non fregerunt eius crura, sed unus militum lancea latus eius aperuit, et continuo exiuit sanguis et aqua,  ut Scriptura impleatur: Os non comminuetis ex eo . Iterum alia Scriptura dicit: uidebunt in quem transfixerunt. .

[AUGUST.] uigilanti uerbo usus est euangelista non dicendo, percussit aut uulnerauit, sed aperuit, ut illinc quodammodo uite ostium panderetur, unde sacramenta Ecclesie manauerunt, sine quibus non intratur ad ueram uitam. Hoc prenuntiauit ostium in latere arce Ne, et prima mulier facta de uiri latere. Illis autem preceptum est: Os non comminuetis ex eo, qui celebrare iussi sunt pascha ouis immolatione in ueteri lege.



CAPUT CLXXI.


 M. 348[II] R. 227 L. 332 A. 206

Cum sero autem factum esset, uenit quidam homo diues, nobilis decurio, ab Arimathea ciuitate Iudee, nomine Ioseph, uir bonus et iustus, qui et ipse occultus discipulus erat Iesu, propter metum Iudeorum, qui exspectabat et ipse regnum Dei. Hic non consenserat consilio et actibus eorum. Hic accessit ad Pilatum, et petiit corpus Iesu. Pilatus autem mirabatur si iam obisset. Et accersito centurione, interrogauit eum si iam mortuus esset. Et cum cognouisset, iussit reddi corpus.

[HIERON.] Diues erat Ioseph, et ideo potuit impetrare a Pilato, ad quem pauperes non erant ausi accedere, corpus Iesu. De ipso putant quidam primum psalmum esse compositum: Beatus uir qui non  abiit in consilio impiorum. [BEDA.] Decurio uocatur qui est de ordine curie, et officium curie administrat, qui etiam dicitur curialis, a procuratione ciuili. Arimathea est Ramatha ciuitas Elcane et Samuelis . [AUGUST.] Ioseph fiducia dignitatis qua preditus erat, familiariter intrauit ad Pilatum, iam minus curans de Iudeis, quamuis antea in audiendo Domino deuitaret inimicitias eorum.


A. 307[X]

uenit autem et Nicodemus, qui uenerat ad Iesum primum, ferens misturam myrrhe et ales quasi libras centum.

 Non ita distinguendum est, ut dicamus primum ferens, sed primum ad superiora pertinet; ita: Qui uenerat ad Iesum nocte primum. Iste Nicodemus postea factus est discipulus Christi , ut patet in reuelatione corporis B. Stephani.


A. 208[I] M. 349 R. 228 L. 393

Acceperunt ergo corpus Iesu, et ligauerunt eum linteis cum aromatibus, sicut mos est Iudeis sepelire.

[HIERON.] Non frustra dixit euangelista Ioannes, sicut mos est Iudeis sepelire, sed in officiis mortuorum morem cuiusque gentis admonuit seruandum. [AUGUST.] Et quia alii dixerunt corpus inuolutum a Ioseph sindone, non ideo prohibuerunt alia lintea potuisse afferri a Nicodemo: quanquam  propter sudarium capitis et institas, quibus corpus alligatum est, quia de lino erant, uerissime potuit dici, quod una sindon fuit ibi. [HIERON.] Ex simplici sepultura Domini, ambitio diuitum condemnatur, qui nec in tumulis possunt carere diuitiis. Mystice autem possumus intelligere, quod corpus Domini non auro, non gemmis, non serico, sed puro linteamine obuoluendum sit. Quanquam et hoc significet, quod ille in sindone munda inuoluat Iesum, qui pura eum mente suscipit. [BEDA.] Legimus esse statutum a B. Syluestro papa, ut sacrificium altaris celebretur tantummodo in lineo panno, sicut corpus Domini est sepultum in sindone munda.

A. Erat autem in loco, ubi crucifixus est, hortus; et in horto monumentum nouum. A. L. In quo nondum  quisquam positus fuerat. M. R. L. A. Et posuit illud Ioseph. M. R. Et aduoluit saxum magnum ad ostium monumenti, et abiit.

Ioseph imposuit monumento corpus Iesu, quia per nobilitatem potentie secularis illud accipere, et per meritorum iustitiam dignus fuit sepelire. In quo obstruitur tergiuersatio Iudeorum: nam dicerent non sepultum, quem dixerunt raptum, si apostoli sepelissent eum. [AUGUST.] Acceleratur sepultura, ne aduesperasceret, quando iam propter Parasceuen facere tale aliquid non licebat. [HIERON.] In nouo ponitur monumento, ne post resurrectionem, ceteris corporibus remanentibus, surrexisse alius fingeretur. [BEDA.] Monumentum quoque apud  Mattheum et Marcum de petra excisum fuisse memoratur ne, si ex multis lapidibus edificatum esset, suffossis tumuli fundamentis, ablatus furto diceretur. Solus tumulo Dominus includitur, ut specialis illius sepultura nostre dissimilis esset, sicut cetera arcana dispensationis eius. Unde illud: Singulariter sum ego donec transeam . Et illud: Quoniam tu, Domine, singulariter in spe constituisti me . [HIERON.] Potest autem et nouum sepulcrum, Marie uirginalem uterum designare, saxumque magnum ostio oppositum ostendere, non absque auxilio plurimorum sepulcrum potuisse reserari. [AUGUST.] Sicut in Marie utero nemo ante illum, nemo post illum conceptus est, ita in hoc monumento nemo ante, nemo post sepultus est. [BEDA.]  Dicitur autem monumentum Domini, quod domus fuerit rotunda, de subiacente rupe excisa, tante altitudinis ut intus consistens homo uix manu extensa culmen possit attingere. Que habet introitum ab oriente, cui lapis ille magnus impositus est. In cuius monumenti parte aquilonari sepulcrum ipsum, hoc est, locus Dominici corporis de eadem petra factum est, septem habens pedes longitudinis, trium uero palmorum mensura cetero pauimento altius eminens. Qui uidelicet locus non desuper, sed a latere meridiano per totum patulus est, unde corpus inferebatur. Color autem eiusdem monumenti ac loculi, rubicundo ac albo dicitur esse permistus.


 M. 350[uI] R. 229

Erat autem ibi Maria Magdalene, et altera Maria, sedentes contra sepulcrum.

Ceteris relinquentibus Dominum, mulieres in officio perseuerant, exspectantes Dei promissum. [HIERON.] Et ideo meruerunt prime uidere resurgentem, quia qui perseuerauerit usque in finem, hic saluus erit . Sancte mulieres diem Parasceues celebrant, cum anime humiles Saluatoris uestigiis obsequuntur in hoc seculo, in quo futura requies est preparanda.


L. 334[X]

uiderunt quemadmodum positum erat corpus eius


 L. 325[uIII] R. 230

Et reuertentes, parauerunt aromata et unguenta, ut uenientes ungerent Iesum, et Sabbato quidem siluerunt secundum mandatum.

[BEDA.] Mandatum erat apud Iudeos, ut Sabbati silentium a uespera usque ad uesperam, id est, a solis occasu usque ad solis occasum seruaretur. Quod et mulieres fecerunt: que, uisa sepultura Domini, emerunt aromata in Parasceue ante solis occasum, uel in Sabbato post occasum solis, et preparauerunt ea, ut mane corpus Domini ungerent. Recordantes ergo fideles sepulturam Domini, quasi aromata parant, si ad opera uirtutum quibus Christus delectatur, se conuertant. Et Sabbato quidem silent, uenturi post Sabbatum cum muneribus ad  Dominum; quia finita preparatione presentis uite, in requie gaudent exspectare diem resurrectionis, et tunc Christo offerre spirituales actiones quasi aromata redolentes. Sexta die factus est homo, Sabbato quieuit Deus. Ideo die sexta Iesu pro homine moritur. Unde et dixit: Consummatum est, id est, sexta die opus pro redemptione mundi expletum est, et in Sabbato quieuit in sepulcro. Ita et nos in hac sexta etate pro Domino pati debemus, et in septima, que est mortuorum, in secreta pace quiescere, donec octaua resurrectionis ueniat. In Genesi septima dies uesperam habuisse non legitur, quia in illo seculo requies animarum nullo merore consumitur, sed gaudio future resurrectionis augetur.



CAPUT CLXXII.


M. 351[X]

Altera autem die que est post Parasceuen, conuenerunt principes sacerdotum et Pharisei ad Pilatum, dicentes: Domine, recordati sumus, quia seductor ille dixit, adhuc uiuens: Post tres dies resurgam. Iube ergo custodiri sepulcrum usque in diem tertium, ne forte ueniant discipuli eius, et furentur eum, et dicant plebi: Surrexit a mortuis, et erit nouissimus error peior priore.

Altera die a Sabbato que est Parasceue, uidentur Iudei hec dixisse, Domino iam sepulto. uel, sicut alii libri habent, altera die que est post Parasceuen, id est in Sabbato, hec dixerunt. Est autem  credibile quid hec et alia que non sunt scripta, dixerint utraque die, manifestata eorum inuidia ad famam Domini exstinguendam.

Ait illis Pilatus: Habetis custodiam, ite, custodite sicut scitis. Illi autem abeuntes, munierunt sepulcrum, signantes lapidem cum custodibus.

[HILARIUS.] Metus furandi corporis, et sepulcri custodia, atque obsignatio, testimonium est stultitie et infidelitatis, cum prius precepto Domini conspexissent de sepulcro mortuum suscitatum . [HIERON.] Quod autem in sepulcro ponendus esset, prophete testimonium est dicentis: Hic habitauit in excelsa spelunca petre fortissime . Statimque post duos uersiculos sequitur: Regem cum gloria uidebitis 



CAPUT CLXXIII.


M. 352[I] R. 231 L. 336 A. 209

uespere autem Sabbati, que lucescit in prima Sabbati, cum adhuc tenebre essent, uenit Maria Magdalene et altera Maria et Salome ad monumentum, portantes que parauerant aromata.

[AUGUST.] Nomine uesperis noctem designat, a parte totum intelligens. uesper enim principium noctis est. Ideo non ait, qui lucescit, sed que lucescit, secundum intellectum relationem faciens ad noctem, que in aurora diei Dominice terminatur. Ea uero causa intelligitur eamdem noctem sic appellasse, quia iam a uespere licebat eis parare et afferre  aromata, transacto Sabbato. [BEDA.] Ordinator temporum ultima noctis huius parte surrexit. Quid est aliud resurgere Dei Filium, nisi reuiuiscere, id est, ex morte ad uitam redire? Hac nocte per mysterium resurrectionis Domini, temporum ordo mutatus est. Aptissime quondam nox sequebatur diem; quia homo a luce paradisi peccando lapsus, in huius seculi tenebras erumnasque decidit. Aptissime nunc dies sequitur noctem, quando per fidem resurrectionis, a peccati tenebris et umbra mortis ad lucem uite, Christo largiente, reducimur. [AUGUST.] Illud ergo quod dicitur Dominus fuisse tribus diebus et tribus noctibus in corde terre, sicut Ionas fuit in uentre ceti : restat ut hoc modo loquendi, quo a parte  totum intelligitur, accipiamus: uidelicet per extremam partem diei Parasceues, quo sepultus est Dominus, totam diem cum sua nocte iam preterita, et per noctem sequentem, Sabbatum, tertium diem totum. [HIERON.] Prima autem Sabbati uel una Sabbati siue Sabbatorum, dies Dominica intelligenda est; quia omnis hebdomada in Sabbatum et in primam et in secundam et in tertiam et in quartam et in quintam et in sextam Sabbati diuiditur. Ipsa etiam hebdomada ex prerogatiua Sabbati nonnunquam Sabbatum dicebatur, ut ibi: Ieiuno bis in Sabbato , id est, in septimana.

Et orto iam sole, dicebant ad inuicem: Quis reuoluet nobis lapidem ab ostio monumenti? Erat quippe magnus ualde.

 [AUGUST.] Orto iam sole, id est, cum celum ab orientis parte iam albesceret: quod non fit utique, nisi solis orientis uicinitate. Eius enim est ille fulgor, qui nomine aurore appellari solet. [BEDA.] Quod mulieres ualde diluculo uenerunt, magnus feruor inueniendi Dominum ostenditur. Mystice uero nobis datur exemplum, ut decussis uitiorum tenebris, ad Domini corpus accedamus. Nam sepulcrum altare Dominicum significat, in quo carnis eius ac sanguinis mysteria celebrantur. Aromata autem que mulieres deferunt, odorem uirtutum et suauitatem orationum significant, cum quibus altari debemus appropinquare.

Et ecce terre motus factus est magnus. Angelus enim Domini descendit de celo, et accedens reuoluit  lapidem.

[BEDA.] Angelus reuoluit lapidem, non ut egressuro Domino ianuam panderet, sed ut egressus eius iam facti indicium prestaret. Qui enim clauso utero mortalis exiit, immortalis iam factus, sepulcro clauso exire potuit et exiit. Quod autem terremotus, resurgente Domino, sicut et moriente factus est magnus, significat terrena corda et celesti spe deiecta per fidem passionis ac resurrectionis eius concutienda ad penitentiam, ac saluberrimo pauore permota, ad uitam sublimanda perpetuam. Lapidis autem reuolutio, reserationem insinuat sacramentorum, que uelamine littere tegebantur. Lex enim in lapide scripta est, cuius ablato tegmine,  gloria resurrectionis ostensa est.


R. L.

Et respicientes, uiderunt reuolutum lapidem a monumento, et angelum sedentem super eum. Erat autem aspectus eius sicut fulgur, et uestimentum eius sicut nix.

[GREGOR.] Quia Deus et terribilis est peccatoribus, et blandus iustis, recte sic angelus demonstratur, ut de sua specie et terreat reprobos, et mulceat pios. In fulgure enim terror timoris est, in niue blandimentum candoris. Candor etenim uestis, et angelice et nostre festiuitatis gaudia nuntiauit. Illa enim Domini resurrectio et nos ad immortalitatem reduxit, et angelorum numerum restituens, celestis patrie damna reparauit. Sedebat ergo, regnantem  indicans, qui in natiuitate stando bellaturum signauerat. [BEDA.] Sedebat super lapidem quo monumentum claudebatur, ut claustra inferorum superata doceret. Sedebat, ut Marcus determinat, in dextris, id est, ad meridianam partem loci illius, ubi fuerat corpus Iesu. Corpus enim quod resupinum iacens, caput habebat ad occasum, dextram habebat ad austrum. [GREGOR.] Quid per sinistram nisi uita presens, quid per dexteram nisi uita perpetua signatur? Unde illud: Leua eius sub capite meo, et dextera illius amplexabitur me . Quia igitur Redemptor noster iam presentis uite corruptionem transierat, recte angelus qui nuntiare perennem eius uenerat uitam, in dextera sedebat. Sinistram Deus, id est prosperitatem uite presentis  quasi sub capite Ecclesie posuit, quam intentione summi amoris premit. Dextera uero Dei eam amplectitur, quia sub eterna eius beatitudine tota deuotione continetur.


M. 353[II] R. 232 L. 337

Pre timore autem eius exterriti sunt custodes, et facti sunt uelut mortui. Respondens autem angelus, dixit mulieribus: Nolite timere uos. Scio enim quod Iesum qui crucifixus est, queritis. Non est hic. Surrexit enim sicut dixit. uenite et uidete locum, ubi positus erat Dominus.

[HIERON.] Ac si dicat: Si uerbis non creditis, uacuo sepulcro credite. Angelus non consolatur custodes, sed mulieres. In incredulis, inquit, perseueret  pauor. Ceterum uos, quia Iesum queritis, audite quod surrexit. [GREGOR.] Paueant illi, qui non amant aduentum supernorum ciuium; pertimescant, qui, carnalibus desideriis pressi, ad eorum societatem se pertingere posse desperant. uos cur timetis, que uestros conciues uidetis? Non est hic per presentiam carnis, qui nusquam deest per presentiam maiestatis. [HIERON.] Radix amara crucis euanuit, flos uite cum fructibus erupit, id est qui iacuit in morte, resurrexit in gloria. [BEDA.] Corpus Iesu non inuenitur mortuum, sed uiuum euangelizatur. Quia et si cognouimus secundum carnem Christum sed iam nunc non nouimus .


L. 336[I] M. 352 R. 231 A. 209

 Et factum est, dum mente consternate essent de isto, ecce duo uiri steterunt secus illas in ueste fulgenti.

Angeli non solum uerbo, sed etiam fulgenti habitu gloriam annuntiant triumphantis. Mulieres angelos uident, que cum aromatibus uenerunt, quia ille mente supernos ciues aspiciunt, que cum uirtutibus ad Deum per sancta desideria proficiscuntur. [BEDA.] Mente consternate erant, quia et magnum lapidem reuolutum stupebant, et corpus non inuentum dolebant. Sciendum quod sicut angeli leguntur exstitisse sepulcro Saluatoris, ita credendi sunt assistere mysteriis corporis Domini tempore consecrationis. Unde Apostolus monet mulieres in Ecclesia uelari propter angelos .


 L. 337[II] M. 353 R. 232

Cum timerent autem et declinarent uultum in terram, dixerunt ad illas: Quid queritis uiuentem cum mortuis? Non est hic, sed surrexit. Recordamini qualiter locutus est uobis, cum adhuc in Galilea esset, dicens: Quia oportet Filium hominis tradi in manus hominum peccatorum, et crucifigi, et die tertia resurgere.

Impossibile est non fieri quod dixit, et constat quoniam inter discipulos etiam feminis que eum sequebantur, Dominus se resurrecturum predixit. Quare ergo iam resuscitatum querunt cum mortuis, id est in monumento, qui locus proprius est mortuorum? Nos exemplo feminarum quoties Ecclesiam intramus, cum omni humilitate ingredi debemus.  Ad conspectum angelorum uultum declinamus in terram, cum supernorum ciuium gaudia contemplantes; nos cinerem esse recolimus, sicut B. Abraham inquit: Loquar ad Dominum meum, cum sim puluis et cinis . Nota quod sancte mulieres non in terram cecidisse, sed uultum dicuntur inclinasse. Unde mos obtinuit ecclesiasticus, ut uel in memoriam Dominice resurrectionis, uel in spem nostre, omnibus Dominicis diebus et toto Quinquagesime tempore, non flexis genibus, sed declinatis in terram uultibus oremus. Non immerito uno die et duabus noctibus in sepulcro iacuit Dominus, quia lucem sue simple mortis tenebris duple nostre mortis adiunxit. Ipse quippe sola carne mortem  suscepit, et duas nostras, carnis et spiritus, soluit.


M. R.

Et cito euntes, dicite discipulis eius, quia surrexit a mortuis. Et ecce precedet uos in Galileam. Ibi eum uidebitis: ecce predixi uobis.

[GREGOR.] Mulieribus dicitur, ut nuntient apostolis uitam resurgentem, quia per mulierem mors fuerat annuntiata. Galilea transmigratio facta interpretatur, iam Redemptor a passione ad resurrectionem, a morte ad uitam, a pena ad gloriam, a corruptione ad incorruptionem transmigrauerat. Post resurrectionem in Galilea a discipulis uidetur; quia resurrectionis eius gloriam post leti uidebimus si modo a uitiis ad uirtutum celsitudinem transmigremus. [HIERON.] uel ita: Precedet eos in  Galileam, hoc est in uolutabrum gentium, ubi ante error erat et lubricum, et firmo pede uestigium non ponebant.


L.

Et recordate sunt uerborum eius.


M. 354[II] R. 233 L. 338

Et exierunt cito de monumento cum timore et magno gaudio, currentes nuntiare discipulis eius.

[AUGUST.] De miraculi magnitudine timebant, et de desiderata resurrectione gaudebant. Quod ergo Marcus dicit illas timentes fugisse de monumento, et nemini quidquam dixisse: intelligamus ipsorum angelorum nemini ausas fuisse aliquid dicere, aut ipsorum custodum, quos iacentes uiderunt.


 A. 210[X]

Cucurrit ergo et uenit ad Simonem Petrum, et alium discipulum quem amabat iehsu, et dicit eis: Tulerunt Dominum de monumento, et nescio ubi posuerunt eum.

[AUGUST.] Nonnulli codices habent, Dominum meum: quod uideri dictum potest propensiore caritatis et famulatus affectu. Erat enim Maria Magdalene ceteris mulieribus feruentior, unde et solam eam commemorat Ioannes uenisse, tacitis aliis que cum illa fuerunt, et putauit ablatum corpus Iesu, quia non inuenit. Cucurrit ergo et nuntiauit Petro et Ioanni, ut aut secum quererent, aut secum dolerent.

Exiit ergo Petrus et ille alius discipulus, et uenerunt  ad monumentum. Currebant autem duo simul et ille alius discipulus precucurrit citius Petro, et uenit primus ad monumentum. Et cum se inclinasset, uidit posita linteamino; non tamen introiuit. uenit ergo Petrum sequens eum, et introiuit in monumentum. Et uidit linteamina posita, et sudarium quod fuerat super caput eius, non cum linteaminibus positum, sed separatim inuolutum in unum locum. Tunc ergo introiuit et ille discipulus, qui uenerat primus ad monumentum, et uidit, et credidit. Nondum enim sciebant Scripturam, quia oportebat eum a mortuis resurgere.

[ALBINUS.] uidit uacuum sepulcrum, et credidit quod mulier dixerat, scilicet de monumento sublatum.  Erant enim adhuc in mentibus eorum tenebre usque adeo ut cum ab ipso Domino aperte disceretur Scriptura propter consuetudinem audiendi ab eo parabolas, non intelligerent. [HIERON.] Quomodo autem, custodiente turba militum, Petrus et Ioannes ingressi sunt? Quia, magno terremotu facto, perterriti custodes aut fugerunt, aut animo torpuerunt. [GREGOR.] Per Ioannem qui precucurrit signatur Synagoga, per Petrum Ecclesia. Ioannes fuit iunior Petro. Quia et si prior et Synagoga ad Dei culturam quam Ecclesia gentium, ad usum tamen seculi prior est multitudo gentium quam Synagoga. Paulo attestante, qui ait: Non prius quod spirituale est, sed quod animale est . Cucurrerunt simul, quia ab ortus sui tempore usque ad occasum  pari uia, et si non pari sensu gentilitas cum Synagoga cucurrit. Currebant per decursum huius mundi Iudei per regis litteram, gentiles per legem nature. Synagoga prior uenit ad monumentum, prophetias de passione Domini audiendo, sed minime intrauit, quia credere noluit. Linteamina sunt sacramenta Scripture. Sudarium capitis Domini cum linteaminibus non inuenitur; quia attestante Paulo, caput Christi Deus, et diuinitatis incomprehensibilia sacramenta, ab infirmitatis nostre cognitione distincta sunt. Inuolutum inuenitur, quia quod inuoluitur, eius nec initium nec finis aspicitur. Celsitudo enim diuinitatis nec cepit esse, nec desinit. In unum locum additur, quia in scissura mentium Deus non est. Et quia per sudarium solet tergi sudor  laborantium, potest etiam sudarii nomine exprimi labor Dei, qui in se semper est quietus et incommutabilis, sed tamen laborare se denuntiat, cum duras hominum prauitates portat. Unde per prophetam dicit: Laboraui sustinens . In carne laborauit ex nostra infirmitate. Bene ergo seorsum inuenitur, quia Redemptoris passio longe a nostra disiuncta est. Ipse enim sine culpa pertulit, nos cum culpa. Ipse sponte mortem subiit, nos inuiti. Post Petrum ingressus est Ioannes, quia in fine mundi Iudea conuertetur, Paulo dicente: Donec plenitudo gentium intraret, et sic omnis Isrel saluus fieret.

Abierunt ergo iterum ad semetipsos discipuli .


 A. 211[I] M. 352 R. 231 L. 336

Maria autem Magdalene de qua eiecerat septem demonia, stabat ad monumentum foris plorans.

[AUGUST.] Discipuli cum crederent corpus ablatum, abierunt ad semetipsos, hoc est, illuc ubi habitabant, et unde ad monumentum cucurrerant. Maria autem plus dolebat, quod fuerat Dominus ablatus de monumento, quam quod fuerat occisus; quoniam magistri cuius uitam perdiderat nec memoria remanebat, et iste dolor ante monumentum eam tenebat. [BEDA.] Hec memoratur in Marco, 233 capitulo, a septem demonibus, id est, ab uniuersis uitiis curata esse, ut ubi abundauit peccatum, superabundaret et gratia. Septenarius namque numerus  pro uniuersitate solet poni. [GREGOR.] Ardenti desiderio querebat Dominum, iuxta illud: Qui perseuerauerit usque in finem, hic saluus erit . Et lex iubet offerri caudam hostie, quod significat ad finem debere bonam actionem perduci. Hinc Ioseph scribitur habuisse talarem tunicam : nam tunica usque ad talum, bonum opus est usque ad consummationem.


A. 212[X]

Dum ergo fleret, dicunt illi: Mulier, quid ploras? Dicit eis. Quia tulerunt Dominum meum, et nescio ubi posuerunt eum.

[AUGUST.] Angeli qui, secundum Lucam stantes, locuti sunt mulieribus, hic intelliguntur apud Ioannem  loqui Marie, sedentes, unus ad caput, et unus ad pedes, ubi positum fuerat corpus Iesu. Ubi quid aliud quam futurum gaudium nuntiant, lacrymas prohibentes? At illa, ui amoris intentionem inquisitionis multiplicans, causam prodidit lacrymarum, dicens: Quia tulerunt Dominum meum, et nescio ubi posuerunt eum. Dominum uocat corpus Domini, a toto partem significans. [GREGOR.] Duo angeli sedentes ad caput et ad pedes, significant Euangelium annuntiandum ab initio resurrectionis Domini, usque in finem mundi. Significant illum annuntiandum, qui Deus est ante secula, et homo, in fine seculorum. Quasi ad caput sedet angelus, cum per Ioannem dicitur: In principio erat uerbum, et uerbum erat apud Deum, et Deus erat uerbum. Quasi  ad pedes sedet angelus, cum dicitur: uerbum caro factum est, et habitauit in nobis. uel per duos angelos duo Testamenta accipimus, que dum pari sensu mortuum et resurrexisse nuntiat, quasi ad caput prius Testamentum sedet, et posterius ad pedes. Unde et duo cherubin que propitiatorium tegunt, sese inuicem aspiciunt uersis uultibus in propitiatorium . Cherubin quippe plenitudo scientie dicitur. Ergo per duo Cherubin duo testamenta signantur per propitiatorium, incarnatus Dominus, de quo Ioannes ait: Ipse est enim propitiatio pro peccatis nostris .

Hec cum dixisset, conuersa est retrorsum, et uidit Iesum stantem, et non sciebat quia iehsu est.

Retrorsum conuersa est, ut uideret Iesum, quia  per dubitationem suam quasi tergum in Dei faciem miserat, quem resurrexisse minime credebat, et ideo quem amabat, uidendo non cognoscebat. Non quo iuxta hereticos formam Dominus uultumque mutasset, ut pro uoluntate diuersus ac uarius uideretur, sed quo Maria obstupefacta erat miraculo.

Dicit ei iehsu: Mulier, quid ploras? Quem queris?

Interrogatur ab ea causa doloris, ut augeatur desiderium amoris; quatenus cum nominaret quem quereret, in amore ardentius estuaret.

Illa existimans quia hortulanus esset, dicit ei: Domine, si tu sustulisti eum, dicito mihi ubi posuisti eum, ut ego eum tollam.

Forsitan hec mulier que Iesum hortulanum credidit errando, non errauit. Nonne enim spiritualiter  hortulanus erat, qui in eius pectore per amoris sui semina uirtutum uirentia plantabat? Antequam Maria diceret quem querebat, dixit: Domine, si tu substulisti eum, quia uis amoris hoc agere solet in animo, ut quem ipse semper cogitat, nullum alium ignorare credat.

Dicit ei iehsu: Maria.

Postquam eam appellauit communi uocabulo, et agnitus non est, uocat eam ex nomine. Ac si aperte dicat: Recognosce eum a quo recognosceris.

Conuersa illa, dicit ei: Rabboni, quod dicitur magister.

Prius conuersa corpore, putauit quod non erat: nunc conuersa corde, quod erat agnouit. [AUGUST.]  Nemo calumnietur mulieri quod hortulanum dixerit Dominum, et Iesum magistrum. Ibi enim rogabat, hic agnoscebat. Ibi honorabat hominem, a quo beneficium postulabat, hic recolebat doctorem, a quo discernere humana et diuina discebat.

Dicit ei iehsu: Noli me tangere. Nondum enim ascendi ad Patrem meum.

Sensus est: Quem queris mortuum, uiuentem tangere non mereris. Si necdum putas me ascendisse ad Patrem, sed hominum fraude sublatum, meo tactu indigna es. [GREGOR.] Hoc dicebat, ut spiritualiter crederet eum regnare cum Patre. Ille enim Iesum ueraciter tangit, qui Patri Filium ceternum credit. In corde etenim Pauli iam ad Patrem iehsu ascenderat, cum idem Paulus dicebat: Qui  cum in forma Dei esset, non rapinam arbitratus est, esse se equalem Deo . [AUGUST.] Mystice in Maria figurata est Ecclesia de gentibus, que non credidit in Christum, antequam ascenderet in celum.

uade autem ad fratres meos, et dic eis: Ascendo ad Patrem meum et patrem uestrum, et Deum meum et Deum uestrum.

Non ait: patrem nostrum. Ergo aliter meum, aliter uestrum. Natura meum, gratia uestrum. Deum meum, sub quo et ego homo sum. Deum uestrum, inter quos et ipsum ego mediator sum.



CAPUT CLXXIu.


M. 355[X]

Ecce quidam de custodibus uenerunt in ciuitatem, et nuntiauerunt principibus sacerdotum omnia que  facta fuerant, et congregati cum senioribus, consilio accepto, pecuniam copiosam dederunt militibus, dicentes: Dicite quia discipuli eius nocte uenerunt, et furati sunt eum uobis dormientibus, et si hoc auditum fuerit a preside, nos suadebimus ei, et securos uos faciemus.

Si audierit preses quod furtim sublatum sit corpus, suadebimus ei ne quidquam a uobis exigat pro negligentia custodie. [HIERON.] O stulta insania! dormientes testes adhibes. Si dormierunt, quomodo uiderunt? Si non uiderunt, quomodo testes sunt? Custodes miraculum confitentur. Qui autem debuerunt conuerti, persistunt in malitia, et pecuniam que ad usus templi data fuerat, uertunt in redemptionem  mendacii. Omnes ergo qui stipe templi et his que conferuntur ad usus Ecclesie, abutuntur in aliis rebus, quibus suam expleant uoluntatem, similes sunt Scribarum et sacerdotum redimentium mendacium.

At illi, accepta pecunia, fecerunt sicut erant docti: diuulgatum est uerbum istud apud Iudeos usque in hodiernum diem.

[HILARIUS.] Pecunia emitur a custodibus qui miracula uiderant, resurrectionis silentium et furti mendacium, que apud Iudeos perseuerant, ne in Christum credant. Quia ergo in pecunia seculi honor est, Christi gloria denegatur.


A. 212[X]

 uenit Maria Magdalene annuntians discipulis, quia: uidi Dominum, et hec dixit mihi.

[GREGOR.] Ecce humani generis culpa ibi absciditur, unde processit. In paradiso mulier uiro propinauit mortem, a sepulcro mulier uiris annuntiat uitam. Magnam misericordiam Conditoris nostri, fratres, aspicere debemus. Alius contra proximum suum in malitia crudelitatis exarsit? aspiciat latronem , qui in ipso mortis articulo ad uite premia penitendo peruenit. Alius auaritie estibus anhelans, aliena diripuit? aspiciat Zacheum , qui si quid alicui abstulit, quadruplum reddidit. Alius libidinis igne succensus, carnis munditiam perdidit? aspiciat Mariam , que in se amorem carnis, igne diuini amoris excoxit.



CAPUT CLXXu.


M. 355[X]

Et ecce iehsu occurrit illis, dicens: Auete. Ille autem accesserunt, et tenuerunt pedes eius, et adorauerunt eum.

[HILARIUS.] Dominus mulierculis per angelum adhortatis occurrit, ut nuntiature exspectantibus discipulis resurrectionem, non angeli potius quam Christi ore loquerentur. [HIERON.] Que sic currebant, merebantur Dominum habere obuiam, et prime audire, auete, ut maledictum Eue in mulieribus solueretur. Iste accedunt et tenent pedes eius. Ceterum illa que querebat uiuentem cum mortuis, et nesciebat adhuc eum resurrexisse, merito audit:  Noli me tangere.

Tunc ait illis iehsu: Nolite timere.

Et in ueteri et in Nouo Testamento est hoc obseruandum, quod quando apparuerit aliqua augustior uisio, primum timor pellatur, ut mente placida [placata] audiatur quod dicitur.

Ite, nuntiate fratribus meis, ut eant in Galileam, ibi me uidebunt.

[AMBROS.] Non in Iudea scilicet, sed in multitudine gentium. Gratia enim de Iudeis transmigratura ad gentes, precedit uiam in cordibus eorum preparando, ibi me uidebunt in membris corporis mei, quod est ecclesia. Quia constantiam predicandi non habet inferior sexus, unde mulieribus in Ecclesia docere nequaquam permittitur, ideo uiris officium  euangelizandi mandatur. [REMIG.] Fratres autem nuncupat, quos ante etiam seruos uocauit, ut et per resurrectionem eamdem humanitatem resumpsisse, et illos idem sperare doceat.


L. 338 M. 354 R. 233

Que cum abiissent, nuntiauerunt hec omnia illis undecim lugentibus et flentibus, et ceteris omnibus qui cum eo fuerant. Et illi audientes quia uiueret, et uisus esset ab eis, non crediderunt eis.

Et uisa sunt ante illos sicut deliramentum uerba ista, et non credebant eis.


L. 339[X]

[BEDA.] Sicut mulier quondam prior in culpa fuit,  ita nunc resurrectionem prior uidit. Et ne perpetuum opprobrium apud uiros sustineret, sicut tunc culpam transfudit, ita et nunc gratiam nuntiauit. Quod autem discipuli resurrectionem tarde crediderunt, non tam illorum infirmitas fuit, quam firmitas nostra. Ipsa namque resurrectio per multa argumenta eis dubitantibus monstrata est. Que dum nos legimus, de illorum dubitatione solidamur. Ubi uero Lucas ait: Petrus autem surgens, cucurrit ad monumentum, conuenienter potest intelligi quod, postquam ipse et Ioannes redierunt de monumento et crediderunt Dominum esse sublatum, iterum audito a mulieribus quod uere surrexit Dominus, licet aliis apostolis uideretur sicut deliramentum, quod mulieres referebant, solus cucurrit illuc, et tunc ei  apparuit Dominus, quando abiit secum mirans quod factum fuerat. Si uero Lucas et Ioannes non duos, sed eumdem cursum Petri commemorant, intelligendum est Petrum primo procumbentem uidisse quod Ioannes tacet. Post autem ingressum ante Ioannem, ut diligentius interiora dignosceret. Quod si ita est, quare narrat Lucas tacito Ioanne Petrum cucurrisse, nisi quia forsan illi primitus Maria nuntiauerat? Notandum quia presertim ab hora resurrectionis usque ad hunc locum, de serie historie plurimum dubitatum est. Hinc Hieronymus in Mattheum: »Quod diuersa tempora mulierum in Euangeliis describuntur, non mendacii signum est, ut impii obiiciunt; sed sedule uisitationis officii, dum crebro abeunt et recurrunt, et non patiuntur a sepulcro  Domini diu abesse uel longius.« Idem ad Ebidiam in libro duodecimo questionum: uespere autem Sabbati, ait Mattheus, et cetera; Marcus uero: Et ualde mane una Sabbatorum ueniunt ad monumentum, orto iam sole. »Huius questionis duplex est solutio: aut enim non recipimus Marci testimonium, omnibus Grecie libris pene hoc capitulum in fine non habentibus, aut uterque uerum dixit. Mattheus, quando Dominus surrexit, id est uespere Sabbati; Marcus, quando eum uidit Maria Magdalene, id est, mane, ut qui uespere iuxta Mattheum resurrexerat, mane appareret Marie.« Ambrosius in expositione Luce partibus nouissimis: »Non uesperascente die, sed noctis uespere Dominus resurrexit. Denique Grecus sermo pro uespere  habet sero. Sero autem et horam significat in occasu diei, et cuiusque rei tarditatem, ut si dicas: Sero uenit, id est, tarde. Sic ergo Dominus non uespertino tempore diei, sed sero, id est, profunda nocte, surrexit. »Unde et mulieres ad sepulcrum accedendi habent facultatem, iam custodibus quiescentibus, et ideo magis territis, quod usu uenit somno excitis. Id etiam principes sacerdotum nocte confirmant esse factum, [sepulcri dicentes custodibus: Dicite quia discipuli eius nocte uenerunt, et furati sunt eum. Idem post pauca: Ut scias nocte factum, mulieres alie sciunt, alie nesciunt resurrexisse Dominum. Sciunt, que noctibus obseruant; nesciunt, que recesserunt. Una Maria Magdalene secundum  Ioannem nescit, altera Maria Magdalene secundum Mattheum scit. Nam eadem et ante scire, et postea nescire non potuit. Denique alteram esse cognoscet. Illa admittitur pedes Domini tenere, ista prohibetur. Illa angelum uidere meruit, hec primo cum uenit, neminem uidit. Illa discipulis Dominum resurrexisse nuntiauit, ista raptum esse. Illa gaudet, hec plorat. Illi Christus occurrit, hec mortuum querit. Augustinus De concordia euangelistarum: Omnia circa tempus resurrectionis facta secundum omnes Euangelistas, quemadmodum potuerint geri, ordinemus. Omnes consentiunt diluculo uentum fuisse ad monumentum, iam factum erat quod Mattheus commemorat de terremotu, et lapide reuoluto, conterritisque custodibus. uenit autem Maria Magdalene  ceteris feruentior. Unde Ioannes de ea commemorat, tacitis eis que cum ea fuerunt. uidensque lapidem sublatum antequam diligentius inspiceret, putauit ablatum corpus Iesu. Cucurrit ergo et nuntiauit Petro et Ioanni. At illi uenerunt, et sicuti Maria dixerat, crediderunt sublatum esse Dominum. Unde et redierunt. Maria autem stabat ad monumentum foris plorans, id est ante sepulcri locum; sed tamen intra spatium quod iam ingresse fuerant, hortus quippe illic erat. Tunc uiderunt angelum sedentem a dextris super lapidem, de quo angelo narrant Mattheus et Marcus. Qui angelus, dum loqueretur eis, Maria flens inclinauit se in monumentum, et uidit duos angelos secundum Ioannem in albis sedentes. Postquam autem dixerunt ei: Mulier,  quid ploras? dicit eis illa, quia tulerunt Dominum meum, et nescio ubi posuerunt eum. Hic intelligendi sunt surrexisse angeli, ut etiam stantes uiderentur, sicut ait Lucas: Post hec uidit Iesum stantem, etc. usque illuc: uade autem ad fratres meos, etc. Tunc egressa est a monumento, hoc est, ab illo loco, ubi erat horti spatium ante lapidem effossum, et cum illa alie, quas secundum Marcum inuaserat tremor. Tunc secundum Mattheum iehsu occurrit illis, dicens: Auete. Sic colligimus et angelorum locutionem bis numero eas habuisse, et bis ipsius Domini. Semel scilicet quando Maria hortulanum putauit, et nunc iterum, cum eis occurrit in uia, ut eas ipsa repetitione firmaret, atque, a timore recrearet. Tunc ait illis secundum  Mattheum: Nolite timere. Ite, nuntiate fratribus meis, ut eant in Galileam. uenit ergo Maria Magdalene secundum Ioannem annuntians discipulis, quia uidit Dominum, et alie que cum ea erant, quas Lucas commemorat.« Hucusque Augustinus. Cui ergo uisum fuerit quod historiam congrue ordinauerit, preoccupandi et recolendi regulas in lectione huius operis aptissime assignabit. uerumtamen cum Augustinus plurima retractauerit, et nusquam in dictis suis, ut ipsemet sepe testatur, potioribus sententiis preiudicauerit, non irrationabiliter dici potest seriem historie in hoc opere diligentius esse relatam. uidetur itaque, ipso diluculo, cum primum mulieres ad monumentum uenerint, factum esse quod Mattheus  et Marcus de uisione et allocutione unius angeli referunt, et quod Lucas de duobus narrat. Ubi autem mulieres recordate uerborum Domini, recedunt ab angelis, currentes nuntiare discipulis. Si dicamus quod cum aliqua earum credebant resurrexisse, sed Maria non, facile soluitur questio, que compulit nonnullos fingere, duas commemorari Marias Magdalenas. Est autem similis et illa questionis solutio: Quo ego uado scitis, et uiam scitis. Illis dixisse Dominus intelligitur qui sciebant, et non nescientibus, inter quos erat Philippus cui dictum est: Tanto tempore uobiscum sum, et non cognouistis me? Item postquam discipulis apparuit in multis argumentis, ubi exprobrauit incredulitatem illorum et duritiam cordis, simili modo distinguendum  est. Nullatenus enim uidetur increpatio referri ad Petrum, qui ipso die resurrectionis Dominum uidit, et nusquam legitur quin postea firmiter crederet resuscitatum, sed illi potius increpantur, qui tarde crediderunt ut Thomas. Et notandum quia sicut Thomas pre ceteris dubitauit, ita pre ceteris monetur palpare et uidere. Petrus singulariter negauit, et singulariter ei Dominus apparuit. Ita Maria ubi nec per angelos credidit, uehementer incredula resurrectionis exstitit, et ei Dominus singulariter se manifestauit. Grauiora siquidem uulnera maiori indigent medicina, ut ubi abundauit delictum, superabundet gratia. Cum Maria ad Petrum et Ioannem curreret, utrum alie mulieres ad alios discipulos currerint, et statim reuerse fuerint, an alicubi cito  Mariam reuersuram exspectauerint, incertum est. Hoc autem certo certius est, quia Petro et Ioanne discedentibus a monumento, dum Maria ibi flens remaneret, uidit duos angelos ut Ioannes commemorat: et conuersa retrorsum, uidit Dominum.



CAPUT CLXXuI.


R. 254[IX] L. 340

Post hec autem duobus ex eis ambulantibus ostensus est, euntibus hac ipsa die in castellum, quod erat in spatio sexaginta stadiorum ab Ierusalem, nomine Emmaus, et ipsi loquebantur ad inuicem de his omnibus que acciderant.

Narrant Greci scriptores, gigantem Herculem uno anhelitu centum uiginti quinque passus cucurrisse.  Quibus expletis, constitit, et a stando, huiusmodi spatium stadium uocauit. Est autem stadium octaua pars milliarii, et sexaginta stadia septem conficiunt milliaria et medietatem octaui. Que in summam redacta, leucas tres conficiunt, et dodrantem quarte. Itaque sexaginta stadia, septem millia passuum et quingentos significant. Quod spatium itineris bene congruit eis, qui de morte ac sepultura Saluatoris certi, dubii de resurrectione gradiebantur. Nam resurrectionem que post septimam Sabbati facta est, octauo numero contineri quis ambigit? Discipuli ergo qui de Domino loquentes incedebant, sextum cepti itineris milliarium compleuerunt; quia illum sine querela uiuentem usque ad mortem, quam sexta Sabbati subiit peruenisse dolebant. Compleuerunt  et septimum, quia hunc in sepulcro quieuisse non dubitabant. uerum octauum minime peregerunt, quia resurrectionis gloriam non perfecte credebant. Emmaus est Nicopolis, ciuitas insignis Palestine, que post expugnationem Iudee, sub Marco Aurelio Antonio principe restaurata, cum statu mutauit et nomen.

Et factum est dum fabularentur et secum quererent, et ipse appropinquans, ibat cum illis. Oculi autem eorum tenebantur, ne eum agnoscerent.

Fabularentur accipe pro loquerentur. Quererent uero, hoc est, inquirerent Scripturas de Christo. [BEDA.] Loquentes de se Dominus appropinquans comitatur, ut et fidem resurrectionis mentibus eorum  incendat, et quod se promiserat facturum impleat: Ubi sunt duo uel tres congregati in nomine meo, in medio eorum ibi sum . Apparuit quidem, sed speciem quam recognoscerent, non ostendit. [GREGOR.] Sicut ipsi et intus amabant, et tamen dubitabant; sic et ipse foris et presens adest, et quis sit non ostendit. De se ergo loquentibus presentiam exhibet; sed de se dubitantibus, speciem cognitionis aufert. Hinc Augustinus Paulino episcopo in epistola illa: Quod de peruentione tam prospera fratris et compresbyteri nostri: »Inquisitio tua solet multos mouere, quomodo Dominus post resurrectionem quibusdam utriusque sexus hominibus et agnitus non sit, et agnitus sit. Ubi primum queri solet, utrum in eis corpore, an potius  in illorum oculis aliquid factum sit quo non possit agnosci. Legitur enim: Tenebantur oculi eorum, ne agnoscerent eum; et alibi aperte dicitur: Apparuit eis in alia effigie. Sed cur non mouet, quod in transfiguratione ante passionem, uultus eius splendidus fuit ut sol: et post resurrectionem mouet, aliquatenus lineamenta mutata esse, ut non possit agnosci; et rursum sicut tunc pristinum colorem, sic et post resurrectionem pristina lineamenta reuocasse? Illi tres discipuli, ante quorum oculos transfiguratus est in monte, non eum agnoscerent, si talis ad eos aliunde uenisset. Si quis iuuenem repente uideret, quem nonnisi infantulum nouisset, non utique agnosceret. An ad lineamenta mutanda non potest celeriter Dei potestas, quod potest per  annorum moras hominis etas?

Et ait ad illos: Qui sunt hi sermones quos confertis adinuicem ambulantes, et estis tristes? Et respondens unus cui nomen Cleophas, dixit ei: Tu solus peregrinus es in Ierusalem, et non cognouisti que facta sunt in illa his diebus? Quibus ille dixit: Que? Et dixerunt de Iesu Nazareno, qui fuit uir propheta, potens in opere et sermone coram Deo et omni populo, et quomodo eum tradiderunt summi sacerdotes et principes nostri in damnationem mortis, et crucifixerunt eum. Nos autem sperabamus quia ipse esset redempturus Isrel.

[BEDA.] Socius Cleophe uocabatur Amaon, teste Ambrosio in Lucam. Peregrinum putant quem non agnoscunt, et uere peregrinus erat eis, a quorum  fragilitate per gloriam resurrectionis iam longe stabat, a quorum fide resurrectionis eius nescia, extraneus manebat. Prophetam quippe et magnum fatentur, sed Filium Dei tacent, uel quia id nondum perfecte credunt, uel et si credant, timent tradi in manus Iudeorum, nescientes cum quo loquuntur. Quodammodo etiam redarguunt seipsos, quod in illo redemptionem sperauerint, quem mortuum uiderant, nec resurrecturum uidebant. Et maxime dolebant eum sine culpa occisum, quem innocentem nouerant, et ex hoc tristes incedebant.

Et nunc super omnia tertia dies est hodie quod hec facta sunt. Sed et mulieres quedam ex nostris terruerunt nos, que ante lucem fuerunt ad monumentum,  et non inuento corpore eius, uenerunt dicentes se etiam uisionem angelorum uidisse, que [qui] dicunt eum uiuere, et abierunt quidam ex nostris ad monumentum, et ita inuenerunt sicut mulieres dixerunt, ipsum uero non inuenerunt.

Ex hac etiam serie narrationis attende mulieres uisionem angelorum prius uidisse, deinde Petrum et Ioannem ad monumentum cucurrisse. A mulieribus itaque uisionem referentibus territi fuerunt, qui de non inuento corpore plus mestitiam susceperunt, quam de nuntiata resurrectione gaudio recrearentur.

Et ipse dixit ad eos: O stulti et tardi corde ad credendum in omnibus que locuti sunt prophete. Nonne hec oportuit Christum pati, et ita intrare in gloriam  suam? Et incipiens a Moyse et omnibus prophetis, interpretabatur illis in omnibus Scripturis que de ipso erant.

Hic gemina nos humiliandi necessitas incumbit, qui nec in Scripturis quantum oportet edocti, nec adimplenda que nouimus, quantum decet sumus intenti. Nam si Moyses et prophete de Christo locuti sunt, et eum per passionem gloriam intraturum predixerunt, quomodo gloriatur se esse Christianum, qui neque Scripturas quantum ad Christum pertinent, inuestigat, neque gloriam quam cum Christo habere cupit, per passiones attingere desiderat?

Et appropinquauerunt castello quo ibant, et ipse finxit se longius ire: et cegerunt illum, dicentes: Mane nobiscum, quoniam aduesperascit, et declinata  est iam dies. Et intrauit cum illis.

[GREGOR.] Scripture sacra mysteria que de se erant, illis duobus Dominus aperuit, et tamen quia adhuc in eorum cordibus peregrinus erat, a fide ire se longius finxit. Fingere namque componere dicimus. Unde et compositores luti, figulos uocamus. Nihil ergo simplex ueritas per duplicitatem fecit, sed talem eis se exhibuit corpore, qualis apud illos erat in mente. Probandi erant, si hunc quem nondum ut Deum diligebant, saltem ut peregrinum diligerent. Et quia extranei a caritate esse non poterant hi, cum quibus ueritas gradiebatur, eum ad hospitium ut peregrinum uocant, imo cegerunt eum, ex quo colligitur, quia peregrini non solum inuitandi sunt, sed etiam ad hospitium trahendi.

 Et factum est dum recumberet cum illis, accepit panem et benedixit ac fregit, et porrigebat illis, et aperti sunt oculi eorum, et cognouerunt eum, et ipse euanuit ex oculis eorum.

Deum quem in expositione Scripture non cognouerunt, in panis fractione cognoscunt; audiendo illuminati non sunt, sed faciendo, quia scriptum est: Non auditores legis iusti sunt apud Deum, sed factores . Qui ergo uult audita intelligere, festinet iam intellecta opere implere. Subtrahitur carnalibus oculis species infirmitatis, ut mentibus incipiat apparere gloria resurrectionis. Unde subditur:

Et dixerunt ad inuicem: Nonne cor nostrum ardens  erat in nobis, dum loqueretar in uia, et aperiret nobis Scripturas?

[BEDA.] Exaudito sermone Domini, cor prius torpore incredulitatis et timoris frigidum, igne Spiritus sancti est accensum, ut superno desiderio ardeat, et ad credendam ueritatem se extendat. Quot preceptis instruitur homo, quasi tot facibus inflammatur. uerumtamen non cognouerunt eum donec in fractione panis. Certi mysterii causa est factum, ut eis in illo effigies ostenderetur, quam non cognoscerent, nisi in fractione panis, nec quisquam se Christum agnouisse arbitretur, si eius corporis particeps non est, quod est Ecclesia. Cuius unitatem in sacramento panis commendat Apostolus, dicens: Unus panis, unum corpus, multi sumus .  Tunc enim Christum uere cognoscimus, cum per sacramentum Ecclesie eum pro nobis mortuum esse et reuixisse fideliter intelligimus. Non incongruenter accipimus hoc impedimentum in oculis eorum a Satana uenisse, ne agnosceretur iehsu, sed tamen a Christo facta est permissio usque ad panem, ut tunc intelligatur a nobis remoueri impedimentum inimici, cum in Ecclesia digne intelligimus mysterium sacramenti corporis et sanguinis Domini.

Et surgentes, eadem hora regressi sunt in Ierusalem. Et inuenerunt congregatos undecim et eos qui cum ipsis erant, dicentes quod resurrexit Dominus uere, et apparuit Simoni. Et ipsi narrabant que gesta erant in uia, et quomodo cognouerunt eum in fractione panis, nec illis crediderunt.

 Notandum quia aliqui fuerunt ibi, qui non crediderunt illis duobus; sed hi quibus Dominus iam apparuerat, profecto crediderunt eis. Sicut ex mulieribus Marie Magdalene, ita ex uiris Petro uisus est primo. Quod et si non dicat Euangelista quando uel ubi factum est tamen quia factum sit non tacet.



CAPUT CLXXuII.


L. 261[IX] A. 213

Cum hec autem loquuntur, A. cum esset sero die illo una Sabbatorum, et fores essent clause, ubi erant discipuli propter metum Iudeorum, A. L. uenit iehsu et stetit in medio discipulorum, et dicit illis: Pax uobis. L. Ego sum, nolite timere.

 [AUGUST.] Moli corporis ubi diuinitas erat, ostia clausa non obstiterunt. Et procul dubio intelligendum est, quod inde Thomas exierat, antequam Dominus apparuisset aliis.

Conturbati uero et conterriti, existimabant se spiritum uidere.

[AMBR.] Credebant apostoli, sed tamen turbantur primo, quia paucorum opinionem sententia maioris partis excludit. Denique quia Petrus, et si crederet resuscitatum, turbari potuit, quod clausis ostiis Dominus cum corpore se improuisus infuderit [BEDA.] Putant ergo se spiritum uidere, non carnem. Quia nondum credunt uel tertio die potuisse ueram carnem de sepulcro resurgere, uel resuscitatam clausis ianuis ad eos posse penetrare.

 Et dixit eis: Quid turbati estis, et cogitationes ascendunt in corda uestra?

Cogitationes ille non desuper descenderunt, sed de imo corde ascenderunt, sicut herba mala de terra. Fidem quam in uobis plantaui, exigo; quod ex uobis ortum est condemno. Si non est ueritas resurrectionis, perditus est fructus passionis.

uidete manus meas et pedes, quia ipse ego sum. Palpate et uidete, quia spiritus carnem et ossa non habet, sicut me uidetis habere.


L. A.

Et cum hec dixisset, ostendit eis manus et pedes et latus.

[AUGUST.-BEDA.] Ad dubitantium corda sananda,  uulnerum sunt seruata uestigia. Multis itaque documentis persuadet resurrectionem, prebendo se et oculis uidendum et manibus contrectandum. Qui dum palpanda ossa carnemque monstrat, statum sue uel nostre resurrectionis significat, in qua corpus nostrum et subtile erit per effectum spiritualis potentie, et palpabile per ueritatem nature. Unde B. Iob: Et rursus circumdabor pelle mea, et in carne mea uidebo Deum . Et sciendum quia sicut discipulis dignatus est Dominus pandere loca clauorum et lancee, ita in die iudicii monstrabit et eadem indicia sue passionis, et ipsam pariter crucem, ut confundat superborum infidelitatem. Ob multas quippe causas uoluit cicatrices in corpore suo remanere. Prima causa fuit, ut astrueret discipulis  fidem sue resurrectionis. Secunda, ut Patri pro nobis supplicans, quale genus mortis pertulerit pro homine, semper ostendat. Tertia, ut misericordiam suam nobis innouaret talibus indiciis. Quarta, ut in die iudicii ostendat perfidis, quam iuste damnari debeant in ignibus eternis. Si quis miles fortissimus, iubente suo rege, pro salute sue gentis hostem interficeret, multis uulneribus acceptis, et spolia sue gentis reportaret ab hoste superato, et interrogaretur a medico, an ita uellet curari ut uestigia uulnerum nulla apparerent, an ita potius, ut cicatrices remanerent sine aliqua deformitate; ipse responderet se uelle sanari, ita ut in eo manerent signa triumphi, si hoc absque corporis deformitate posset fieri. Sic profecto fecit Dominus. Non ergo  ex impotentia curandi cicatrices seruauit, sed ut perpetuum uictorie sue circumferret triumphum.


L. 342[IX] A. 221

Adhuc autem illis non credentibus, et mirantibus pre gaudio, dixit: Habetis hic aliquid quod manducetur? At illi obtulerunt ei partem piscis assi et fauum mellis. Et cum manducasset coram eis, sumens reliquias, dedit illis.

Pie sentiendum est quia post resurrectionem Domini cibi, quos sumpsit, nullam sagine adiumentum ei prebuerunt; sed quomodo in ignem missa aqua absumitur, ita mox comesti, spirituali eius uirtute sunt absumpti. Profecto non indiguit cibo post resurrectionem, sicut nec nos indigebimus, sed ueram  uitam uoluit ostendere, non imaginariam. Aliter enim absorbet aquam terra sitiens, aliter exsiccat solis radius candens. Illa absorbet indigentia, iste exsiccat potentia. [GREGOR.] Piscis assus significat mediatorem nostrum, qui latere dignatus est in aquis humani generis, et capi uoluit laqueo mortis, et assari tribulatione passionis. Sed qui piscis assus fuit in passione, fauus mellis exstitit in resurrectione. Fauus est mel in cera, id est, dulcedo diuinitatis in humanitate. In cibo suo pisci asso coniungere fauum noluit; quia illos in suo corpore ad eternam requiem suscipit, qui cum hic tribulationes sentiunt, ab amore interne dulcedinis non recedunt. Qui hic pro Deo quasi piscis assantur, illic quasi fauo uera dulcedine satiabuntur.


 L. 343[X]

Et dixit ad eos: Hec sunt uerba que locutus sum ad uos, cum adhuc essem uobiscum, quoniam necesse est impleri omnia que scripta sunt in lege Moysi et prophetis et psalmis de me.

[BEDA.] Cum adhuc essem uobiscum, subaudis in carne mortali, locutus sum uerba hec, scilicet, quoniam necesse est impleri que scripta sunt de me. uide quomodo tulit Dominus omnes ambages. uisus est, tactus est, manducauit, Scripturas proposuit et exposuit.

Tunc aperuit illis sensum ut intelligerent Scripturas. Et dixit eis: Quoniam sic scriptum est, et sic oportebat Christum pati, et resurgere a mortuis die  tertia, et predicari in nomine eius penitentiam et remissionem peccatorum in omnes gentes, incipiens ab Hierosolyma.

Commendata sui corporis ueritate, commendat unitatem Ecclesie, uult predicari penitentiam et remissionem peccatorum in omnes gentes, ita ut predicaturi inciperent ab Hierosolymis, non solummodo predicantes Iudeis, sed etiam predicatio extenderetur ad gentium errores.

uos autem estis testes horum, et ego mitto promissum Patris mei in uos.

uos qui uidistis et audistis horum que predicanda sunt, testes estis, et ut sufficiatis ad testandum, mittam uobis promissum Patris, id est, gratiam Spiritus sancti.


 A. 214[X]

Gauisi sunt ergo discipuli uiso Domino. Dixit ergo eis iterum: Pax uobis.

[AUGUST.] Pacem offert, qui propter pacem uenerat. Iteratio confirmatio est. Dat enim pacem super pacem, sicut promisit per prophetam . uel ideo iterat, ut monstret pacificata per suum sanguinem, que in celo et que in terra.

Sicut misit me Pater, et ego mitto uos.

[GREGOR.] Sicut misit me Pater Deus Deum, et ego mitto uos homo homines. Pater amando Filium, misit eum pati; et Dominus amans apostolos, misit eos non ad mundi gaudium, sed ad passionem. Mitti  etiam a Patre Filium, iuxta naturam diuinam potest intelligi: eo enim modo a Patre Filius mittitur, quo generatur. Si enim missio solummodo incarnatio deberet intelligi, nullo modo Spiritus sanctus diceretur mitti, qui nequaquam incarnatus est. Sed eius missio, ipsa processio est a Patre et Filio. Sicut itaque Spiritus mitti dicitur qui procedit, ita Filius qui generatur.

Hoc cum dixisset, insufflauit et dixit eis:


A. 215[IX] M. 185

Accipite Spiritum sanctum: quorum remiseritis peccata remittuntur eis, et quorum retinueritis, retenta sunt.

[AUGUST.] Insufflando significauit Spiritum sanctum  non Patris solius esse Spiritum, sed et suum. Ecclesie caritas que per Spiritum sanctum diffunditur in cordibus nostris, participum suorum peccata dimittit; eorum autem quia non eius sunt participes, tenet. [GREGOR.] Et ideo posteaquam dixit: Accipite Spiritum sanctum, continuo de peccatorum remissione ac retentione subiecit. In terra quidem datur spiritus, ut diligatur proximus; et celo autem, ut diligatur Deus: et sicut una est caritas et duo precepta, ita unus est Spiritus et duo data. Ante tamen discipulorum mentibus inerat Spiritus sanctus ad fidem, sed non ita manifeste ut post resurrectionem. Unde illud: Nondum erat Spiritus datus, quia iehsu nondum erat glorificatus . Unde et per Moysen dicitur: Suxerunt mel de petra, et  oleum de firma petra . Nihil tale iuxta historiam legitur, si tota series ueteris Testamenti recenseatur. Sed quia iuxta Paulum: Petra erat Christus , mel de petra suxerunt, qui Redemptoris miracula uiderunt; oleum uero de firma petra, qui post resurrectionem eius effusione sancti Spiritus ungi meruerunt. In firma petra dedit mel. cum adhuc esset mortalis; firma uero petra oleum fudit, cum post resurrectionem fuit impassibilis.



CAPUT CLXXuIII.


A. 216[X]

Thomas autem unus ex duodecim, qui dicitur Didymus, non erant cum eis quando uenit iehsu. Dixerunt ergo alii discipuli: uidimus Dominum. Ille autem  dixit eis: Nisi uidero in manibus eius fixuram clauorum, et mittam digitum meum in locum clauorum, et mittam manum meam in latus eius, non credam.

Non casu, sed diuina dispensatione gestum est, ut ille discipulus tunc deesset, post autem dubitans palparet, et palpans crederet. Plus enim nobis infidelitas Thome ad fidem profuit, quam fides credentium; quia, dum ad fidem palpando reducitur, nostra mens in fide solidatur.


M. 217[IX] R. 341

Et post dies octo iterum erant discipuli eius intus, et Thomas cum eis. uenit iehsu, ianuis clausis, et stetit in medio, et dixit: Pax uobis. Deinde dicit Thome:  Infer digitum tuum huc, et uide manus meas, et affer manum tuam, et mitte in latus meum, et noli esse incredulus, sed fidelis.

Corpus Domini intrauit ad discipulos, ianuis clausis, quod per natiuitatem clauso exiit utero uirginis. Nec mirum si in eternum uicturus, ad discipulos intrauit, qui moriturus clauso uirginis utero exiuit. Duo mira iuxta humanam rationem sibi ualde contraria Dominus ostendit, dum post resurrectionem suam corpus suum incorruptibile et palpabile demonstrauit. Nam et corrumpi necesse est quod palpatur, et palpari non potest quod non corrumpitur. Sed miro modo Redemptor noster monstrando se incorruptibilem apparuit, ut nos inuitaret ad premium, et palpabilem se prebuit ut formaret ad  fidem, demonstrans corpus suum et eiusdem nature esse et alterius glorie.

Diuinum factum non est mirabile multum,
Si ratione capi queat, aut ratione probari.
Nec fidei meritis est congrua uis rationis.


A. 218[X]

Respondit Thomas et dixit ei: Dominus meus et Deus meus.

[AUGUST.] uidebat hominem et tangebat et confitebatur Deum, quem non uidebat neque tangebat.

Dicit ei iehsu: Quia uidisti me, Thoma, credidisti.

Aliud uidit, et aliud credidit. Hominem uidit, et Deum confessus est. Non ait: tetigisti, sed: uidisti.  Quia generalis quodammodo sensus est uisus. Nam per alios quatuor nominari solet, ut cum dicimus, audi et uide, quam bene sonet, olfac et uide quam bene oleat, gusta et uide quam bene sapiat, tange et uide quam bene caleat. Unde et hic Dominus inquit: Infer digitum tuum huc et uide manus meas, hoc est: tange et uide. uidit ergo siue solummodo intuendo, siue etiam tangendo, dici enim potest, non ausum tunc fuisse discipulum tangere Dominum. Non enim scriptum est: tetigit Thomas, sed: quia uidit, credidit.

Beati qui non uiderunt, et crediderunt.

Commendat fidem gentium, sed preteriti temporis usus est uerbis, ut ille qui id quod erat futurum, in sua nouerat predestinatione iam factum. Sciendum  est, illum uere credere, qui fidem complet opere. De his autem qui fidem nomine tenus retinent, Paulus dicit: Confitentur se nosse Deum, factis autem negant . Et Iacobus: Fides sine operibus mortua est .

Multa quidem et alia signa fecit iehsu in conspectu discipulorum suorum, que non sunt scripta in libro hoc. Hec autem scripta sunt, ut credatis quia iehsu est Christus Filius Dei, et ut credentes, uitam habeatis in nomine eius.

Quasi finem libri ponit euangelista, ad magnum commendationem sacramenti secute narrationis, faciens ei quodammodo eminentiorem locum.



CAPUT CLXXIX.


A. 219[IX] L. 30

Postea manifestauit se iterum iehsu ad mare Tiberiadis, manifestauit autem sic: Erant simul Simon Petrus et Thomas, qui dicitur Didymus, et Nathanel, qui erat a Cana Galilee, et filii Zebedei, et alii ex discipulis eius duo. Dicit eis Simon Petrus: uado piscari. Dicunt ei: uenimus et nos tecum. Exierunt et ascenderunt in nauem, et illa nocte nichil prendiderunt. Mane autem iam facto, stetit iehsu in littore. Non tamen cognouerunt discipuli quia iehsu est. Dicit ergo eis iehsu: Pueri, nunquid pulmentarium habetis? Responderunt ei: Non. Dixit eis: Mittite in dexteram nauigii rete, et inuenietis. Miserunt  ergo, et iam non ualebant illud trahere a multitudine piscium.

[GREGOR.] Sine peccato manserunt Petrus et filii Zebedei piscatores post conuersionem. Mattheus uero ad telonii negotium non rediit. Sunt enim negotia, que sine peccatis aut uix aut nullatenus esse possunt. [AUGUST.] Illi autem nunquam prohibiti fuerunt arte sua licita uictum querere a populis, sui integritate seruata, cum unde uiuerent non haberent. Et sic eis laborantibus adiecit Deus necessaria que promiserat, primum querentibus regnum Dei et iustitiam eius: nam quis alius pisces qui caperentur, apposuit? Qui non ob aliud credendus est eis ingessisse penuriam qua compellerentur ire piscatum, nisi dispositum uolens exhibere miraculum,  ut simul et predicatores Euangelii sui pasceret, et ipsum Euangelium tanto sacramento, quod erat de numero piscium commendaturus, augeret. Septem discipuli qui in ista piscatione fuerunt, finem temporis quod septem diebus uoluitur, significant. [GREGOR.] Queri etiam solet [potest] cur Dominus discipulis in mari laborantibus post resurrectionem suam in littore stetit, qui ante resurrectionem coram eis super mare ambulauit; sed mare significat presens seculum, in quo adhuc discipuli laborabant; soliditas autem littoris, perpetuitatem quietis in qua iam Dominus erat. Bis in Euangelio legitur Dominum iussisse retia mitti ad piscandum, ante passionem et post. Sed ante, utrum in dextra  uel sinistra, non iubet. In illa piscatione pre multitudine piscium retia multa sunt, in ista non. Ergo illa piscatio presentem Ecclesiam significauit, bonos et malos colligentem. Hec autem piscatio significat solam Ecclesiam electorum, que nullis heresibus scinditur, in continua pace sui auctoris requiescens. [AUGUST.] Quid est autem, quod discipuli rete non ualebant trahere, nisi quia illi qui pertinent ad resurrectionem, et ponendi sunt ad dexteram, non apparebunt nisi cum resurgent? Hos enim habet Ecclesia post finem uite latentes in somno pacis uelut in profundo, donec appareant in littore, id est, in seculi fine.


A. 220[X]

Dicit ergo discipulus ille quem diligebat iehsu  Petro: Dominus est. Simon Petrus, cum audisset quia Dominus est, tunica succinxit se: erat enim nudus; et misit se in mare. Alii autem discipuli nauigio uenerunt. Non enim longe erant a terra, sed quasi cubitis ducentis, trahentes rete piscium.

Quod alibi duabus nauiculis propter circumcisionem et preputium, hoc in isto loco ducentis cubitis existimo figuratum, propter utriusque generis electos, circumcisionis et preputii, tanquam centum ac centum; quia de sinistra centenarii numerus ad dexteram transit.


A. 221[IX] L. 341

Ut ergo descenderunt in terram, uiderunt prunas positas et piscem superpositum et panem. Dicit ei iehsu:  Afferte de piscibus quos prendidistis nunc.

Non est intelligendum: etiam panem fuisse superpositum prunis: sed uiderunt; subaudiendum est: ita. uiderunt prunas positas et piscem superpositum, uiderunt et panem.


A. 222[IX] L. 30

Ascendit Simon Petrus, et traxit rete in terram, plenum magnis piscibus centum quinquaginta tribus. Et cum tanti essent, non est scissum rete.

[GREGOR.] Petrus rete trahit ad terram, quia ipsi commissa est Ecclesia. Unde specialiter audiuit: Simon Ioannis diligis, me? Pasce oues meas. Ipse pisces ad soliditatem littoris trahit, quia stabilitatem  eterne patrie ostendit uerbis, Epistolis, miraculorum signis. [AUGUST.] In alia captura piscium, que est presentis Ecclesie, magni et parui capti sunt, hic autem per magnos tantummodo significantur boni, in resurrectione mortuorum futuri. Hoc in alio loco aperuit Dominus, scilicet ubi dedit similitudinem de sagena missa in mare, dicens: Sic erit in consummatione seculi . Sciendum est quod docentes et non facientes, in numero magnorum piscium non erunt. Sed qui fecerit et docuerit, magnus erit in regno celorum, ubi faciens et non docens, etiam minimus non erit. In alia piscatione non exprimitur numerus piscium; quia, ut ait propheta, multiplicati sunt super numerum . Hic uero est certus numerus,  cuius ratio hec est. Decalogus legis in decem preceptis existit. Que lex nisi gratia Dei adiuuetur, preuaricatores facit, ut ait Paulus: Littera occidit, spiritus autem uiuificat . Septenario numero significatur Spiritus sanctus. Unde Isaias: Spiritus sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini . Cum itaque legis denario Spiritus sanctus per septenarium accedit, fiunt decem et septem. Qui numerus ab uno usque ad seipsum computatis omnibus crescens, ad centum quinquaginta tres peruenit. Omnes ergo ad gratiam pertinentes, hoc numero figurantur; quia in centum perfectio est, inter quinquaginta trinitas, in tribus similiter. Trinitas autem hic geminatur  propter fidem utriusque populi. Quinquagenarius uero, multiplicatis septem per septem, perficitur cum unitatis adiectione. Que unitas additur, ut ea significetur unus esse Spiritus, qui per septem propter operationem septenariam demonstratur. uel septem computatione ab uno usque ad seipsum, ita peruenit ad centum quinquaginta tres. Unus et 2, et 3, et 4, et 5, et 6, et 7, et 8, et 9, et 10, et 11, et 12, et 13, et 14, et 15, et 16, et 17, sunt insimul centum quinquaginta tres.


A. 223[IX] L. 142

Dicit eis iehsu: uenite, prandete.


A. 224[X]

Et nemo audebat discumbentium interrogare eum,  Tu quis es, scientes quia Dominus est.

[AUGUST.] Tanta erat euidentia ueritatis, qua illis iehsu apparebat, ut nullus eorum auderet non solum negare, sed nec dubitare, et ideo stultum esset interrogare.


A. 225[IX] L. 342

Et uenit iehsu et accepit panem, et dedit eis, et piscem similiter.

Fecit Dominus prandium septem discipulis de pisce superposito prunis, et de aliis quos ceperant. Piscis assus, Christus est passus. Ipse est et panis qui de celo descendit. Piscem et panem comedit, ut nobis ostenderet, quia et passionem in humanitate pertulit, et refectionem [resurrectionem] nobis  ex diuinitate procurauit. Huic concorporatur Ecclesia ad participandam beatitudinem. Propter quod dictum est: afferte de piscibus, ut omnes qui hanc spem gerimus, per illum septenarium numerum discipulorum, per quem potest nostra uniuersitas intelligi, tanto sacramento nos communicare possemus, et eidem beatitudini sociari.


A. 226[X]

Hoc iam tertio manifestatus est iehsu discipulis, cum surrexisset a mortuis.

Quod non ad ipsas demonstrationes, sed ad dies referre debemus. In die resurrectionis non semel uisus est tantum, post dies octo apparuit ubi Thomas fuit, hodie etiam quando hoc de piscibus factum  est, apparuit, sed post quot dies apparuerit, euangelista non determinauit. Apparuit etiam quoties uoluit postea infra dies quadraginta.



CAPUT CLXXX.

Cum ergo prandissent, dicit Simoni Petro iehsu: Simon Ioannis, diligis me plus his? Dicit ei: Etiam, Domine, tu scis quia amo te.


A. 227[IX] M. 274

Dicit ei: Pasce agnos meos.

[ALBINUS.] Sciscitante Domino an Petrus eum plus aliis diligeret, non est ausus respondere: plus. Ac si diceret: Tu scis quia integro corde te diligo, quantum uero alii te diligant, nescio. Caute respondet Petrus, quia meminit se pridem imminente  passione plus sibi constantie tribuisse quam haberet, respondendo se esse paratum et in carcerem et in mortem ire cum illo. [AUGUST.] Ubi dicitur Petro, diligis me? et ipse respondet, amo te: monstratur, unum idemque esse amorem et dilectionem.


A. 228[X]

Dicit ei iterum: Simon Ioannis, diligis me? Ait illi: Etiam, Domine, tu scis quia amo te.


A. 229[IX] L. 274

Dicit ei: Pasce agnos meos.

[AUGUST.] Quid est aliud: Pasce agnos meos, quam si diceret: si me diligis, pasce oues meas? Gloriam meam in eis quere, non tuam. Ne sis in eorum societate, qui seipsos amantes, pertinent ad  tempora periculosa. Heretici et schismatici de furtis Dominicis peculia fecerunt, et greges non Christi, sed suos, contra Christum pascere uoluerunt. Plane in ipsis depredationibus suis titulum illius posuerunt, ut prede ipsorum quasi defenderentur per titulum potentis. Quid facit Christus, quando tales conuertuntur, qui foris ab Ecclesia, titulum eius baptismatis acceperunt? Eiicit predatorem, titulum non deponit, possidet domum, quia ibi inuenit titulum suum. Quid enim opus est ut mutet nomen suum?


A. 230[X]

Dicit ei tertio: Simon Ioannis, amas me! Contristatus est Petrus, quia dixit ei tertio: amas me? et dicit ei: Domine, tu omnia scis, tu scis quia amo te.


 A. 231[IX] L. 274

Dixit ei: Pasce oues meas.

Trine negationi redditur trina confessio, ne minus amori lingua seruiat quam timori. Et sicut fuit indicium timoris negare pastorem, sic officium amoris pascere oues Domini. Oues autem pascere, est credentes confortare ne deficiant; terrena subsidia, si necesse est, subditis prouidere; exempla uirtutum prebere, aduersariis obsistere, peccantes corrigere.


A. 232[X]

Amen, amen, dico tibi, cum esses iunior, cingebas te, et ambulabas ubi uolebas. Cum autem senueris, extendes  manus tuas, et alius te cinget, et ducet quo tu non uis. Hoc autem dixit, significans qua morte clarificaturus esset Deum.

Extendes, inquit, manus tuas, hoc est: crucifigeris. Ad hoc autem alius te cinget et ducet quo non uis. Prius dixit quod fieret, deinde quomodo fieret. Nam in alterius cinctione exprimitur impositio uinculorum a persecutore. Utique crucifigendus quo nollet est ductus: nam crucifixus non quo nolebat abiit, sed potius quo uolebat, id est, ad Christum. Quod si fieri posset preter mortis molestiam, uitam concupisceret eternam. Cum igitur uis amoris graues uincat molestias mortis, profecto martyres morte sua clarificant Deum, ostendentes ea, quantum colendus et amandus sit.

 Et cum hoc dixisset, dicit ei: Sequere me.

His dictis, cepit iehsu abire, et nondum intellecto quod audiuit: sequere me, cepit Petrus incessu pedum sequi. Secutus est Ioannes, quem commendat priuilegium amoris Domini.

Conuersus Petrus, uidit illum discipulum quem diligebat iehsu, sequentem: qui et recubuit in cena super pectus eius, et dixit: Domine, quis est qui tradet te? Hunc ergo cum uidisset Petrus, dixit Iesu: Domine, hic autem quid?

Quia audierat Petrus se crucifigendum, uoluit etiam fratris exitum cognoscere.

Dicit ei iehsu: Sic eum uolo manere donec ueniam, quid ad te? Tu me sequere.

[AUGUST.] Cur dicitur Petro sequere me, et non  ceteris qui simul aderant et magistrum sicut discipuli sequebantur? Nunquid solus Petrus passus est? Nonne in illis septem erat Iacobus filius Zebedei, qui post ascensionem ab Herode fuit occisus? uerum aliquis dixerit, quoniam non est Iacobus crucifixus, merito dictum esse Petro: sequere me, qui crucem expertus est. Sit hoc, si nichil aliud conuenientius poterit inueniri.

Exiit ergo sermo iste inter fratres, quod discipulus ille non moritur: et non dixit iehsu quia non moritur, sed sic eum uolo manere donec ueniam, quid ad te?

[ALBINUS.] Nolo eum per martyrium consummari, sed exspectare eum placidam absolutionem carnis sue, donec ego ueniens recipiam eum in eternam  beatitudinem. Quod autem non esset ita intelligendum, sicut fratres crediderunt qui aderant, ut scilicet non esset moriturus, sed in uita semper mansurus, ipse Ioannes aperit, dicens: Et non dixit iehsu, non moritur. Non ergo putandum est, quod Ioannes non sit mortuus in carne, sed licet antea multos tolerasset labores, in pace senium finiuit, specialiter eum Domino uisitante. Non enim magnum erat, dare dilecto non mori cum dissolui et esse cum Christo melius sit.

Hic est discipulus qui testimonium perhibet de his, et scripsit hec, et scimus quia uerum est testimonium eius.

Hic aperte suam designat personam ex officio,  quam noluit designare uocabulo.

Sunt autem et alia multa, que fecit iehsu, que si scribantur per singula, nec ipsum arbitror mundum capere eos qui scribendi sunt, libros.

[AUGUST.] Non spatio locorum credendum est mundum capere non posse, sed capacitate legentium. Potest etiam hoc salua fide uideri dictum per tropum, quem Greci uocant hyperbolen, qui modus in diuinis libris sepe inuenitur, ut hic: Posuerunt in celum os suum, et lingua eorum transiuit in terra . Et illud: uerticem capilli perambulantium in delictis suis . Queri solet cur Ioannem plus dilexerit Dominus, cum ipsum Dominum plus dilexerit Petrus. Ioannes enim, tacito nomine suo, uoluit intelligi se pre ceteris dilectum,  quod absit ut dicatur esse mendacium. Quod autem maius indicium dilectionis potuit ei dare iehsu, quam ut supra pectus eius recumberet? Porro quod Petrus plus dilexerit Dominum quam alii, euidenter apparet ubi dicitur: Diligis me plus his? Quod utique sciebat qui omnia scit, et tamen interrogabat, ut etiam nos legentes Euangelium, nosceremus amorem Petri erga Dominum. Sed ideo Petrus respondens se amare Dominum, non addidit plus, quia cor alterius uidere non poterat; si ergo queramus quis sit melior, utrum qui plus, an qui minus diligit Christum, quis dubitabit respondere, eum esse meliorem, qui plus diligit? Item uidetur melior quem plus diligit Christus, quam qui minus diligitur ab eo. Quod si conferendo adinuicem queratur quis  de duobus melior est, qui minus diligit Christum et plus ab eo diligitur, an quem minus diligit Christus, cum ipse eum plus diligat, dubia est responsio. Proposite autem questionis uidetur hec esse enodatio. Passim uidemus certis ex causis fieri quod filio quem pater magis diligit, minus familiaritatis impendit; et econtra quem minus diligit, maiori dilectionis exhibitione amplectitur. Similiter dici oportet, quia Dominus Petrum magis dilexit affectu quam Ioannem, et e conuerso, familiaritatis exhibitione dilexit magis Ioannem quam Petrum. Petrus quidem, quia plus ceteris dilexit, ut Euangelium multis in locis explicat, metuit ampliori affectu diligi ab eo qui dicit: Ego diligentes me diligo . Ioannes uero, quoniam adolescens et Domini consobrinus  erat, familiaritatis accessum habebat. Cum igitur de nuptiis ab eo uocatus fuerit, et a pueritia castissimus uixerit, prerogatiuam familiaritatis tanquam priuilegium amoris pre ceteris meruit. Et ita dilexit Dominus Ioannem pre ceteris, id est, familiarius ac maioribus indiciis manifestauit se illum diligere. Petrum itaque et si magis affectu, minus tamen exhibitione dilexit. Nec uacat a mysterio, quod in Petro minor, et in Ioanne maior dilectionis ostensio adhibita est. Ad quod uidendum paulo altius ordiamur. Non a Petro petra, sed Petrus a petra nomen accepit, sicut nec Christus a Christiano, sed Christianus a Christo nominatur. Ideoque, ait Dominus, super hanc petram edificabo Ecclesiam meam  . Super hanc petram, scilicet quam confessus est Petrus, dicens: Tu es Christus Filius Dei uiui . Petra enim erat Christus . Super fundamentum etiam ipse Petrus edificatus est. Fundamentum quippe aliud nemo potest ponere, preter id quod positum est, quod est Christus iehsu . Ecclesia ergo que fundatur in Christo, claues ab eo regni celorum accepit in Petro, id est potestatem ligandi et soluendi peccata. Quod enim est per proprietatem Ecclesia in Christo, hoc est: per significationem Petrus in petra. Qua significatione intelligitur Christus petra, Petrus Ecclesia. Hec Ecclesia dum degit in malis, amando et sequendo Christum, liberatur a malis. Magis autem sequitur in eis, qui certant pro ueritate usque ad mortem, sed  uniuersitati dicitur: sequere me. Pro qua uniuersitate mortuus est Christus, relinquens nobis exemplum, ut sequamur uestigia eius . Ecce quare dictum est: sequere me. Est autem alia uita immortalis, ubi uidebimus facie ad faciem, quod hic per speculum uidetur . Duas itaque uitas nouit Ecclesia, unam in fide, in labore, in uia. Alteram in specie, in requie, in patria. Ergo una bona est, sed adhuc misera, altera melior et beata. Ista cui dicitur: sequere me per imitationem perferendi temporalia mala, significata est per Petrum; altera que finem non habet, et plenitudinem exspectat, per Ioannem. Unde ait Dominus: Sic eum uolo manere, id est, sic uolo ut Ecclesia celestis exspectet, donec ueniens ad iudicium perimplebo illam. In hac uita diligit nos  Deus, ut nos liberet a malis, in illa nos amplius diligit, in qua non est quod ei displiceat. Hac ratione ostenditur, cur amplius Ioannem quam Petrum amauerit Christus, non cur amplius Petrus quam Ioannes amauerit Christum. Nam si Ioannes uitam significabat, in qua amplius diligendus est Dominus, cur eum Ioannes minus diligebat? Propterea scilicet quia dictum est: uolo eum manere, id est, exspectare donec ueniam, et propterea quia ipsum amorem, qui tunc amplior erit, nondum habemus. Quocirca quoniam uniuerse uie Domini misericordia et ueritas , misericordiam Domini qua de miseria liberari uolumus, plus amamus. Et hoc per Petrum significatur. ueritatis autem contemplationem qualis futura est, minus amamus, quia nondum nouimus  eam nec habemus. Et hoc per Ioannem significatur. Nemo tamen istos insignes apostolos separet; quia et in eo quod significabat Petrus ambo erant, et in eo quod significabat Ioannes ambo futuri erant. Significando sequebatur iste, manebat ille. Credendo autem ambo mala huius miserie tolerabant, ambo futura bona exspectabant. Nec ipsi soli, sed uniuersa hoc facit Ecclesia. Omnibus igitur sanctis propter huius uite gubernaculum, ad liganda et soluenda peccata claues regni celorum Petrus accepit, eisdemque sanctis propter uite eterne quietissimum sinum super pectus Domini Ioannes discubuit. Quod uirgo est Ioannes, future uite conuenit, ubi neque nubent, neque nubentur.



CAPUT CLXXXI.


M. 355[X]

Undecim autem discipuli abierunt in Galileam, in montem ubi constituerat illis iehsu, et uidentes eum adorauerunt, quidam autem dubitauerunt.

[BEDA.] In monte apparuit, ut significaret corpus assumptum, iam super omnia terrena subleuatum. Quare autem specialiter se in Galileam precessurum, et ibi uidendum predixit, cum neque ibi solum, neque ibi primum uisus sit? Quia Galilea transmigratio facta uel reuelatio dicitur, et utraque interpretatio ad unum finem respicit. Significat autem, quod sicut Christus de morte uenit ad uitam, ita sequaces eius de morte transmigrant ad uitam. Et  in specie sue diuinitatis eum contemplantes, sine fine collaudant. Cui congruit reuelatio; quia quicunque modo reuelamus ad eum uiam nostram, et eius uestigia sequimur, gloriam Domini speculantes, in eamdem imaginem transformamur . Quidam autem dubitauerunt, propter hoc quod Lucas ait: Conturbati uero et conterriti, existimabant se spiritum uidere.


R. 235[X]

Et exprobrauit incredulitatem illorum et duritiam cordis, quia his qui uiderant eum resurrexisse non crediderant.

[GREGOR.] Increpauit discipulos, cum eos corporaliter foret relicturus, ut uerba que reuertens dicebat,  in corde audientium arctius impressa remanerent. [HIERON.] Exprobrat incredulitatem et duritiam cordis, ut succedat credulitas et cor carneum caritate plenum. Hinc est quod caterue martyrum mortem huius seculi libenter affectant, quia uolunt pro temporali interitu perpetuo se esse uicturos. Beatissima transmigratio ex hoc seculo in eternitatem.


M. 355[X]

Et locutus est eis, dicens: Data est mihi omnis potestas in celo et in terra.

[BEDA.] Quod Psalmista de Domino resurgente ait Patri: Omnia subiecisti sub pedibus eius , hoc ipse Dominus nunc ait discipulis. Inter omnia etiam mors ipsa, que ei ad tempus preualere uisa est, eius pedibus substrata est. Illi enim data est omnis  potestas, qui paulo ante crucifixus, sepultus iacuerat. In celo autem et in terra data est potestas, ut qui regnabat in celo, per fidem credentium regnaret et in terra. Priusquam a morte resurgeret, nouerant angelice uirtutes se subditas homini assumpto, sed ceci homines dedignabantur ei subiici quem mortalitate cognouerant indutum. Contemnebant eius uirtutem diuinam, cui infirmitatem in passionibus inesse cernebant humanam. Propter quod ipse mediator motum fieri uolens, quia data sit ei omnis potestas, misit doctores qui cunctis per orbem nationibus uerbum uite predicarent.


R. 235[X]

 Euntes in mundum uniuersum, predicate Euangelium omni creature.

Omni creature, non dicitur pro insensatis uel brutis animalibus, sed omnis crature nomine signatur homo, habens esse cum lapidibus, uiuere cum arboribus, sentire cum animalibus, intelligere cum angelis, constare ex calido et frigido, humido et arido, quia minor mundus homo dicitur. Cum ergo omnis creature aliquid habeat homo, omni creature predicatur Euangelium, cum homini predicatur, propter quem cuncta creata sunt et cui cuncta sunt aliquo modo similia. uel per omnem creaturam potest designari omnis natio gentium: antea enim dictum erat: In uiam gentium ne abieritis . Dum discipulos ad predicandum ueritas mittit,  grana seminis in mundo spargit. Et pauca mittit in semine, ut multarum messium fruges recipiat ex nostra fide.


M. 315[X]

Docete omnes gentes, baptizantes eas in nomine Patris, et Filii, et Spiritus sancti, docentes eos seruare omnia quecunque mandaui uobis.

In professione Patris, et Filii, et Spiritus sancti baptizare, ut quorum est una diuinitas, sit una largitio. Ordo precipuus, ut primum doceant, postea credentes baptizent, deinde obseruanda precipiant. [BEDA.] Non enim fieri potest, ut baptismi uirtutem recipiat, qui fidem non habuerit, et sicut corpus sine spiritu mortuum est, ita etiam fides sine operibus  mortua est . Quanta autem merces pie conuersationis, quale pignus future beatitudinis, etiam in presenti fideles maneat, subsequenter insinuat, dicens:

Et ecce ego uobiscum sum omnibus diebus usque ad consummationem seculi.

[HIERON.] Qui hoc promittit, non ignorat eam diem, in qua se scit futurum iudicem cum apostolis.


R. 23[X]

Qui crediderit et baptizatus fuerit, saluus erit. Qui uero non crediderit, condemnabitur.

[BEDA.] Quid hic dicimus de paruulis, qui per etatem adhuc credere non ualent? De maioribus  nulla questio est. Per alios ergo paruuli credunt in Ecclesia, sicut ex aliis trahunt peccata, que illis in baptismo remittuntur.

Signa autem eos qui crediderint, hec sequentur: In nomine meo demonia eiicient, linguis loquentur nouis, serpentes tollent. Et si mortiferum quid biberint, non eis nocebit. Super egros manus imponent, et bene habebunt.

[GREGOR.] Nunquid quia hec signa non facimus, non credimus? Hec in exordio Ecclesie fuerunt necessaria, ut fides credentium miraculis nutriretur. Nos enim cum arbusta plantamus, tandiu eis aquam fundimus, quousque in terra conualeant. Hinc Paulus: Lingue in signo sunt non fidelibus, sed infidelibus . Sancta tamen Ecclesia quotidie  spiritualiter facit, quod tunc per apostolos corporaliter faciebat. Sacerdotes enim per exorcismi gratiam manum credentibus imponentes demonia eiiciunt, et fideles secularia uerba deponentes, Conditoris sui laudes insonant, quod est, linguis nouis loqui. Qui etiam, dum bonis exhortationibus malitiam de alienis cordibus auferunt, serpentes tollunt. Et dum pestiferas suasiones audiunt, sed tamen ad operationem prauam minime pertrahuntur, mortiferum bibunt, sed non eis nocet. Dum autem uitam infirmorum in fide exemplo sue operationis roborant, super egros manus imponunt. Ergo tanto maiora sunt miracula, quanto per hec non corpora, sed anime suscitantur.


 L. 343[X]

uos autem sedete in ciuitate quoadusque induamini uirtute ex alto.

[BEDA.] De qua uirtute Lucas apertius dicit in Actibus apostolorum: Precepit eis ab Hierosolymis ne discederent, sed exspectarent promissionem Patris . Et paulo post: Accipietis uirtutem superuenientis Spiritus sancti in uos, et eritis mihi testes . Notandum quia sunt quos a predicationis officio uel etas prohibet uel imperfectio, et tamen eos impellit precipitatio. Qui monendi sunt ut considerent facta Saluatoris, qui repente quos uellet, roborare posset. Sed ne imperfecti predicare presumerent, postquam discipulos instruxit, adiunxit: Sedete in ciuitate quoadusque induamini uirtute ex alto.  In ciuitate sedemus, si intra mentium nostrarum claustra nos constringimus, ne loquendo euagemur, ut cum diuina uirtute induemur, a nobisipsis foras exeamus, et alios instruamus.

Eduxit autem eos foras in Bethaniam, et eleuatis manibus suis, benedixit eis.

Benedicturus discipulos eduxit in Bethaniam, que domus obedientie dicitur; quia qui propter inobedientiam descendit, propter obedientiam iuxta Apostolum ascendit. Mortuus est, inquit, propter delicta nostra et resurrexit propter iustificationem nostram. Deinde situs eiusdem uille in latere montis Oliuarum esse narrantur, et domus obedientis Ecclesie non alibi quam in ipsius summi montis, id est,  Christi latere locauit fundamenta sue fidei, et spei, et dilectionis. De cuius uertice uberrimo, id est, apice diuinitatis, munera spiritualis unctionis desiderat, et promissa lucis ac perpetue pacis exspectat. Tertio, sicut Ioannes scribit, erat Bethania iuxta Hierosolymam quasi stadiis quindecim. Qui profecto numerus propter septem et octo quibus constat, Scripturarum mysteriis est accommodus, insinuans ut uel uitam que nunc est et futuram, uel uetus et Nouum Testamentum, propter Sabbatum et carnis resurrectionem

Et factum est dum benediceret illis, recessit ab eis, et ferebatur in celum, R. et sedet a dextris Dei.

Quia Redemptor noster nunc omnia iudicat, et tandem iudex omnium uenturus est; Marcus eum  sedere describit. Stephanus uero stantem uidit quem adiutorem habuit. Sedere namque iudicantis est, stare uero pugnantis uel adiuuantis.


L.

Et ipsi adorantes, regressi sunt in Ierusalem cum gaudio magno.

Ideo redeunt in Ierusalem, quia ibi iussi sunt exspectare promissionem Patris. Inde gaudebant, quia Dominum suum celos penetrasse cognouerant.

Et erant semper in templo laudantes et benedicentes Deum.

[BEDA.] In loco orationis aduentum sancti Spiritus exspectabant, laudantes eum de beneficiis suis,  et benedicentes, id est, magnificantes de promissis diuinis. Nos autem discipulorum exemplo post celebrata solemnia Dominice passionis et resurrectionis, domus obedientie curemus existere, illius uestigia sequentes, qui ut formam uiuendi nobis tribueret, factus est obediens usque ad mortem . Sic enim quotidianam illius benedictionem merebimur, si quotidie memores erimus illius triumphalis ascensionis, laudantes et benedicentes Deum in Ierusalem, id est, in uisione superne pacis, sperando similes hominibus exspectantibus dominum suum, quando reuertatur a nuptiis.


R. 235[X]

Et profecti predicauerunt ubique Domino cooperante, et sermonem confirmante sequentibus signis.

 [GREGOR.] Preceptum obedientia, obedientiam signa comitantur. Legimus quod Elias sit raptus in celum , sed aliud est celum erium, aliud etherium. Illud enim terre est proximum, quia per illud aues uolitant. Ergo raptus est Elias in erium celum, ut repente duceretur in quadam secreta regione terre, ubi usque ad finem mundi uiuat, et tunc inde redeat [et] ut moriatur. Non enim euasit mortem, sed distulit. Redemptor autem noster non distulit, sed superauit, et gloriam resurrectionis ascendendo declinauit. Currum ascendit Elias, ut homo purus indigens adiutorio, per angelos enim facta sunt illa adiumenta et ostensa. Redemptor autem noster nec curru nec angelis legitur subleuatus, sed propria uirtute. Enoch quoque  translatus ad erium celum , Dominicam ascensionem designauit, sicut Ioseph uenditionem . Ascensionis ergo sue Dominus testes habuit, unum ante legem, et alterum sub lege. Ordo in utrorumque subleuatione per quedam incrementa distinguitur. Nam Enoch translatus, Elias subuectus memorantur, ut postmodum ueniret, qui nec translatus, nec subuectus celum etherium sua uirtute penetraret. Pensate, fratres, quomodo creuit munditia sanctitatis, quod aperte ostenditur in famulis et domino. Translatus est Enoch, et per coitum genitus, et per coitum generans: uxorem enim habuit, et filios. Raptus est Elias per coitum genitus, sed non per coitum generans: nec enim uxorem  habuit, nec filios. Assumptus est uero Dominus, neque per coitum generans, neque per coitum generatus. Beda in illa homilia: Si diligitis me, mandata mea seruate: »Quinquagesima die post occisionem agni data est lex , et quinquagesima die post resurrectionem nostri Redemptoris data est gratia Spiritus sancti centum uiginti discipulis in cenaculo .« Merito per hunc numerum summa pax indicatur, quia quinquagesimus annus in lege iubileus , id est dimittens siue mutatus, appellari iussus est, in quo populus ab omni opere quiesceret, omnium debita laxarentur, serui liberi redirent, annus ipse maioribus solemniis ac laudibus diuinis eminentior ceteris existeret. Ideo numerus  quinquagenarius significationi eterne quietis aptatur quia ex septem septimanis et monade perficitur. Sex diebus in lege populus operari, septima quiescere; sex annis arare, metere, septimo iussus est cessare , quia et Dominus sex diebus mundi ornamentum perfecit, septimo requieuit. Quibus omnibus mystice admonemur quod qui in hoc seculo, quod sex etatibus constat, bonis operibus pro Domino instant, in Sabbatum in futuro, id est, in requiem a Domino inducuntur eternam. Quod autem septem dies uel anni septies ducuntur, multiplicem eiusdem requiei abundantiam designant, in qua primum illud sublime datur electis, de quo Apostolus ait: Quod oculus non uidit, nec auris audiuit, nec in cor hominis ascendit,  que preparauit Deus diligentibus se . Bene sancti Spiritus gratia septiformis describitur, quia nimirum et per eius inspirationem ad requiem peruenitur, et in eius plena perceptione uera requies possidetur. Porro ipse dies uel annus quinquagesimus, qui septem septimanis superest, et maiore solemnitate pre ceteris erat uenerabilis, tempus future resurrectionis indicat, in quo illa requies, qua nunc anime fruuntur, electorum corporum eque gloria cumulabitur. Augustinus De concordia euangelistarum: »Inuenimus apud euangelistas, decies Dominum uisum esse ab hominibus. a resurrectione  usque ad ascensionem. Primo, Marie Magdalene, flenti ad monumentum; secundo, eidem et aliis mulieribus regredientibus de monumento; tertio, Petro, ut ait Lucas, licet non sit determinatum ubi; quarto, Cleophe et socio eius euntibus ad Emmaus; quinto, discipulis in Ierusalem, ubi Thomas defuit; sexto, post dies octo, quando erat cum eis; septimo, piscantibus ad mare Tiberiadis; octauo, in monte Galilee, sicut constituerat eis; nono, in die Ascensionis; decimo, eadem die iam eleuatum in era uiderunt.« Conferatur ergo et Paulus, ut nichil remaneat questionis. Resurrexit, inquit, tertio die secundum Scripturas, et apparuit Cephe . Non dixit, primo apparuit Cephe: nam esset contrarium, quod primum mulieribus apparuit.  Postea, inquit, undecim quibuslibet ipso resurrectionis die. Deinde plus quam quingentis fratribus. Siue isti cum illis undecim erant congregati, clausis ostiis, propter metum Iudeorum, unde cum exisset Thomas, uenit ad eos iehsu; siue post octo dies, nichil habet aduersari. Postea Iacobo, non tunc primum accipere debemus, uisum esse a Iacobo, sed aliqua singulari manifestatione. Deinde apostolis omnibus. Nec illis tunc primum, sed ut iam familiarius conuersaretur cum eis usque ad diem ascensionis sue. Nouissime uisus est et mihi. Hoc non post paruum tempus ascensionis.




ANNO INCERTO
ZACHARIAS IGNOTAE SEDIS EPISCOPUS





MONITUM.


In nullam non partem me uersaui ut quis hic Zacarias fuerit, aut qua etate, quoque in loco floruerit, exploratum haberem; uerum nullibi quidquam reperi in quo acquiescerem. Noui Zacariam cognomento Chrysopolitanum siue Goldsborough ex ordine canonicorum Premonstratensium, qui circa annum 1157 in monasterio S. Martini Laudunensis, teste Alberico monacho in Chronico, claruit, et eodem anno Commentarium in Concordiam euangelicam Ammonii Alexandrini libris Iu perfecit. Sed is Zacarias episcopali dignitate, qua presentis sermonis auctor fulsit, conspicuus nusquam legitur. Alios, qui tamen perpauci apud scriptorum ecclesiasticorum nomenclatores occurrunt, Zacarias de industria silentio pretereo, quod aut scriptores Greci, aut eiusmodi saltem loco ac tempore fuerint, ut huius sermonis auctores esse egre potuerint. Omnium qui in suspicionem saltem uenire possint, occasionem maximam prebere uidetur Zacarias XXIII episcopus Sabionensis, nunc Brixinensis, de quo ita Hundius a Gewoldo auctus tom. I Metropolis Salisburg. pag. 441: »Zacarias XXIII Sabionensis episcopus sub Ludouico Cesare, Arnulphi filio, ac Ioanne IX pont. circa annum 902 magna nominis celebritate uixit. Interfuit expeditioni predicti Ludouici imp. contra Ungaros, in qua apud Anaspurgium cum Dietmaro archiepiscopo Salisburgensi, Ottone Frisengensi episcopo, et Leopoldo marchione Austrie occubuit anno Domini 907, secundum Auentinum in Annalibus lib. Iu, fol. 480. Amplius de eo nichil compertum est, nisi quod cum aliis quinque episcopis Boiarie, nempe Diethmaro Iuuauiensi archiepiscopo, Waldone Frisingensi, Erekhanbaldo Eichstetensi, Tutone  Ratisbonensi, Ricario Patauiensi ipse tertius in ordine ad predictum Ioannem summum pontificem epistolam scripsit, conquerentes in ea de defectione episcoporum Morauie ac Sclauorum a sua diecesi, episcopo uidelicet Patauiensi. Et licet nichil obtinuerint, tamen hec epistola, quia rara et antiqua ecclesiastici status in Boiaria cognitione referta, lectu non indigna, cuius copia in archiuis predictarum ecclesiarum adhuc exstat, et apud Wolffgangum Lazium in lib. XII, Commentariorum Reip. Rom. hic breuitatis causa omissa.« Hec Hundius. Ex quibus facilis nobis ad coniectandum locus aperitur, hunc Zacariam eum ipsum esse episcopum, qui prolatum a me sermonem posteris reliquerit. Coniecturam firmat quod eum in una bibliotheca S. Emmerammi Ratisbone offenderim, quo et alia plura metropoli Salisburgensis uetera monumenta a diligentissimis eius loci cenobitis iam olim comportata fuere, tametsi codex membraneus quo usus sum, seculum duodecimum etate nequaquam excedat. Sed quisquis demum huius de S. Georgio martyre sermonis parens fuerit, nemo quisquam negauerit, eum grauem, doctum, elegantem atque adeo luce publica dignissimum esse.





SERMO ZACHARIAE EPISCOPI DE SANCTO GEORGIO.


 I. Hodierna festiuitas, dilectissimi, Paschalis glorie letitiam geminat, et uelut pretiosa gemma aurum, cui imprimitur, decore proprii splendoris illustrat. Aptum nimirum hoc potissimum tempore beato Georgio concessum est triumphare, quando transacta hiemalis inclementia turbinis Austri fomite resoluta, leta terra alacriter parturit, et erumpentibus diuersis herbarum atque arborum floribus, tanquam adolescente, ut ita loquar, etate pubescit. Georgius siquidem Grece terre cultor Latino sonat eloquio. Qui nimirum iuxta presagium nominis non modo sue mentis agrum spiritalis exercitii disciplinis excoluit; sed et sancte exhortationis, et pie correptionis uomere terrena multorum corda proscidit, uitiorumque uepribus erutis fecunda  in eis uirtutum arbusta plantauit. Merito igitur beati huius martyris hodie anima post cruentam furiosi principis rabiem, post carnificum feraliter seuientium immanitatem, post dilacerati corporis exquisita supplicia, post ignis ac ferri, picis et sulphuris iniqua tormenta, post uerberum denique plagas, post carcerum tenebras, tanquam post hibernas furentium uentorum, niuiumque procellas, oraculum hoc diuine meruit uocationis audire: »ueni, inquit, columba mea, sponsa mea, formosa mea; iam hiems transit, imber abiit, et recessit; flores apparuerunt in terra nostra, tempus putationis aduenit .«

II. Plane de militia translatus est in militiam, quia terreni tribunatus, quo fungebatur, officium, Christiane  militie professione mutauit, et ut reuera strenuus miles prius omnia sua pauperibus tribuens, sarcinam terrene facultatis abiecit, sicque liber, expeditus, ac fidei lorica precinctus, in ipsius densi certaminis aciem feruidus Christi bellator immersit, seruato scilicet ordine, ut rerum pondus ante deponeret, atque ita postmodum ad campum certaminis imperterritus prosiliret. Unde est, quod in lege precepitur, ut homo formidolosus, et corde pauido non egrediatur ad bellum, sed »uadat, inquit,  et reuertatur in terram suam, ne pauere faciat corda fratrum suorum sicut et ipse perterritus est. « Quibus nimirum uerbis liquido perducemur, quia pro defensione fidei dimicare fortiter, et idonee nequeunt, qui adhuc nudari terrenis operibus pertimescunt. Tolerabiliusque est, ut domum quodammodo redeuntes ignobiliter, et imbelles uiuant, quam secum et alios a triumphandi gloria per degeneris exempla timoris auertant

III. Beatus uero Georgius sancti Spiritus igne succensus, et uexillo crucis inexpugnabiliter premunitus sic cum iniquo rege congressus est, ut et iniquorum omnium principem in satellite uinceret, et ad agendum fortiter Christi militum animos incitaret. Et quidem Diocletianus tunc imperator, sicut  in descripta passionis eius reperitur historia, »cuius os, iuxta Psalmistam, maledictione plenum erat, et amaritudine, et sub lingua eius labor, et dolor, qui sedebat cum diuitibus in occultis, ut interficiat innocentem, insidians quasi leo in spelunca sua ,« primo quasi uestimentum ouis subdolus induit, et sic quadam arte uersutie, ac fucatis blandimentorum coloribus illum suadere tentauit. Sed, cum insignis athleta Christi spumantia ex antiqui serpentis ore uenena contemneret, et non iam primi parentis originem, sed secundi potius in se uiuere titulos demonstraret, protinus ille, tanquam sagitta de Satane pharetra prodiens, immanem lupum, qui latebat, aperuit, et ad inferenda diuersa penarum supplicia cruenta bestia feraliter  ebulliuit. Glomeratis itaque carnificibus beatus Martyr extenditur, uerberibusque tunditur, duris cedibus laniatur. Dehinc rota gladiis armata prefertur in medium, ut circumligatum martyris corpus tanto crudelius, quanto multiplicius perforetur. Artifex nimirum feritas noua, et exquisita penarum inuenit argumenta, et ad satiandum sui furoris rabiem philosophatur in excedenda crudelitatis humane mensura, ignorans scilicet, quia pretiosum nitoris conspicui margaritum uiuis atque superne Hierusalem  lapidibus inserendum, quanto asperioris lime scabredine, uel mallei tunsione politur, tauto preclarius redditur.

Iu. Aderat plane supernus et inuisibilis arbiter, qui ad sue dispensationis arbitrium et hinc manus impiorum seuire permitteret, et inde gemmam suam inuiolata proprie soliditatis integritate seruaret. Qui etsi martyris sui membra carnificum manibus tradidit, animam tamen inexpugnabili fidei arce subnixam, indefesso protectionis sue munimine custodiuit. Nec ad hoc eos permisit attinere, quod latebat, idolum eis obiiciens, quod intrinsecus apparebat, et tanquam aque diluuii in arcam quidem undique circumfluere, nec tamen poterant intima penetrare. Dicat itaque beatus Georgius, dicat: »Nisi  quia Dominus erat in nobis, cum exsurgerent homines in nos, forsitan uiuos deglutissent nos: cum irasceretur furor eorum in nos, forsitan aqua absorbuisset nos « He sunt uidelicet aque, de quibus per Psalmistam Saluator ait: »Saluum me fac, Deus, quoniam intrauerunt aque usque ad animam meam .« Et per Ionam: »Proiecisti, inquit, me in profundum in corde maris, et flumen circumdedit me: omnes gurgites tui, et fluctus tui super me transierunt « Sed his aquis, et mari iuxta Scripturam Dominus terminum circumposuit, quia secundum dispensationis sue mensuram, non secundum peruersitatis humane concupiscentiam reprobos in electos suos seuire permittit. Hinc est enim, quod in mundi  nascentis exordio mare Deus diuisit ab arida. Quid enim per mysterium mare, nisi reprobos homines, et infideles insinuat? Qui nimirum quadam carnatis ingenii salsugine calidi, sed odiis, et simultatibus inuicem inueniuntur semper amari, et uelut mare diuersis tentationum flatibus intumescunt, cupiditatumque carnalium procellis, ac tempestatibus quatiuntur. Quid uero arida, nisi animam designat, fontem fidei sitientem, uel ad Creatorem suum ardenti desiderio, tanquam sitibundis faucibus anhelantem? Unde et quedam anima siti hac feliciter arida, estuans clamat: »Sitiuit anima mea ad Deum uiuum: quando ueniam et apparebo ante faciem Dei « Ab arida ergo mare diuiditur,  quando Deus omnipotens a se sitientibus reproborum impetus reprimit, et tanquam littus marinis fluctibus obiicit, dum conatibus feruescentis insanie sui moderaminis limitem figit. Quod profecto illa Dei uox probat, qua dicit: »Quis conduxit ostiis mare, quando erumpebat quasi de uulua procedens?« . Et paulo post: »Circumdedi illud terminis meis, et posui uectem, et ostia, et dixi: Usque huc uenies, et non procedes amplius, et hic confringes tumentes fluctus tuos .«

u. Enimuero recte per mare cor praui hominis designatur, quod uidelicet furore est turbidum, rixis amarum, elatione superbie tumidum, et caligine  malitiose fraudis obscurum. Separauit ergo tunc Deus mare, et minaces fluctus ab inundatione terre compescuit, ut terra uirentes herbas, et ligna pomifera germinaret, ac deinde segetum fructus afferret. Separat etiam nunc ab electis suis reproborum turbines persequentium, et quasi furentes cercet impetus tempestatum, quos, etsi furere usque ad infligenda corporis tormenta concedit; ne tamen animas ledant, inuicta eos atque peruigili brachii sui protectione custodit, quodammodo dicens mari: »Hucusque uenies, et non procedes amplius, et Lic confringens tumentes fluctus tuos;« ac si patenter dicat: Usque ad inferenda corporibus tormenta relaxo; ne autem usque ad animam cumulis intumescentibus profluas, legis mee tibi littus oppono; ut  dum furori fluctuum tuorum mina  libera relinquatur. Et quia Georgius, ut superius diximus, terre cultor exprimitur, recte hoc allegorice figure mysterium eidem beatissimo martyri coaptatur. Cui scilicet, etsi hucusque ad littus carnis persecutionis fluctus efferbuit, solidissimam eius anime terram procella tempestuosi turbinis non inuoluit, nec eum uorago pelagi furentis absorbuit, qui spei sue non in putris arene subsiciuio, sed in soliditate petre, que Christus est , fixit. Hinc est profecto, quod ueritas ait: »Qui audit uerba mea, et facit ea, similabo eum uiro prudenti, qui edificauit domum suam supra firmam petram; uenerunt flumina, flauerunt uenti, et impegerunt in domum illam, et non cecidit; fundata enim erat supra petram .« uere insignis hic miles Christi supra petram fidei sue fundamenta constituit, qui premii celestis intuitu minas principum spreuit, male blandientium promissiones irrisit, carnificum tormenta contempsit, ferrum, ignes, gladios, ac diuersa suppliciorum genera inuicte patientie maiestate calcauit.

uI. Hunc celestis militie bellatorem, fratres karissimi, non tantum admiremur, sed etiam imitemur; in illud celeste premium iam spiritus erigatur; ut, dum in eius contemplatione cor figimus, non moueamur, utrum mundus lenocinator arrideat, an certaminum aduersitatibus fremat, dicentes cum Psalmista: »Sicut tenebre eius, ita et lumen eius  .« Mundemus itaque nos, iuxta Pauli preceptum, ab omni inquinamento carnis et spiritus ,« ut in illud beatitudinis templum, cui nunc aciem mentis intendimus, quandoque etiam ingredi mereamur. Hinc est, quod Aaron prius aqua lauatur, et sic postmodum tabernaculum sacrificaturus ingreditur. De quo nimirum bene ad Moysen diuina uoce precipitur: »Tunica, inquit, uestietur, feminalibus lineis uerenda celabit, accingetur zona linea, cidarim lineam imponet capiti. Hec enim uestimenta sunt sancta, quibus, cum lotus fuerit, induetur .« Quisquis enim in tabernaculo Christi, quod est Ecclesia, semetipsum  Deo sacrificare contendit, necesse est ut, postquam lauacro sacri fontis abluitur, diuersis etiam uirtutum uestibus induatur. Sacerdotes tui induantur iustitia ; quatenus qui in Christo per baptismum nouus homo renascitur, non iam pelliceas tunicas, mortalitatis uidelicet indices uestiat; sed deposito ueteri homine nouum induat, et in eo per munde conuersationis studium innouatus uiuat.

uII. Et notandum quod omnes ille uestes linee describuntur. Linum quippe ad candorem cum labore perducitur, et uirtutum uita non acquiritur sub torpore desidite, sed in laboriose potius exercitio discipline. Purificati igitur, dilectissimi, per noui baptismatis sacramentum, induamus nos linea tunica,  ut candor nos sancte conuersationis exornet; feminalibus uerenda tegantur, ut dum honeste uite tegmen assumitur, preteritorum criminum ante Dei oculos turpitudo celetur. Unde Dauid: »Beati, inquit, quorum remisse sunt iniquitates, et quorum tecta sunt peccata .« Zona, inquit, linea constringamur, capiti quoque cidaris imponatur, ut precincti in ueritate lumbos mentis protegamur, galea salutis. Si sic nimirum et ueteris peccati squalore purgati, et noue conuersationis nitore conspicui digne celebramus paschale mysterium, et beatorum martyrum ueraciter imitamur exemplum. Nec desperetis, frater mei, licet adhuc infirmi, licet exterioribus fortassis adhuc actibus implicati, non desperetis ad martyrum uos consortium pertinere, qui martyrum uictorias recognoscitis uos ex corde  diligere. Quinque certe Salfaath filie inter fratres suos noscuntur hereditatem, Moyse constituente, sortite . Quinque nimirum et femine, ut per quinarium numerum filiarum exterior occupatio; per muliebrem uero sexum infirmitas designetur. Ionatha quoque in quodam inter utrumque meditullio positus, nec cum Saul remansit in malis; nec Dauid equiparari potuit in bonis. Sed, quia dilecto Dei Prophete fuit amicus, et de futuro eius gauisus est fraterna benignitate successu; hic creditur ab eius consortio nunc in spiritu non esse diuisus, cui, dum in carne uiueret, unanimiter exstitit in amore coniunctus.

uIII. Nos autem, dilectissimi, qui exagitantem Saul spiritum malum, auxiliante Deo, post terga dimisimus, imo, qui Pharaonis exercitu in mari Rubro  dimersum per uirtutem paschalis sacramenti euasimus, pro carnis tamen infirmitate adhuc uersamur in eremo, transeamus ad uite perfectionem, ad terram scilicet lacte et melle manantem; egressi de Sodomis non in Segor diutius immoremur; sed liberati cum Lot montis uerticem celeriter ascendamus, quatenus qui inter ipsa tirocinii rudimenta iam beatorum martyrum cepimus adgaudere triumphis, quandoque ad hoc etiam prouehamur, ut discamus et ipsi triumphare cum sanctis; et ipse sit fortitudo nostra, dum protegit, cum factus est pretium, cum redemit, iehsu Christus Dominus nostor, qui cum Deo Patre, et Spiritu sancto uiuit, et regnat in secula seculorum. Amen.




ANNO DOMINI MCLIII
ROBERTUS PULLUS CARDINALIS ET CANCELLARIUS



PROLEGOMENA 





[EPISTOLA DEDICATORIA.]


ILLUSTRISSIMO ECCLESIAE PRINCIPI LUDOuICO HENRICO DE GONDRIN ARCHIEPISCOPO SENONENSI GALLIARUM AC GERMANIAE PRIMATI.

En Phenicem quondam incidioso funere functum, archipresul illustrissime, sed non impari gloria tuis nunc primum radiis rediuiuum. Quod felicitati publice tandem reddendus a te uitam amauerit auspicari, uirtutis  tue priuilegium est, cui uel semel arrisisse, certa est ad securitatem uia; nec timebit interituram apud secuturas etates sui memoriam, quam ipse commendabis tui nominis fama; que quantum apud posteros uulitura sit, ex eo coniicere liceat, quod iam apud omnes obtinuit, quibus ex animo sedet uirtutem colere, uel mirari. Quem enim renascentem et nouis implicitum cunis fortuna melior excepisset, quam ut illius foueretur sinu, in quo cum Musis omnibus pietas adoleuit; cui a puero sapientia comes, nec animi prestantia minor indoles uirtutis?

Ita est, archipresul illustrissime, erga nullum liberalior natura fuit, nullus fuit fortune carior; sed infra te fuit quidquid infra sapientiam esset. Sciebas nasci principem, fortune plerumque ludibrium esse; magnum fieri et illustrem, partum esse sapientie, et glorie fructum. Hinc licet splendore natalium sis eminentior, ita tamen quesisti ex moribus claritatem, ac si nullam ex genere contraxisses. Eminere te splendore natalium dico, cui uetus Hispania sanguinis propinquitate coheret, ex inclyto nuptiarum federe Cardonensium ducum in Catalaunia  cum regiis stirpibus Arragonensium principum comitumque Fuxensium et Armeniacorum. Cui non imparem generis splendorem adfundit, duplici tuorum aucta connubio Castillonensium domus apud Medulos, Cypriorum regum ex serie Lusignianorum, generosa propago. Cui etiam nouis federibus addicti cum Terminensibus Bellogardii duces, summi Gallie hippocomi, marescalli, ipsoque patriciatu insignes. Sed is titulus quo magis eminet ingenita tibi nobilitatis apex, regum est in tuos antiquissimus amor, fauor assiduus; quos ut sibi nusquam degeneres, pene hereditariis honoribus auctos, ad ipsius etiam secunde in Gallia dignitatis gradum euexere; eo tamen fortune genio ut uirtuti non secius quam amori indulserint. Quod enim parens, auus et atauus tui Bearnensium ac Nauarre proreges fuerint, prudentie illud singularis. Quod regi a corporis tutela precipuus, eiusque Macherophoris prefectus, pater, fidelitatis notissime; quod denique omnes, utriusque ordinis Conchyliati et S. Spiritus, Milites Torquati, eximie fortudinis insigne fuit. Cuius, ut auite, specimen produnt satis in gentilitio stemmate succisa illa Maurorum capita, que pro symbolo scutoque Ludouicus IX testis oculatus concessit prestantissimo illi equiti De Gondrin, qui singulari apud Syros certamine totidem exstinxerat, circumstantibus utrinque copiis, ipsoque sanctissimo rege. Hec, inquam, archipresul illustrissime, quedam tue nobilitatis decora, que cum aliis ad glorie cumulum suffecerint, uix tue rudimentum fuere.

Tot maiorum ceras, quibus recensendis alii pene toti incumbunt, illustrare maluisti quam lustrare; eo solo lumine delectatus quod emitteres, non quod admitteres. Unde maior tibi ad pietatem impetus, iugisque cura diuinis dotibus mentem informandi. Testis ille litigantium inter se uirtutum felicissimus ardor, que prior tuum pectus impleret, ornaret animum. Tantis uirtutibus tuis, clerus amplissimus; cure, populus; doctrine, cathedra; prudentie, uirga pastoralis; fidei, annulus; auctoritati, infule; crux ad exemplum; sapientie tandem tue, sedes illa debebatur, ut regendo Ecclesie clauo tua manus.

Et hec quidem, archipresul illustrissime, eximia animi tui decora celeberrimo cardinali tui nominis inuidiam fecerunt, ut hic supplicem haberes illius purpuram. Sed quem posteritati sacrabis tuis auspiciis, etiam tibi habebis immortalem gratitudinis iure et obsequii uoto. Ibit liber per omnes orbis prouincias suo nomine securus, sed auctoritate tui prope inflatus, sueque fame, quam habet sincerissimam, tuam addet, in cuius eternitatem pene omnia consentiunt.

Huius muneris, ut glorie  non mediocrem partem familiari atque hereditario fato mihi uideor posse uindicare. Nec enim tui apud nos leuis est cura; nemini sanctior; nemini carior archiepiscopus Senonensis quam monachis Sancti Petri uiui, apud quos, quidquid habetis dignitatis initiatur; quidquid sanctitatis, in nos refunditur. Scis enim antecessorum exemplo hic uigere uestrarum Infularum encenia sedisque natalem; hic emicare uestre lucis auroram; nec nisi clauibus Petri aditum patere in Stephani domum. Sed sanctior adhuc tuorum ad nos regressus, quam egressus illustrior; utque sol quam in ortu maior est in occasu, quos tantum pontifices emisimus, recipimus sanctos; et quibus initiandis, cathedram, ut mos est, aptauimus; redeuntibus ad nos ereximus altaria. Ita est, archipresul illustrissime, quot fere sanctos colitis, quot illustres inter antiquos, numeratis uestre metropolis antistites, propemodum sunt nostri educationis titulo et sacri lycei auctoritate, quia hic litteras et pietatem edocti; monastice interdum professione uite, sedis inauguratione, iure sepulture. Sed magis adhuc erimus tui, quod tam facilis ingenitaque tibi ad amorem propensio sit nobis non impar stimulus ad emulationem affectus in nos et pietatis maiorum, quibus  nulla religiosior domus quam nostra; nulla familiarior, acceptior aut sanctior nulla. Quanta eorum in nos arserit flamma, uel ex cineribus satis coniicies, quibus in quadraginta et amplius tumulos nostra humus assurgit. Sub hisce nobilibus amoris exuuiis auitum ignem fouebis; nec deerunt incentiua dum eternum agnosces in nobis mutuas grati animi, obsequii et reuerentie uices. Cuius equidem apud nos iurate fidei manum hic obsidem damus, non huius tantum operis nuncupatione, sed eo quo se potissimum obligat sacramento,

Illustrissime tue Dominationi, deuotissimus F. HUGO MATHOUD monasterii Sancti Petri uiui, congregationis Sancti Mauri Benedictinus asceta.





SCHOLIASTES AD LECTOREM.

 Dudum est, Beneuole, quod eruditorum uotis fecissem satis, huius Pullini fetus natalem efflagitantium, nisi certus ex amicorum relatione quasdam alias auctoris elucubrationes delitescere in Anglia, unam in Suecia, studuissem prius, oppidoque impensius, nullum non mouere lapidem toto triennio, si uel unam ex illis nancisci possem, qua in iustam uoluminis amplitudinem opus excresceret. Urebat animum rei litterarie bono deditissimum ingens desiderium restituendi Musis Apollinem suum; nec inutiles rebar moras, quamuis ingrate forent plerisque, si saltem prouocarem ad exemplum diligentiam Anglorum, a quibus repulsam passus, id unicum extorquere potui spem, eos operam daturos ne diutius uili silentio apud suos intereat uir apud omnes  immortalitatis laurea coronandus.

Par fuit in Suecos conatus. par etiam uotorum meorum excidium; licet eruditione uiri cl. ualesii fratres, quorum humanitati plura debeo, non semel sollicitauerint apud illam gentem sibi notissimos, ut ms. codicem, qui Roberti nostri sermones continet  inuitis olim dominis, nempe Floriacensibus cenobitis, ereptum cum pluribus aliis, remitti curarent.

Isthec obiter commemorata uolui, ut scires, lector, cur tandiu dilatus operis istius partus; quod iam ab anno millesimo sexcentesimo quinquagesimo primo cum nostris in illud obseruationibus excepisses, nisi tantumdem temporis destinassem  reuocaturus ab exsilio codicem illum precipiti manu mulctatum.

His igitur frustra perfunctus curis, ut aliis prestantissimi ingenii fetibus, nec minus lucem auentibus possem obstetricari; unam solum tibi, lector, offero, at nobilissimam illius studiorum partem, quam secutus ipse sui seculi fatum, Sententias inscripsit. Codicem habuimus ab celeberrima nostra Sancti Remigii Remensis abbatia, optima manu exaratum, et calamo ipsi auctori uel dictanti uel scribenti, ceuo.

Feliciter inciderat in manus unius ex nostris, reuerendi Patris D. Alexii Edouard, lycei apice et eruditionis uarie fama suos inter percelebris; qui ex assidua lectione genium auctoris assecutus, miratusque  liberalem in eo scribendi indolem, ubique operis sparsa uiuide rationis lumina, Sententiarum pondus, iugemque ex SS. Patrum placitis, Augustini potissimum, texturam; doluit inuisos hactenus publice luci tanti sideris radios, quos ut explicaret, iam propria manu codicem exscripserat, cetera dubio procul in finem operis gnauiter impensurus: sed ad sacrum pulpitum Corbeiam euocatus, indeque  Compendium, ubi philosophiam publice summa est cum laude professus, gratissimo sibi munere defungi non potuit.

Urgebant interim huius operis editionem doctissimi quique, Parisiensis presertim Academie, ad quos tanquam ad solares radios Pullum hunc probandum, aquilarum instar, adduxerat noster Lucas Dacherius; quorum precibus parere iussus, rem aggressus sum uiribus meis imparem, et, ni fallor, eorum uotis indignam. Quid tamen cure studiique impenderim, paucis enuntio.

Primo. ueritus in auctore non sponte facili, alioqui Christianissimo, quosdam obices qui incautos possent remorari; et presertim in difficillima questione de ordine assumptionis partium humanitatis,  anime scilicet et corporis, a uerbo diuino, suspicatus eius sententiam prorsus, singularem nec fore tutam apud eos qui uerbo tenus fidei dogmata norunt, nisi facem quis preferret e littore, cunctaque reducerentur ad iuris apices, puta ad sacre Scripture sensum ab Ecclesia aut unanimi Patrum ex professo scribentium consensu firmatum; ad ecumenicorum conciliorum canones; et ad summorum pontificum decreta; que tria funiculum triplicem nectunt, ruptu difficilem: postquam plures sincerissime fame theologos cum eminentissime, domus, tum regie Nauarre scripto ac uoce conueni, quibus nichil dignum obelo uisum est, eorum tamen ductus consiliis, notas quasdam et obseruationes adieci, quibus que difficilia, explanantur; que obscura,  reuoluuntur; delibantur alia; cetera illustrantur; ubi potissimum sacri fori methodum et praxim Pullus expendit.

Secundo. Sanctorum Ecclesie Patrum auctoritates, et inherentem eorum scitis mentem auctoris nonnunquam produximus in notis, adiectis, eruditionis gratia, dum libuit, plurium aliorum sententiis ad quas etiam potuit intendisse: idque frequentius in gratiam Augustini, cuius doctrine deditissimus uix paginam habet ubi non collimet ad eius dictata. Sed, ne quid fictionis obrepat aut ingrati silentii, multo certe plures pretermisimus, huic diligentie impares et labori; uel quod destinata prius studia, identidem alio reuocarent. Cuius peccati  nobiscum luent penas qui iuuenili calamo operam iniunxere nonnisi uiribus adultis idoneam.

Tertio. Cum id Pullo cedat in cumulum laudis quod prius theologiam euulgauerit, quam scripserit suam Magister Sententiarum; uti preter alios adnotauit P. Iacob a S. Carolo in eiusdem Pulli panegyrica synopsi, opere pretium ideo duximus eiusdem  Petri Sententias ad Pullini textus oras indigitare; et ubi rei momentum exigebat, adhibitis utrinque asteriscis Lectori uelut indicibus quam mutuo conspectu inuicem cohererent hec duo nascentis scholastice theologie sidera; et  uter alteri prior illuxerit.

Quarto. Ex conscripto ab auctore operis prologo certum est plures singulis capitibus appositos fuisse numeros seu notas arithmeticas; totidemque rursus prefixas illis capitum lemmatibus que ipsi Prologo proxime subiacent. uerum desideratas in nostro codice, supplere non licuit ob defectum alterius. Ididem cause est cur in quedam errata, et forte mutila, Lector, incides, preter alios typographie  neuos; quibus mederi facillimum, si presto fuissent alii codices: nec in his sensui nostro standum esse duximus, rati eruditum quemque, ut in aliis sic in istis consultius opem laturum.

Quinto. Hic paucis aperienda fuisset methodus et uia cui Pullus institit hocce toto opere; premittenda etiam Librorum seu singularum partium synopsis. Sed huic posteriori occurrit ipse, delineata in operis fronte cuiusque capitis epigraphe summaria.

Alterum sat digestum habes in obseruationibus, ubi se potissimum dedit occasio leuiter perstringendi primos impetus lasciuientis scholastices tunc temporis uix cunas egresse, quibus licet parcissime concesserit Pullus, etati tamen illi nonnunquam  indulsit, in qua uix credebatur illicitum rationi curiosius introspicere in ipsum fidei sacrum penetrale. Suffecerit monuisse ex dictionum metathesi quam frequentiorem habet, obscurum reddi contextum illius, ut proinde rudioribus serio uisu sit opus dum in illas tricas inciderint.

Nec damnabit opinor, nisi rigidus quispiam Aristarchus, quam non semel ferre pre se uidetur speciem dubitantis sub huius inuolucro uocis fortasse, in rebus quas certo fideque diuina credimus. Hanc enim disputantium laruam germanis ueritatis obtutibus nec infensam nec inuisam ostendimus in notis, quin theologis familiarem peneque necessariam, a quorum proinde Scholis nusquam exsulauit problematica  ratio disputandi: non ut liberum sit pro innata sibi libidine utrique problematis parti assentiri, sed ut ea querendi methodo fidei splendor, que unice placet uberius elucescat. Hoc Pullus, hoc Thomas, aliique schole antistites, sed ille subtilius  iste patenti mendacii fuco sic ueritati suffragium parant. Quare mihi preclare Petrus Pictauiensis noster part. III, cap. 21: Licet  tanta sit certitudo fidei, tamen licet nobis dubitare de articulis fidei, et inquirere et disputare. Non dico quod dubitemus an ueri sint articuli fidei, sed de modo, etc.

Quod ad nostras in Pullum obseruationes attinet, nichil te monitum lectorem uelim, nisi quod promiscuo librorum apparatu usus, antiquioris presertim editionis, que quandoque discrepat a recentiori tam librorum lemmatibus quam diuisione capitum, tibi forte moras aut nauseam pariturus sim, uel  male fidei suspicionem, cum illius experimentum facturus eris, nisi occurrerem hoc geste rei breui signaculo. Ad illam uariantium codicum tumultuariam congeriem me adegit uacuum illa suppellectili monasterium Senonense in quo ultra  integrum annum huic fouendo Pullo incubui; ut proinde extraneis libris mihi fuerit opus, et antique, ut dixi, lectionis; nisi quos apertissima manu suppeditauit illustrissimus ac reuerendissimus D. Ludouicus Henricus de Gondrin, archipresul Senonensis, plurimis a me titulis commendandus, sed post insitas uigilantissimo pastori dotes, pari cum nobilitate munificentia notissimus.

Sed ut alios, per quos profecerim, lector, non nescias; preter iam a me memoratos in obseruationibus, DD. de Sainte-Beuue, et Ioannem de Launoy, qui cecutienti lucem pluribus affuderunt; in partem etiam laudis ut oneris succedent doctissimi uiri D. Carolus de Hanniques de Beniamin, archidiaconus Stampensis in Ecclesia Senonensi, nec non  eiusdem ill. D., archiepiscopi uicarius generalis, et officialis; D. Pereyret, regie Nauarre prefectus; et R. P. Hilarion Le Febure, meus in theologia magister: quorum litteris aut presenti eruditione refectus, plura sum ausus quam que sponderet animus. At, ne recensionis ordo displiceat, nullum me tenuisse sincerissimus profiteor.

Ab hac gratiarum serie discretum uolo, cui certe potissimam totius elucubrationis partem, Lector debes, R. P. D. Lucam Dacherium, monasterii S. Germani a Pratis bibliothecarium, cuius ope, hortatu, priuatis et publicis pro me studiis, et crebra litterarum ac schedularum transmissione, que nullus poteram, hic utcunque confecta uides. Sed   me Senonis pertinaciter commorante, prelo currenti preses adfuit, et benignissima manu corrector; quamuis egra semper ualetudine, et melioribus Musis  detentus, uix tanto muneri potuisset esse satis, nisi tibi studuisset mihique. uale.


E Monasterio S. Petri uiui Senonensis. Idibus Maii MDCLu.





SCRIPTORUM QUORUMDAM TESTIMONIA, QUIBUS DE ROBERTO PULLO ET SCRIPTIS EIUS PAUCA DECLARANTUR.

 uarie nominatum Pullum legimus apud auctores. Quidam enim, ut Guilielmus a S. Theodorico familiaris sancti Bernardi, et Pulli synchronus, ac Ioannes prior Hagustaldensis, Pullanum eum nominant. Alii Pulleinum, Pulleinium, Polenium, scribunt, ut Ioannes Pithseus; Baleus et Gesnerus Polenum, Pollen, Pulcy, Pully. Ciaconius Pullenum, alias Pully, et etiam Bullenum, cum Claudio Hemereo lib. De Acad. Parisiensi, cap. 5, pag. 41. Sed mendose, sicut et apud Franc. Ambesium in Apologia pro Petro Abelardo sub finem, ubi legitur Robertus Polonus, pro Polenus. Bernardus uero Pullum uocat; uelut et codex noster optima manu exaratus, et quem ipsi Pullo ceuum credimus, in cuius fronte distinctissime legitur, Incipit Prologus Sententiarum magistri ROBERTI PULLI. Post quem, Incipiunt Sententie MAGISTRI ROBERTI PULLI S. Romane Ecclesie cardinalis et cancellarii. A quo non discrepant auctores Angli Baleus et Gesnerus, qui  Pully scribunt.

In Gallia Christiana Claudii Robert nominatur alter Robertus Pullus LIII Rothomagensis archiepiscopus, qui anno Christi 1208 creatus est archiepiscopus, et obiit 1221, uulgo Robert Poullain. Et tomo II Histor. Iacobi Thuani lib. XXIX, pag. 88 fit mentio alterius Roberti Pulli. In indice item Thuano Robertus Pullus, Poulain, qui uiuebat superiori seculo, anno uidelicet 1562. Num propinquitate sanguinis Robertum nostrum contigerint, sit penes alios coniectura.



Ex sancto Bernardo abbate Clareuallensi in epistola ducentesima quinta, ad episcopum Roffensem.

Non inanis ille glorie titulus dignum fuisse Pullum laudibus Bernardi, cui soli illi acceptissimi erant qui uirtutis aut probatissime doctrine merito et apice eminerent. Epistolam illam, quia solum spectat auctorem, et sanam illius doctrinam non mediocriter commendat, hic integram exhibemus.  Causa autem Bernardo scribendi ad episcopum Roffensem Pulli diecesanum ea erat, ne uirum de litteris et academia Parisiensi meritissimum, in eaque futurum adhuc utilem, tam cito reuerti cogeret in Angliam.

Ita se habet Epistola:

»Dure scribitis non merenti. Quid peccaui? Si monui magistrum Robertum Pullum aliquantum tempus facere Parisiis ob sanam doctrinam que apud illum esse dignoscitur, id putaui necessarium, et adhuc puto. Si rogaui sublimitatem uestram ut permitteretis, etiam nunc idipsum rogarem, nisi eam de priori prece indignatam sensissem. Si dixi hominem fultum gratia amicorum, quorum in curia non minima auctoritas est, id dixi quod uobis formidaui et adhuc formido. Nam quod post appellationem factam, extendistis manum  ad res appellantis, nec laudaui nec laudo. uerumtamen uoluntati uestre in aliquo contradicere nec  consului ei nec consulo. De cetero uestri sumus coronam uestram suscipere et colere semper digna et debita ueneratione parati. Huius testimonio conscientie  audemus adhuc ad uos  ut magister Robertus cum integritate gratie uestre per aliquantum tempus possit Parisiis demorari. Retribuat uobis Dominus in uitam eternam quod uiscera nostra refouistis, filios nostros loquor quos misimus in Hyberniam.«

Ceterum huius auctoritate epistole certa redditur et indubitata fides nostri codicis in quo pariter auctor uocatur Robertus Pullus, licet alii scriptores cognomen tantisper inflectant, ut iam ostendimus.



Ex tractatu Guilielmi a S. Theodorico contra Gilbertum Porretanum, De relationibus diuinis, in fine.

»Ut ad hec specialiter capitula, que in manibus sunt, reuertamur; nunquid non audientibus hec tam noua dogmata considerandum fuerat, quantos sapientes et litteratos uiros non longe ante hec tempora habuisset Ecclesia sane opinionis et doctrine, qui manifeste contraria senserant et docuerant?  Dico autem insignes illos Laudunenses Anselmum et Radulphum; magistrum etiam Albericum Rhemensem, prius Bituricensem archiepiscopum; et fidelissimum diuini uerbi tractatorem Hugonem de S. uictore, sed et Robertum Pullanum, apostolice sedis cancellarium, ceterosque quamplures quorum aut presentia adhuc, aut memoria recens in benedictione est. Quorum communis exstat sententia, quidquid est in Deo, Deum esse. Hinc magister Radulphus Laudunensis quadam scriptura sua sic ait [per illa nomina Pater, et Filius, et Spiritus sanctus, nullas intelligimus poni proprietates  que sint aliud quam ipse persone, etc.]«

Hocce Guillelmi a S. Theodorico testimonium indicio ac beneuolentie debeo doctissimi Philippi Labbe, societatis Iesu presbyteri.



Ex Historia Simeonis Dunelmensis, continuata a Ioanne priore Hagustaldensi, ad annum Christi 1147  .


»Preeminuit his diebus in clero Romano Robertus Pullanus, cancellarius apostolice sedis, in omni sapientia et doctrina experientissimus; Britannia oriundus; ab ineunte etate philosophie deditus; eiusque obtentu episcopalem honorem ab Henrico rege oblatum respuens, uictum et uestitum habens his contentus fuit.« Scribebat iste Ioannes sub Henrico II, Anglie rege, nec diu post Pulli etatem.



Ex Pithseo De illustribus Anglie scriptoribus in etate duodecima.

»Robertus Pulleinius seu Pulleinus in Anglia natus, et ibidem usque ad iuuentutem educatus. Postea fugiens ciuiles qui fuerunt sub rege Stephano tumultus, ut ex Bostono Buriensi colligi potest, studiorum causa Galliam petiit, et Parisiis  multo tempore strenuam operam litteris dedit: omnesque scientias tum sacras tum profanas, tum diuinas tum humanas et didicit et ex parte docuit.  Erat enim ad bonas litteras non solum discendas, sed etiam docendas, et omni ratione promouendas quodammodo factus, et a natura comparatus. Cum itaque ad singularem doctrinam accessisset etatis maturitas, iudicii firmitas, et patrie iuuande zelus, iam sacerdos ordinatus, demum ad suos reuersus est. Et contemplatus miseram academiarum faciem bellis domesticis deformatam, statim commiseratione motus, Oxoniensem Academiam iam pene collapsam, denuo erigere et Musis restituere deliberauit. Ipse ibi scholas aperuit, optimas scientias gratis docuit; auditores et discipulos, professores et magistros ex aliis regni partibus illuc euocauit, ex quibus non paucos suis sumptibus aluit: alios omnibus humanitatis officiis sibi et Musis obstrinxit. Ipseque interea multa docere, dictare, scribere perseuerauit.

»Quibus suis actionibus plane generosis magnam famam acquisiuit, que usque ad curiam Romanam  et ipsius summi pontificis aures peruenit. Romam igitur uocatus creatus est S. R. Ecclesie cardinalis et cancellarius. At ne tum quidem a studiis cessauit, sed multa scripsit: Hoc enim testimonium illi perhibet Ioannes Rossus in libro de Academiis: et non dissimilia scribit Ioannes Lelandus.

»Ex scriptis autem Pulleinii, saltem hec sequentia monimenta inuenimus.

»Sententie de sancta Trinitate lib. uIII  . Ut in hoc uolumine lectori facile, etc. Exstat ms. in priuata bibliotheca Gualteri Copi.

»In Apocalypsin Ioan. lib. I  . Sopitam plerumque concupiscent.

»Super aliquot Psalmos. lib. I.

»De contemptu Mundi. lib. I. Chare Frater, considera, etc.

»Super doctorum dictis. lib. Iu. Hostis humani generis undique.

»Sermonum suorum  lib. I.

»Prelectionum suarum lib. I et alios multos.

 »Floruit anno post aduentum Messie 1146. Stephano et Mathilde hostiliter de regno Anglie contendentibus.« Hec Pithseus.

In Prolegomenis uero seu proscenio operis, in cap. 2 de antiquitate Academie Oxoniensis pag. 28 et 29, scribit idem Pithseus que sequuntur:

»Porro post annos non adeo multos, primum Dani milites, deinde rex ipse Haraldus, cognomento Leuipes, ita in ciuitatem Oxoniensem ferro flammisque seuierunt, ut usque ad regem Guilielmum primum et Normannorum aduentum, quasi desolata manserit. Sed tum saltem reflorescere cepit. Nam circa annum Domini 1070 constat Ingulphum doctissimum monachum ibi floruisse. Item Stephani regis tempore licet alioqui calamitoso, studia quasi de nouo reuixerunt, et paulatim ad pristinum florem uenerunt, industria maxime Roberti Polenii, qui multos tum discipulos et auditores, tum etiam magistros et professores eo uocauit,  ibi aluit, ipse denique docuit, nullique pepercit labori uel sumptui ut rem litterariam ibi pene collapsam restitueret. Postea non mediocriter pium hoc opus promouit rex Henricus II et post eum filius eius Richardus in eadem ciuitate natus. Atque ita Polenii conatus felicem sortitus est effectum.«

Hec iterum Pithseus, qui rursus eiusdem Roberti Pulli meminit in Indice illustrium Anglie Scriptorum qui fuerunt de ordine cardinalitio, numero 29: Robertus Pulleinus S. R. Ecclesie cardinalis Oxoniensis, etc., 1146.



In Bibliotheca Gesneri ex Baleo.

»Robertus Polenus, alias Pully, cardinalis Anglus,  edidit sententias quasdam, libros uIII. De contemptu mundi lib. I. In Apocalypsin Ioan. lib. I. Super Psalmos aliquot lib. I. Super doctorum dictis lib. Iu. Opus suorum sermonum lib. I. Prelectiones aliquot lib. I. uixit anno 1146.

In Indice auctorum qui in Apocalypsin scripserunt ponitur apud Baleum, inter sacerdotes non regulares Robertus Pully, Anglus.



Ex Onuphrio Panuino.

Anno Domini 1134, pontificatus Innocentii pape II quinto, mense Decembri, secunda creatione scribit sex factos esse cardinales, quartum uero ordine Robertum, quem factum postea cancellarium dicit.

Robertus presbyter cardinalis titulo S . . . . . . . post cancellarius, defuncto uIII Cal. Octobris anno 1143 Rome Innocentio PP. conuenere XXXI cardinales qui Celestinum II pontificem appellarunt . Quo e uiuis sublato post menses quinque et dies XIII anno 1143 eligitur a XL cardinalibus Lucius PP. II; quos inter iste Robertus censetur, poniturque hoc anno cancellarium egisse. Subtracto Lucio II successit Eugenius III anno 1145, 3. Cal. Martii et inter electores reponitur Robertus, uocaturque archipresbyter et cancellarius ad annum Eugenii tertium qui est Christi annus 1147.

Ex quibus apparet Robertum Pullum per duodecim annos uel circiter, cardinalis munere functum. Non autem renuntiatum esse cardinalem anno tantum 1144, ut scripsit quidam nuperus, alioqui doctissimus; cuius opus insigne De penitentia dum prelo supponeretur hoc anno, mihi raptim ostensum est ab eodem auctore.



Ex Ciaconio.

»Robertus Pullenus , alias Pully, Anglus, presbyter cardinalis t . . . . . . . uir in  omni genere litterarum instructissimus, eruditione uaria et rerum diuinarum scientia plurimum ualuit. Multis nominibus magnam gloriam tum hoc precipue consecutus, quod euersis olim ab Haraldo, Anglorum rege, Oxoniensis gymnasii scholis, pro iis restituendis strenue laborauit: et Parisiis in Angliam rediens, ex omni regni parte studiosos illuc conuocauit; ubi omnis generis scientias proponens optimarum artium disciplinas gratis docuit, et in scientiis promouendis cuncta humanitatis officia exhibuit. Multa opuscula pro litterarum instauratione scripsit, quibus nomen suum late ibique uulgauit. Ab Innocentio II ad Urbem uocatus, ab eius successore Celestino cardinalis, et a Lucio II cancellarius apostol. sedis institutus, obiit sub Eugenio III, de litterarum studiis optime meritus: scripsit, etc.« Ut apud Pithseum, sed non sine mendis apud Ciaconium.



Ex Claudio Hemereo in libro De Academia Parisiensi, cap. 5, pag. 41.


»Non obstitere tamen iura prerogatiueque Ecclesie Parisiensis, quin alios eruditos sibi collegas Canonici plerosque aliquando asciuerint in eadem arena gloriosissime certaturos; quales extitere Anselmus Laudunensis, Roscelinus qui fuit canonicus Turonensis, Gilbertus Porretanus, Petrus Abailardus, Fulco Diogillensis, Robertus Bullenus, etc.«

Eiusdem meminit preclaro encomio Ludouicus Castaneus Rupipozeus episcopus Pictauiensis in suo Nomenclatore cardinalium; et illius operum Indicem texit.

Auberius etiam in Historia generali cardinalium,  Gallice edita an. 1642, huius Roberti elogium habet nulla in re diuersum ab illo Pithsei supra relato, nisi quod ex Goduuino Landauensi illi titulum S. Eusebii assignat, obitumque eius ponit ad annum 1150, sed non bene stabili coniectura, cui ideo non adheret. Scribit insuper eum publici magisterii laurea donatum fuisse Parisiis, ubi diu docuit; et anno 1134 ad secunde dignitatis infulas assumptum.

In pluribus monasteriis Benedictini ordinis habentur originalia bullarum quarumdam quibus ipse Robertus Pullus cancellarius datam apposuit. Ut in abbatia S. Germani Parisiensis, cuius iura, priuilegia et immunitates approbans et confirmans Eugenius III bullatas litteras dedit sic a nostro subscriptas: Datum Lateranni per manum Roberti S. Romane Ecclesie card. et cancellarii, uI Id. Ian., indict. uIII, Incarnat. Dominice anno 1145, pontificatus uero domini Eugenii III pape anno primo. In  monasteriis item Cluniacen. Floriacensi, S. Remigii Remensis, et in cartulariis Maioris Monasterii prope Turones, B. Marie Rotunde foris muros Antissiodorenses, et Bituricensi similes legimus subscriptiones ab eodem Roberto factas, sed omnes intra annos sedis Eugenii III.

His omnibus subiiciam, gratitudinis ergo, preclarum Pulli elogium, quod amica manu transmisit ad nos illius auctor R. P. Ludouicus Iacob a S. Carolo, Cabilonensis Carmelita, iisdem, ut sequitur, conceptum uerbis.



Elogium Roberti Pulleinii S. R. E. cardinalis e Bibliotheca cardinalitia, ms. R. P. Ludouici Iacob a S. Carolo Cabilonensis Carmelite consiliarii et eleemosynarii regii, nec non bibliothece eminentissimi cardinalis Retzii archiepiscopi Parisiensis prefecti desumptum.

»Robertus Pulleinius uel Pulleinus, uulgo Pollen, seu Pulley, aut Pulcy, et nonnunquam Bullen, natione  Anglus, in alma Facultate theologica Parisiensi toto orbe celeberrima publicus professor; deinde in Angliam reuersus Oxoniensem academiam  iam pene collapsam denuo erigere, et Musis iterum restituere deliberauit. Ipse ibi scholas aperuit, optimas scientias gratis docuit, auditores et discipulos, professores et magistros ex aliis regni partibus illuc euocauit; ex quibus non paucos suis sumptibus aluit, alios omnibus humanitatis officiis sibi et Musis obstrinxit. Cum iste prestantissimus doctor esset litterarum et litteratorum fautor et Mecenas munificentissimus, multa publice docuit et dictauit, nec non priuatim ad eternam eius memoriam et reipublice litterarie utilitatem scripsit. Hunc ob eius summas ingenii et nature dotes, eximium animi candorem, singularem morum probitatem et exquisitam scientiarum cognitionem, Henricus I Anglorum rex maxime dilexit; cuius commendatione S. R. E. presbyter cardinalis tituli S. Eusebii ab  Innocentio II Romano pontifice anno Christi 1134, mense Decembri Rome,  pisis creatus; postea cancellarius apostolicus a Lucio II ordinatus. uir longe doctissimus, sacrarum Scripturarum Interpres excellentissimus, Theologus sublimis, qui ante Petrum Lombardum Sententiarum Magistrum, ac episcopum Parisiensem theologorum facile principem, Theologiam scripsit. Concionator etiam suo euo magnus extitit. Tanquam Musarum decus et delicium scripsit.

»In Psalmos aliquot lib. I.

»In S. Ioannis Apocalypsin lib. I. Incipit: Sopitam plerumque concupiscentiam.

»Sententias de S. Trinitate lib. uIII. Incipiunt, Ut in hoc uolumine lectori facile, etc. Exstant mss. Anglie in bibliotheca priuata Gualteri Copi, ut indicat Thomas Iames in sua Ecloga Oxonio Cantabrigiensi Londini 1600, in 4 edita. uidi Parisiis in amplissima bibliotheca Patrum Benedictinorum regalis  monasterii S. Germani de Pratis in folio, beneficio R. P. D. Luce Dachery eiusdem monasterii Bibliothecarii eruditissimi. Hoc egregium opus auide ab omnibus Musarum cultoribus exspectatur.

»Super doctorum dictis libros Iu. Incipit. Hostis humani generis.

»De contemptu Mundi lib. I. Incip. Chare frater, considera, etc.

»Prelectionum suarum lib. I.

»Sermonum lib. I. In bibliotheca illustrissimi uiri Alexandri Petauii Pauli, filii senatoris Parisiensis, reperiuntur mss. Sermones eiusdem cardinalis Pulleinii De communi sanctorum, num. 1434, et in Puteana. Eiusdem etiam opusculum ibidem habetur ms.  num. 1223.

»Et alia nonnulla.

»Ex hac uita migrauit circa annum Incarnationis Dominice 1150, sub Eugenio III pontifice maximo.

 »De Roberti Pulleinii meritis et scriptis, Onuphrius Panuinus Augustinianus, in Innocentio II. Alphonsus Ciaconus Dominicanus, ibid. Bostonus Buriensis, Anglus, Benedictinus in Catalogo Scriptorum Ecclesie. Ioannes Lelandus De scriptoribus Anglie. Ioannes Baleus, ibid. Franciscus Goduuinus episcopus Laudauensis De cardinalibus Anglie; Ioannes Rossus Anglus, De Academiis Britannicis. Iacobus Middendorpius De academiis uniuersi orbis. Iosias Simlerus in Epitome Bibliothece Gesneriane. Antonius Posseuinus Mantuanus S. I. in Apparatu sacro. Henricus Ludouicus Castaneus Rupipozeus episcopus Pictauiensis in Nomenclatore cardinalium. Franciscus Maria Turrigius, De eminentissimis cardinalibus Scriptoribus. Fabianus Iustinianus presbyter congregationis oratorii Rome, postea episcopus Adiacensis in Corsica, lib. III De sacra Scriptura. Antonius Aubery Parisinus tom. I Historie generalis cardinalium. Angelus Manrique, Burgensis, ordinis Cisterciensis, episcopus Pacis Auguste in Hispania  tom. II Annalium Cisterciensium anno 1446, cap. 3, num. 12. Gabriel Naudeus Parisinus in Additionibus ad Historiam Ludouici XI, Francorum regis, pag. 162. Petrus Angelus Spera Romaricanus l. III De nobilitate professorum grammatice et humanitatis utriusque lingue. Hec Ludouicus Iacob.

Sed omnium quos supra commemorauimus, nullus mea sententia uidetur certiora suppeditare et uberius, quam quidam scriptor Anglus, Benedictini ordinis alumnus, scientiarum fama apud suos celeberrimus  cuius epistolam ad nos pariter transmissam, uice coronidis adteximus.

»Ut particularius ad uestra quesita respondeam, dico.

»1. Roberti istius cognomen plurimum uariat apud auctores: ut enim de Latina nominis declinatione nichil dicam, ipsum uernaculum nomen multipliciter effertur: nunc Pollen, nunc Pullen, nunc  Pulley, nunc Pulcy, nunc Pudsy siue de Puteaco, quorum nominum pleraque etiam ad hec tempora apud nos perdurant in familiis non ignobilibus, nec penitus interciderunt. Quod si Goduuino assentimur, qui etiam Bollenum eum appellatum uoluit, erit in nomine non nobilitas tantum, sed insuper maiestas, et regnum aliquid.

»2. Anglum eum fuisse Goduuinus, etiam cum pertinacia, asserit, tam patria quam genere, quasi expresse pugnandum putaret ne suspicarentur homines eum ad nos uenisse ex Galliis, unde illo tempore Northmanni recenter uictores, multos litteris et probitate prestantes uiros traducebant in Angliam.

»3. Patrimonium ei fuisse lautum et amplum uel inde colligas, quod post accisas Normannorum predationibus et bellis Anglorum opes, sufficiebat tamen Poleno unde coniunctis cum rege operis et facultatibus, Studium Oxoniense restauraret, et se uirosque eruditos, quos sibi ad illud opus in auxilium  asciuerat, aleret. Nec dubium quin patrimonium hoc ei a parentibus uenerit; ipse enim Christiane philosophie deditus non alia conquirebat bona quam quibus animus excoleretur.

»4. Omnibus qui de eo scribunt, conuenit domi in patria prime litterature fundamenta posuisse; deinde peregrinatum in Gallias Parisiis melioribus magistris operam dedisse; ac demum in patriam reuersum Oxonii ludum aperuisse, et Henrici primi  fauore et gratia usum instaurasse Academiam que ibidem penitus collapsa fuerat.

»5. Hariolatio itaque est, non ex uero dictum, quod quidam nostratium fingunt, Pullenum spontaneo exsilio patriam mutasse sub Stephano rege bella fugientem; ac tunc demum pacatis rebus, Oxonii docere cepisse cum a Parisiensi peregrinatione rediisset. uerius est reditum ei fuisse in patriam  et ad Academiam Oxoniensem sub Henrico primo. Nam qui Henrici I beneficia, et Pulleni labores in restauranda academia Oxoniensi diuulserit, et in diuersa tempora coniecerit, difficile ei erit Historias et tempora conciliare.

»6. Henrici ergo I auspiciis, et Roberti Polleni maxime industria Oxonii reflorere ceperunt studia circa annum Domini 1129, renuitque Pullenus Oxonii cathedram per decennium et ultra: postea ab Innocentio II Romam accersitus, a Celestino eius  successore  cardinalis creatus tituli S. Eusebii anno 1144 ac demum per Lucium II cancellarius S. Romane Ecclesie constitutus. Erat quippe Pullenus omni quidem litteratura instructissimus, ea uero in primis que in interpretandis Patrum et pontificum scitis uersatur. Nec solertiam eius in rebus agendis impediebant speculationes theorice. Unde merito quidam suspicantur ab illo concepta Innocentii II et Eugenii III responsa de rebus sacris.

»7. Discessit Pullenus e uita plenus dierum et honorum, quibus eum cumulauerant, domi quidem Henricus rex, Rome uero pontifices summi Innocentius II, Celestinus II, Lucius II et Eugenius III.

»8. Hic omnium primus fuit ex Anglia Romane Ecclesie cardinalis; nisi forte Ulricum quemdam ei pretuleris. Sed de Pulleno res certa est, de Ulrico dubia.

»9. Oxonii ad nostra usque tempora celebratur Pulleni memoria non annuis tantum et solemnibus  scholarium panegyricis, sed testimoniis etiam multo grauioribus. Et certe qui Oxoniensis studii natales qui paulo magis formati sunt, ultra uel supra Robertum Pullenum efferunt et depredicant, ne illi uix fabulas effugiunt.

»10. Scripta ab eo per Baleum et Pithseum seculo XII in Pulleno, et a Nomenclatore cardinalium sub Celestino II, pagina 15, enumerantur ista, etc.,« ut supra. Hec ille.





ROBERTI PULLI S. R. E. CARDINALIS ET CANCELLARII SENTENTIARUM LIBRI OCTO.




1 INCIPIT PROLOGUS.

Ut in hoc uolumine lectori facile quod quesierit occurrat, he premittuntur, distinctiones, in quibus summatim prelibantur, que in sequentibus latius tractantur. Liber autem iste in uIII partes est diuisus, quarum totidem sunt he prenotationes: singule uero partes in capitula sunt decise. His autem distinctionibus numeri crebro inseruntur, qui postea singulis capitulis prenotati inueniuntur ut sic euidenter comperiatur, quis hic locus sequentibus competat tractatibus.



INCIPIUNT PRAENOTATIONES PRIMAE PARTIS.

 CAP. I. In prima parte ostenditur Deum esse, et initium subsistendi non habere: non esse contrariorum susceptibilem, et per se, non per aliud existentem.

CAP. II. Ibidem etiam interseritur contra idololatrie cecitatem; que et quanta sequerentur inconuenientia, si dii plures essent, et sic tantum unum Deum esse euincitur.

 CAP. III. Tres esse personas subiungitur: quod diligenter inuestigatur et subtiliter; et proprietates pertinere ad substantiam, sed non efficere personam. Nulli quoque forme Deum esse coniunctum: et cur in unitate tres personas tantum fateamur. Et de Deitatis incomprehensibilitate. De uera Christi diuinitate et humanitate. De Spiritus sancti ab utroque processione. Et de scientia, et reuelatione,  et cognitione fidei. Et personas proprietatibus non esse affectas. Et que sunt proprietates. Et qualem Pater Filium genuerit, ab eo alium, non aliud.

CAP. Iu. Ibidem etiam demonstratur Deum accidentibus non esse subiectum, uel qualitatibus, uel relationibus, et huiusmodi: 2 Et sapientiam, bonitatem et huiusmodi, in Deo non esse aliud quam Deum.

CAP. u. Deinde autem ostenditur quid designamus cum Deum, iustum, omnipotentem, et similia enuntiamus: et quod diuinam essentiam uarie intelligimus, et de ea loquimur: et de his que Trinitatem in personis distinguunt; et quid sint proprietates personas distinguentes; et quid sint forme; et de unitate Trinitatis; et quot conficiantur proprietates;  et quid notent hec tria uocabula Pater, Filius et Spiritus sanctus: et quid persona; et de operatione Trinitatis in tribus personis, et qualiter cetere res ab aliis differant.

CAP. uI. His autem continuatur duas esse processiones; et quid sit Filii, et quid Spiritus sancti processio: et quod aliquid attributum personis, aut absque differentia eis inest omnibus commune, aut differenter. Ut persona, tribus; processio et principium, duabus: et quomodo creaturarum et ad inuicem, Trinitas dicatur principium; et principium et procedens ad se referri: et Patrem quedam sibi propria habere, sicut communia.

CAP. uII. Deinde uero dicitur Patrem, Filium et Spiritum sanctum; Filium autem, tantum Spiritum  sanctum mittere; et sic Filium mittentem et missum suscipere; et ut circa principium et processum, ita et in missione se habere. Et quid sit Filium et Spiritum sanctum missos esse. Quid item Patrem; Utrumque; Filium, alterum misisse. Quid item quod Pater, quid quod Spiritus sanctus dicitur misisse.

CAP. uIII. Additur autem Patrem esse alium quam Filium, non aliud, et similia. Quidquid enim est Pater in Deitatis unitate, non persone proprietate, hoc et Filius est: genus siquidem masculinum insinuat distinctionem persone; neutrum uero, unitatem substantie. Et quod licet tres fecerint mnndum, non tamen esse dicendum esse tres factores,  et similia.

CAP. IX. De cetero autem adiicitur Deum in nullo loco diuisum uel coarctatum, ubique esse totum, non solum potentialiter, sed etiam essentialiter.

CAP. X. Similiter animam in suo mundo, scilicet corpore, ubique esse totam, diligenter probatur; et quod careat partibus, que corpus dum uiuit, semper comitatur.

CAP. XI. Supradictis adiicitur quod Deus nichil eorum odit que fecit, et qualiter omnes diligat; et quod eius dilectio non uariatur, et quod supra dicta exposita non obuiant huic: Odisti omnes qui operantur iniquitatem; et Deum malos, et ipsos eum odio habere. Et qualiter malos, bonos futuros diligit; et unde sit quod quosdam a malitia eripit,  quosdam non. Et quid fieret de malo quem diligit, si malus moreretur; et utrum bonum futurum malum, odio habeat. Et quod damnandum etiam antequam esset oderit; et quod prescit, preuult, et perdendum dum bonus est, amat: non e contra, iniquum semper odit.

CAP. XII. Subsequitur autem de ira et de furore Dei; et quid sint disseritur. Quomodo etiam iudicat et miseretur, odit et diligit. De uoluntate eius eterna. Utrum uelit mala fieri, et an ea sibi placeant. et qui faciunt ea? Et si peccatorem quem nolit conuerti, uelit non conuerti; et que uelit et que nolit: et si uoluit Christum occidi, et an uoluit ut quis eum occideret; et quod uult hominem posse malum.

CAP. XIII. Deinde contenditur damnandum dum  bene uiuit, salute esse dignum. Econtra, saluandum, si in peccatis moreretur, morti addictum. Et utrum Deus malum diligat, 3 cum ei malum infligat? Et quod iuxta illud: Uniuerse uie Domini misericordia et ueritas, cum saluandis et damnandis agat. Queritur etiam quomodo iuxta opera reddantur bona futura?

CAP. XIu. Annectitur his, nos esse constitutos hic inter celum et infernum, ubi meremur in celum ascendere, uel in infernum descendere. Et que merita et que sint premia: et quod huius uite est actio, alterius cogitatio. Et cur paruulus damnationi deputetur? Et cur hos saluat; illos damnat? et quod aliquando tantum iustitiam, aliquando tantum misericordiam sequitur. Et quod eius uoluntas et actio sit eadem. Et quos Deus odit, homo diligere non debet; dum  tamen latet eius uoluntas, sequenda est caritas. Et quod non credentes damnabantur et quod audientes huic: Deus uult omnem hominem saluum fieri, non obuiamus.

CAP. Xu. Subditur autem premissis Deum omnipotentem esse, et qualiter omnia scit et prescit; cuius sapientia ut augmenti, est nescia principii. Et quod necessario contingit quidquid prescit. Et utrum prouidentia et potestas sint equales et uoluntas? Et utrum aliter posset res prouidisse? Et an ita necessario eueniant? Et que tunc eius iustitia uel gratia, diligenter queritur? Et an plura possit quam uelit?

CAP. XuI. De cetero autem subscribitur Deum  potuisse aliud prouidisse, sicut constat aliud potuisse. Et quod eius prouidentia ut initio, fine carebit; et eius prenotio et dispositio ex quo prescitum euenerit, desinunt sic uocari, non tamen quod sunt, esse desinunt. Et quid sit notio et dispositio: et quod eius scientia stabilis instabilia comprehendit, cui preterita et futura qualiter sunt presentia, diligenter disquiritur. Et quod mala tantum uidet, bona uero et scit; sed cum faciente facit, nec tamen cogit. Et utrum simul contraria possit prouidere? Et quod non possit facere in quolibet presenti, quod ad illud non attinet. Et quod de potentia Dei timide est disputandum. Et quod principie et fine caret. Queritur etiam quomodo uoluntas prouidentie sit causa?



INCIPIUNT PRAENOTATIONES SECUNDAE PARTIS.


 CAP. I. In secunda parte monstratur Deum, mundum quando uoluit condidisse; et quod prius et plures, si uellet, posset fecisse. Et cur unum tantum, et cuius causa eum fecerit? Et quomodo iuxta Moysen sex diebus; quomodo iuxta aliam Scripturam: Qui uiuit in eternum creauit omnia simul. Quod, ut ostendatur euidenter, inuestigatur diligenter. Et quomodo Deus die septima quieuit ab omni, non quidem opere, sed rerum nouitate.

CAP. II. Subsequenter etiam dicitur, quorum terra et quorum celum est, et erit. Et quando angelum Deus creauit. Et quod Moyses simul dicere non potuit, qualiter Deus simul operatus. Et cur celum firmamentum appelletur. Queritur quoque utrum celum sit uolubile necne? et si est, utrum  superius sit stabile? ubi sancti quiescant, iuxta illud: Ascendens super omnes celos. Et utrum celum sit corporale, an spirituale? Si corporale, quomodo spiritibus; si spiritale, quomodo corporee nature sit conueniens habitatio? Et si est corporeum, eadem ratione et infernus; et sicut celum sursum, sic et infernum deorsum credendum est.

4 CAP. III. Manifestatur autem postea, angeli quales sunt conditi, et quandiu pro hominibus Deo sint deseruituri, et quando cessabit potestas, et cur sit inuenta?

CAP. Iu. Annectitur uero predictis quanta angelis sit data libertas. Quibus etiam sit necesse, ut sit libertas arbitrii, et qui ea careant. Et quomodo primus homo arbitrio floruit, et defloruit; et quod  ipsum est depressum, non exstinctum; et qualiter operetur diuina fauente gratia; et quando homo bonus conditus consummabitur. Et cur angelus errans non meruit reuocari ut homo? Et quod posse errare bonum quidem est; et cur bonus meruit confirmari?

CAP. u. Queritur autem, post premissa, que sit confirmatio, queue conuersio: dicitur etiam quis locus credentibus, et quis Deum uidentibus deputatur; et que maxime mentem impediant. Queritur etiam utrum Spiritus conditi, statim Deum cognouerint; et si casum prescierint quomodo uitam eternam amiserint? Dicitur etiam de cruciatibus hominum post iudicium, et quomodo interim sint in hoc ere. Et quod fidem unde mererentur  acceperunt Et quomodo boni persistentes, fidem mutauerint; et quod casu malorum profecerint, et quales a Deo sint conditi, et unde maculam contraxerint? et quod mox sunt consummati; homo uero adhuc consummandus.

CAP. uI. Continuatur autem supradictis auctoritas Augustini, quod nec angelus post conuersionem, siue consummationem, nec homo post resurrectionem possit peccare. Cui uidetur obuiare Hieronymus, dicens: Solus Deus est in quem peccata non cadunt. Quos non dissentire monstratur. Et quod angeli ante casum a peccato naturaliter remoti,  post longe sunt remotiores, non tamen licet non contingit, peccare posse. Et utrum sicut boni possunt peccare, et sic damnari; similiter mali possunt penitere, et saluari. Et si iuxta Apostolum omnis creatura Dei bona est, quomodo diabolus malus sit. Quod si bonus, subduntur multa que sequerentur inconuenientia.

CAP. uII. De cetero autem adiicitur unde Deus protoplastum, et cur unus unum formauerit. Et quando infunditur Spiritus. Et quomodo semen liquidum per membrorum uarietatem distinguatur. Et quomodo seminarium ut per se existat ab utroque parente separetur. Et quomodo materno conceptui formam et modum ante uitam uis nature dispensat. Et quod corpus morti debetur, anima  uero non; sed in moriente patitur. Et quod tunc anima corpori addatur cum iam sensificatim digne debeat homo nuncupari, necessariis euincitur rationibus et uariis.

CAP. uIII. Queritur etiam unde anima ueniat, et falsis refutatis, ostenditur eius uera origo.

CAP. IX. Dissertur etiam ubi anima sit creata, et falsis amotis, in corpore creari tandem ostenditur; et qualis sit, et unde ei corruptio. Et quomodo bene condita, cum a corpore molestetur ab initio. Et quod anime primorum, non a corporibus, sed ab ipsis corpora esse corrupta.

CAP. X. Subiicitur autem quid sit homo, et primo quorumdam sententia ponitur, quam stare nullatenus posse ostenditur, et quid sit tandem monstratur  euidenter.

CAP. XI. Annectitur etiam que ad animam pertineant, et eorum effectus circa ipsa. Et quod bono uel malo merito remuneratur. Et quod sensus anime et instrumenta 5 sunt corporis, unde et ab illis utraque diuersa recipiunt. Et omnes sensus animam complecti. Et cur dicuntur corporei. Et si sensus animalis non sunt, quomodo sensibile. Et si nec anime, nisi in corpore, quomodo extra potest sentire. Et quid cui tribuatur, cum dicitur animal sensibile.

CAP. XII. Deinde autem ostenditur omnes sensus deseruire rationi, et ipsam omnia procurare, nisi a subditis impediatur. Et ubi est ratio, tantum discretionem esse, quia tantum meremur. Et que  retributione carebunt. Et an exterior uel interior an totus homo discernat. Et quod omnia uitia sunt anime, et cur quedam dicantur carnalia. Et quod merito anima et in se et in corpore cruciatur, et licet ad ipsum non debeat pertinere, ex corpore sibi anima letitiam uel merorem exaggerabit. Et qualis in futuro erit noster status.

CAP. XIII. His subiungitur quando ratio suis cum comitibus anime adueniat. Et quomodo anima pueri sit ad imaginem Dei. Et si rationem habet, cur ea non utitur. Et quod eorum Spiritus brutorum clarescunt prestantiores.

 CAP. XIu. Subditur etiam brutorum Spiritus quando intereant. Quod si non esset, ostenditur que sequerentur inconuenientia.

CAP. Xu. Adiicitur etiam quid sit imaginatio, et in quibus uigeat, et quomodo, et quod brutis, Spiritus presideant

CAP. XuI. Ostenditur etiam quid sit homo per naturam. Et qualis sit conditus primus homo. Et si perseuerasset, quid sibi et suis esset. Et quales de transgressoribus credibile est nasci. Et quod damnatione malorum proficiunt boni. Et quot sint ab errore reducendi. Et unde sit copia cadentium angelorum recompensanda. Et utrum nisi angelus rueret, homo fieret. Et si fieret, utrum damnandus uel saluandus. Et quod future uite status est perfectus.  Et quandiu sanctorum numerus augmentabitur, et quot sancti sint subrogandi. Et quod minor est lapsorum quam persistentium, licet plures sint homines mali quam boni. Et quantus sit beatorum numerus.

CAP. XuII. Subscribitur etiam angelos, si non offendissent, cadentium loca replesse, et quomodo sibi substitutos equipararent. Et quod homines errauerint. Et quod quosdam Deus eripuit. Et ereptos quomodo summe predicte pretulit. Et per culpam Ade hominem creuisse, sicut et boni, malorum lapsu angelorum. Unde non eorum culpa, sed Dei laudabitur misericordia. Et inuectione facta in diabolum, eum sibi tantum nocuisse. Et celestis Hierusalem detrimentum, ad auctoris spectare preconium.

 CAP. XuIII. Dicitur etiam si non peccasset, quomodo homo uiueret. Et quomodo mulier pareret, et conciperet. Et quomodo opera fierent.

CAP. XIX. Describitur etiam paradisus, et quante sit efficacie, et cur homo inde eiectus et quo, et quod fuerit extra creatus. Et cur sit difficilis aditus. et cur flamma uersatilis, cum nullus possit eo uenire nec etiam presumere dicitur.

CAP. XX. Pretaxatis annectitur, qualis in paradiso erat homo a se et a Deo. Et qualis post transgressionem, et quomodo moriturus. Et quod animalis, erat obediendo futurus spiritalis, et a Deo munitum, grauiter deliquisse; non uero resistentes a  Deo debilitatos multum mereri.

CAP. XXI. Queritur etiam nisi per uetitum fructum, utrum aliter libertate posset abuti. 6 Et quod mulier seducta sit potissime. Et, cur tamen mari insultauerit Dominus, dicitur. Et cur grauius peccauerit. Et de crimine interiori et exteriori. Queritur etiam cur solus esus sit interdictus. Et cur tanta pena tali commisso sit inflicta. Queritur etiam an propter solum esum, an etiam propter precedentia mala, mors sit secuta.

CAP. XXII. Postea uero ostenditur uerba comminationis, licet uiro tantum sint dicta, mulierem etiam contingere, totamque familiam. Et cur preuaricationis lignum sicut et uite, medium paradisi locum  obtinet. Disquiritur etiam diligenter quousque hec obedientie abstinentia mandata esset.

CAP. XXIII. Adiicitur quod si auctor protoplasto dedisset, ad illicita flecti non posse, frustra mandaretur abstinentia. Et de mercede tunc indebita. Et quod hic filiis non prodesset, licet aliter quibusdam uideatur, quorum sententie subduntur.

CAP. XXIu. Queritur autem postea utrum Deus iuste precipiat, unde nouit malum euenturum. Et diligenter monstratur, quod etiam huiusmodi iuste precipit.

CAP. XXu. Supponitur etiam cur primi homines uestibus non eguerint? et quando nuditate sint confusi, et maxime genitalium. Et quare? et cur crebro membra habemus enormia? et quod primi parentes  sue creationis nitorem peccato decolorauerint.

CAP. XXuI. De cetero autem dicitur in qua specie Dominus in paradiso post meridiem uideatur deambulasse. Quantum etiam decreuerint post peccatum, et deciderint.

CAP. XXuII. Ostenditur etiam quod uir peccando mulieri succubuit. Et quod, nisi prius deprauasset interius, uterque tentationi restitisset exterius. Et si sola mulier peccasset, quid fieret. Et qualiter uterque punitus est. Et quando hec pena posteritati diffusa, exstinguetur. Et quanta utilitas inde proueniat.

CAP. XXuIII. Ibidem etiam reperitur cur tales oportebat nasci a primis parentibus, quales ipsi erant. Et quod propagatio corrupta ex origine, corruptior  sit ex generatione. Et an quisque tanto sit corruptior, quanto a primo parente remotior. Et si homo generaret absque libidine, qualis fieret conceptus. Quare etiam natura suam, libido sordem importat alteram. Et si accidentales macule parentum, filiis transfundantur. Et his uitiato ex semine, qualis homo nascatur. Et unde macula originalis succedat. Et quid sequatur, si nec macula libidinis nec originalis, nature est imputanda. Et unde sumpserit initium, totum successionis uitium.

CAP. XXIX. Supradictis iungitur, ut carnem, animam esse corruptam. Et an iuste et quomodo. Et tandem dicitur, solo participare originali.

CAP. XXX. Unde etiam angelo et homini sit origo mali queritur? et quales eos Deus condiderit?  et cur tales? et quid cui si peccauerit, debeatur. Et de eorum posse et uelle. Et de pena malo debita. Et unde malum primo originem traxit? et unde post? et de iniquo cum ad illicita tendit. Et cuius sit facultatis impius regredi. Et quod iudex sontem illesum non dimittit. Et cur?

CAP. XXXI. Queritur etiam unumne sit an plura. Unde omnes corrupti, ipsa quasi ex radice deprauentur. Et quod unum sit, quo omnes in Adam, in paradiso sorduerunt, auctoritatibus euincitur. Et quod in primis, actuale in filiis dicitur originale. Et utrum 7 cetere transgressiones sicut originale actuale, posteris non imputentur. Dicitur etiam de gustu uetiti pomi, quomodo posteris imputetur. Et  de morte inde nata. Et de reliquis parentum peccatis. Et quomodo paruulos insontes contingat pena. Et de fomite peccati. Et de concupiscentia que esum uetitum non precessit. Et quomodo ligamur alieno  peccato. Et quomodo puniantur peccata parentum in filios. Et filius non portet iniquitatem patris. Et omnis reus sit mortis, licet non etiam comestionis. Et de originali singulorum.



INCIPIUNT PRAENOTATIONES TERTIAE PARTIS


 CAP. I. In tertia parte ostenditur, humanum genus, iter celo debitum, ad inferos retorsisse. Et quis et quomodo eos reduxerit; et cur tam tarde. Et quid nuntii premissi fuerint, et quare? Cur etiam lex sit lata, et quid attulit, et quid non? Et quod quibusdam profuit. Et de ei resistentibus. Et qui ante legem, et sub lege, et tempore gratie. Et quantum fide uenturi fuerint illustrati, dicitur. Et quod quanto plus extremo tempori acceditur, tanto plus  fidei exigitur.

CAP. II. Dicitur etiam quid ante legem, et quid sub lege pro paruulis intercesserit, et maiusculis. Et quod licet actu proprio reatum non contraxerint, originaliter sordidi eguerint remedio. Et cur licet posset auctor absque remediis naturam saluare, noluerit? et quod iure singulis temporibus remedia sint statuta, etiam paruulis.

CAP. III. Subditur etiam quo die circumcidebatur. Et utrum, si incircumcisus quis moreretur, damnaretur? et quod mulieres non circumcidebantur. Et qui ante diem circumcisionis moriebatur, utrum antiqua preuaricatione tenebatur? Et quomodo intelligenda sit auctoritas, omnis anima que circumcisa non fuerit, de populo peribit. Queritur etiam  quid sit tenendum apud nos, et ante legem apud gentiles, et sub lege apud Iudeos, de illis quibus licuit animari in utero, et non nasci?

CAP. Iu. Reperitur ibidem Deum puritatem patris respicientem, iram genitis remittere debitam. Et quod non ex feditate parentum, probra augescunt puerorum, et quid natis probitas parentum conferat, et quid non. Et quod sicut nunc equalitas baptismi paruulos sibi pares facit, et sicut sub lege indifferens circumcisio equaliter expiabat, ita credendum est gentilium pueros per reconciliationem pares, nisi potius inter eos uaria patrum merita distinxerint.

CAP. u. Iungitur autem supradictis cur filii tam paruuli quam adulti parentum flagitiis exurantur?  Et cur econtra filiis nonnunquam bona importat religio parentum? Et quod uice uersa bonorum patrum mala natis dispensentur improbatione, et bona malorum in de . . . . . . . . . Et quod huiusmodi obuiare uidetur: Anima que peccauerit, ipsa morietur. Et illud: Reddet unicuique iuxta opera sua; et soluitur.

CAP. uI. Post hec autem ostenditur, cur lex et circumcisio Hebreis tantum sit posita, et quod noua ueterem legem sit secuta. Et cur omnibus mandatur, et non uetus? Et quod ante legem et sub lege gentibus erat salus, sicut et Iudeis. Et quod una est fides, que per dilectionem operatur, ex qua omni tempore salus.

 CAP. uII. Subditur autem, cur infirma infirmis sint permissa; ita tamen ut aliquas perciperent 8 emendationes multis uitiis remanentibus. Et cur facilia bona mandabat, mala dissimulabat?

CAP. uIII. Deinde autem queritur utrum populus ille merito damnari an ex misericordia saluari debuit? Tandem autem monstratur cum perditis esse deputandum, nisi si qui paucissimi Christiana perfectione eminebant, ut patriarche: et cur grauissima  flagitia diuina tunc dissimulabat censura.

CAP. IX. Ostenditur etiam quod sicut prius minor gratia minores, ita in aduentu Christi maior informauit maiores. Et cur nuntios premiserit? Et quod Dominus, misericors et iustus apud antiquos fuerit. Et cur eis grauissima erat lex operum data? Et quod iugum Christi suaue, et onus eius leue. Et secundum quid, lex uetus sit intolerabilis et tolerabilis? Et cur eam ita disposuerit? et qui tantum tunc temporis saluabantur.

CAP. X. Supradictis adiicitur multos in illo populo Deum colentes, pro terrenis merito periisse. Et quod in eis erant quidam boni, sed non perfecti, et etiam quidam perfecti, et quidam minus perfecti, Deo seruiunt non mammone. Et quod sicut  multo nobis imputantur que non antiquis, sic et nostram aliam esse caritatem quam illorum. Et quod illorum perfecti, nostram habuerint. Queritur etiam cur lex uetus dicitur seruitutis, nostra uero libertatis, cum utrobique sint serui.

CAP. XI. Ibi ostenditur quis timor a Deo processerit et quis non? Et cur lex uetus seruitutis, nostra autem sit gratie? Et quod tunc plerique boni, nonnulli perfecti. Et quomodo tunc erant perfecti, cum illam tolerarent uetustatem.

CAP. XII. Dicitur etiam cultores sub lege, ad inferos descendisse, et quare? et quod ibi melius aliquid, quam hic degentes habuerint.

CAP. XIII. Conceditur quoque Christum tandem uenisse. Et cur tunc et non prius, et quare; cum  suos aliter saluare posset? et cur legem in parte susceperit? et quod postea honeste cum mora sepelierit. Et quod illius temporis figure spiritualiter nunc implentur.

CAP. XIu. His additur ueterem et nouam legem, tria complecti; sacramenta cum promissis, et precepta, ut ostenditur in singulorum prosecutione: et quod sacramenta cessare debent, et quare? et quod cibi non sunt distinguendi, uel circumcisio tenenda. Et quod pro legalibus sepultis maiora successere sacramenta. Et quod pro significantibus significata. Et que lex promiserit; et que prophete, et que bonis nunc promittuntur. Et qualiter Christus legem  finierit. Et quod quedam mandata seruantur. Queritur etiam, si lex et prophete usque ad Ioannem, quomodo usque ad Domini passionem, etiam soluitur.

CAP Xu. De cetero autem dicitur quando noui Agni immolatio cepit. Quem qualiter uirgo conceperit, et cur sic dicitur? et quod licet in Deitate, in humanitate tamen non oportere patrem habere. Et qualiter de Spiritu sancto sit conceptus? et cur eius conceptio et incarnatio, potius Spiritui sancto attribuatur? et quod Filius tantum sit incarnatus. Queritur etiam cur Incarnatio, cum opus sit Trinitatis, soli tribuatur Filio?

CAP. XuI. Subsequenter autem queritur et ostenditur,  quando due nature sint unite, et quod uirgo Deum concepit. Et quid sit hominem, quid sit Deum concipere? et quando utrumque concepit. Et quid est, 9 ipsum ex matre de Spiritu concipi. Et quid fit quod descendit. Et quomodo descendit inde, ubi remansit illuc ubi fuerat. Et quid sit eius descensio. Et quod non sit factus caro uersibilitate nature, sed coniunctione. Et quod consueuit Scriptura, et rursus quandoque quod est alterius alteri attribuere, quod in exemplis est manifestum. Et quod licet due essentie, tamen est unus, et licet due nature, una tamen est persona.

CAP. XuII. Premissis autem subinfertur cur homo Deus, et Deus dicitur homo, et qualiter sit intelligendum. Et quod Christus animam habuerit, et unde  subsistat non compositus. Et quod secundum diuersa dicitur homo et Deus. Et quid significatur cum dicitur Christus est homo, uel Christus est Deus, uel Christus est Deus et homo, et qualiter intelligatur homo est Deus. Et quod non per naturam homo est Deus, homo est Deus uel Deus homo; qui equalis secundum diuinitatem, minor est Patre secundum humanitatem. Et qualiter dicitur et quod diuinitas non est humanitas, nec e conuerso, et tamen Deus et homo, et homo Deus, Deus et homo unus Christus. Et quomodo intelligendum est, Deus factus est homo. Et quod Deus homo non est essentialiter, est tamen personaliter. Et quid sit Deus est homo, et homo Deus. Et homo est unitus  Deo.

CAP. XuIII. Prescriptis supponitur Christum ante tempora, Deum in tempore hominem factum. Et quod duarum est substantiarum, manens quod erat, assumensque quod non fuerat. Quarum altera cepit, altera non. Unde et mori poterat et non, Filius Dei et persona. Et sic de ea multa dicuntur contraria, et tamen diuersis respectibus conuenientia: quod prolixe prosecutum, diligenter disquiritur, ne hinc uel inde error oriatur. Et quod duarum in connexione naturarum aliter persona accipitur quam in sancta Trinitate. Et utrum magis proprie dici possit, personam in Trinitate esse persona trium substantiarum, uel potius id quod semper erat, esse unitum humanitati. Et quod in morte Iesu manifestum  est, unam personam trium fuisse substantiarum uel diuinitatis, anime et carnis; consueuit tamen Augustinus, naturam diuinam attendens et humanam personam duarum dicere substantiarum. Et quid hoc nomen Christus significet. Et quod licet Christus creatrix substantia et creature due, id est, anima et caro, mortuus est pro nobis, non tamen mortua est Deitas, sed humanitas; non tamen tota, quia non anima, sed compassa. Queritur ergo quod supradicta sibi uelint uerba; et dicitur.

CAP. XIX. Additur etiam quare dicatur Deus homo passus et sepultus. Et quod licet non sit periculum, inusitatas usurpare locutiones esse uitiosum. Et quod dum Christus erat in sepulcro et in  inferno, Deitas cum anima una subsistebat persona et corpore, licet corpus et anima una interim non essent persona. Et quod non sicut eadem manet persona, idem manet nomen persone, ut subsequenter ostenditur.

CAP. XX. Explicitis continuatur, quando timide et per estimationem de articulis fidei sit loquendum. Et quando fuerit incarnatio celebrata, et ipsum uniri quid sit, inuestigatur? Queritur et quomodo quarta in Trinitate inducitur persona ex Deitate subsistens et carne et anima? et si ut quarta Trinitas sit annumeranda, uel potius eadem existens cum tertia una sit in Trinitate persona, prius unius tantum; postea uero trium existens substantiarum. Quod diligenter exquisitum, sic  esse euincitur.

CAP. XXI. Adnectitur etiam Christum omnes defectus 10 preter peccatum suscepisse. Et utrum etiam ignorantiam habuerit diligenter inquiritur, et quod non, tandem euincitur. Et de ipsius puritate et perspicacitate quam habuit a creatione? Quante sit etiam excellentie. Queritur, etiamsi interemptor defuisset, an lege mortalium moriendo decessisset?

CAP. XXII. Queritur etiam unde Christus accepit quod clauso utero exiuit, quod neque ex nostro statu habuerit, neque ex illo qui fuerat in paradiso? Unde uidetur ex statu immortalitatis hoc mutuasse, in quo clausis ianuis est ingressus. Et  quod adhuc mortalis, sicut duos terrenos, tertium celestem habuit statum.

CAP. XXIII. Subiungitur etiam quosdam illustres uiros ignorantiam puero Iesu ascribere. Alios autem plenam sapientiam, qui quidem sunt preferendi. Auctoritates etiam que contra uidentur, ut non contrarie exponuntur. Et quod post resurrectionem eius scientia uel sanctitas non est aucta sed felicitas ascita.

CAP. XXIu. Queritur autem postea utrum operibus caritatis insistens iehsu, meritum non auxerit, et se Deo meliorem non reddiderit? Dicitur etiam quomodo puer fuit plenus gratia, et quomodo tamen proficiebat sapientia, etate et gratia.  Et quod a principio omnia presciuit, que de eo futura erant et preuoluit.

CAP. XXu. Ostenditur similiter quod secundum affectum bonum siue malum iudicatur. Et quod sancti in hac uita per opera caritatis semper crescunt; sed non ita iehsu puer, qui in primis tantum per caritatem enituit, ut in ea nichil accreuerit. Unde queritur quomodo Patri obediens, iuxta Apostolum meruit exaltari? Quod diligenter inuestigatur.

CAP. XXuI. Cum autem constet Christum continuatione boni operis non fuisse meliorem, sicut nec homines uel angelos consummationem adeptos, subditur de demonibus quid sit sentiendum, et quod cuipiam fortasse uidetur bonorum merita angelorum  accreuisse, donec, completo fratrum numero, compleantur simul et eorum merita. Et quod lapsum humani generis utique malum, bonus Deus uertit in bonum. Et quod bonus et malus angelus, uterque quidem est consummatus, alter in bono, alter in malo.

CAP. XXuII. Queritur autem postea, quomodo puer iehsu fuerat sapientia plenus et gratia, cum  hec uiro magno conueniant? et utrum sub specie pueri latebat uir adulte etatis? et quod paruitatem pueritie debitam, preter ignorantiam et peccatum, assumpsit, licet facile etiam triginta annorum magnitudinem in uentris arcto posset concludere, et quare? Subditur. Et quod, licet ut puer nostro more creuerit, tamen modo nobis inusitato natus fuit et conceptus.

CAP. XXuIII. Ibidem etiam reperitur, Christum uerbo et exemplo bene uiuere homines docuisse. Et cur miracula fecerit? Queritur etiam si in Christo homine est scientia, ei que est in Deitate sit cequanda? et utrum miracula fecerit homo uel Deus in homine? Quod ut ostendatur euidenter, inuestigatur diligenter.

 CAP. XXIX. Queritur quoque utrum omnia que potest Deus, eius dono possit et homo? Quod diligenter disquiritur, et sic esse tandem euincitur.

CAP. XXX. Queritur quoque si potestatem, et sapientiam, et bonitatem tantam habeat ille homo, ut Deus, quod si est, minor tamen Deo est, quia eius munere.



11 INCIPIUNT PRAENOTATIONES QUARTAE PARTIS.


 CAP. I. In quarta parte ostenditur quod sicut ille homo ceteris creatis est superior, ita Deo uel plus est inferior, cuius respectu nec etiam bonus est dicendus.

CAP. II. Dicitur etiam quod sicut hominem Deus  in bonitate, excedit quoque in potestate. Quod in nonnullis ostenditur exemplis.

CAP. III. Inducitur etiam quod obiici posset, et soluitur. Si scilicet eadem potestas Dei et hominis non est, quia potest Deus quod non homo; quomodo eadem est potestas Patris et Filii et Spiritus sancti, cum Pater gignat, quod non relique; Filius gignatur, quod non relique; Spiritus sanctus procedat quod non relique persone? Et quod Christus qui maiorem potestatem habet quam homo, non eamdem, sed diuersam habet.

CAP. Iu. Ostenditur etiam nullam trium personarum plus posse quam aliam. Et quid sit Patrem gignere et Filium gigni. Spiritum sanctum procedere,  et quid sit esse Patrem? Et quantum sit esse Deum habentem Filium. Et quantum sit etiam esse Deum habentem Patrem sibi cequalem. Et quid inueniemus, si personas distinguere intendimus, et quid? si personarum substantiam considerauimus? Queritur etiam cum proprietas que Dei est, personarum quoque est, et e conuerso, cur alie Deitati, alie quoque attribuantur Trinitati? et quod gignere et gigni et ab utroque procedere proprietates sunt personarum, non actiones. Earum autem secundum opera, eadem est potestas; secundum proprietates, aliquid potest una quod non alia; nec tamen diuisas habent potestates.

CAP. u. Data est etiam omnis potestas homini  assumpto. Et quomodo dicitur, cum maior danti reseruetur. Et quod sicut potentia, sic Deo inferior est scientia.

CAP. uI. Innectitur etiam quod Christus adhuc moriturus, quod oportuit, uoluit, et quod uoluit potuit.  Cuius secundum diuinitatem etiam amplior fuit scientia potestate, potestas operatione. Et cur nonnulla que facta enitescerent, maluerit Deus infecta esse. Et quid de malis nostris faciat, et cur ea esse sinat uel non sinat? Queritur etiam quomodo quidquid oportuit uoluit, cum contra diuinam uoluntatem sciens non crucifigi petiit, dicens apud Marcum: Pater, omnia possibilia tibi sunt, transfer calicem hunc a me. Quod diligenter disquiritur, et euidenter dilucidatur. Et hoc: Non sicut ego uolo, sed sicut tu.

CAP. uII. Queritur etiam si, sicut mori, et inferno detrudi Christus formidauit. Et si non, cur ut non perderetur rogauit, dicens: Ne simul tradas  me cum, etc. Et quomodo repleuit eum timor de quo dicitur: Initium sapientie timor Domini. Et quomodo rationabiliter orauerit ne damnaretur, cum de salute esset certus.

CAP. uIII. Subditur quod gehennalis timor ante ueniens locum preparat caritati. Et quomodo dicitur: qui ea regnante, expellitur. Et quod neutrum est sine altero. Et quod est alius timor sanctus, permanens in seculum seculi, qui hic nascitur, in futuro consummatur.

CAP. IX. Subsequenter autem dicitur, quos effectus in nos habere debeat fides, spes et caritas. Et quod ceteris euacuatis, caritas nunquam excidit.

 CAP. X. Queritur etiam si Christus hec tria habuerit. 12 Et si omnes per caritatem dilexit, quomodo malos dilexit, quos si poterat, a perditione non liberauit.

CAP. XI. Deinde disquiritur diligenter utrum et Christus fidem habuerit? et quod loco fidei fruebatur uisione, tandem euincitur.

CAP. XII. Ostenditur siquidem Christum etiam in hac uita Deum sicuti est uidisse, unde animam Christi mole carnis et peccati minime grauatam, inter molestias carnis Deo unitam, prima stola ornabat; secunda, scilicet corporis, propter redemptionem ad tempus dilata.

CAP. XIII. Monstratur etiam cur aduersa tulerit  Christus? Et cur morte turpissima uoluit condemnari? Et si Iudea Dominum suum crucifigere expauisset, queritur an ipse frustra homo factus fuisset? Dicitur etiam cur a Iudeis uoluit occidi?

CAP. XIu. Queritur etiam utrum diabolo an Deo se obtulerit hostiam? Et quod Patri, manifestatur, et si quid fuerit pretium huius hostie. Et cur ignominiosa tulerit et aspera, dicitur. Et qualiter in passione se habuerit?

CAP. Xu. Postea uero passione Christi et morte precedentium delicta sanctorum et sequentium esse condonata reperitur. Et quomodo et quod passio sine fide uel fides sine passione, nichil prodest. Et quod antiqui et moderni sancti, fide sint saluati. Et quomodo.

 CAP. XuI. His continuatur, perfectos antiquos non solum fuisse sanctos, sed iustis nostri temporis pares. Et plerosque plerisque maiores. Et cur ad infernum descenderint? et quomodo illis ibi fuerit?

CAP. XuII. Subscribitur infernum tam deteriorem esse terra quam inferiorem. Et quod tamen antiquis sanctis ibi melius fuerit, quam hic, id tantum anxietatis habentibus, quod uisione Dei carebant. Et cur ea caruerint? Et cur interim bona illis non retribuerit, nec mala condonauerit, nec punierit? Et quod ipsi nunquam ante aduentum Christi celo fuerint digni. Nostri uero semper sunt digni.

CAP. XuIII. Dicitur et meritum antiquorum aduentu Christi esse impletum. Ostenditur quoque  eos non tantum fuisse iustos, sed et quosdam eorum ualde iustos exstitisse.

CAP. XIX. Sequitur uero quod anima Christi a corpore separata, diuinitate tamen utrique unita, ad infernum descendit, ut inde sanctos liberaret. Et quod ibi quidem perditi obtinent inferni nouissima, iusti uero superiora.

CAP. XX. Adiicitur etiam plures mansiones esse in inferno. Et quod infernus iuxta Isaiam est subter, in inferioribus terre. Unde non omnes sed partem animarum eruit Dominus. Ad quas uidentur quidam pertinuisse, qui penitentes hinc decesserunt, aliquandiu tamen purgandi, de quibus queritur ubi tunc fuerint?

CAP. XXI. Deinde dicitur quod noc nomine infernus,  licet sit nomen totius, quandoque inferiorem, et sinu Abrahe, plerumque superiorem significari partem. Queritur etiam ubi purgandi tempore fuerint antiquo?

CAP. XXII. Ostenditur etiam quod qui hic minus se castigant, postmodum purgatoriis deputantur. Qui ubi sunt queritur et quandiu ibi morentur!

CAP. XXIII. Ibi etiam reperitur peracta penitentia purgatas celo donari, et non resurrectionem exspectare, euidentissimis rationibus euincitur. Et quod magnum chaos erat 13 inter bonos et malos iuxta uerba Abrahe. Unde uidetur quod purgandi extra sinum Abrahe ab Adam usque ad Christum,  sunt commorati.

CAP. XXIu. Auditur etiam quod sicut inferioribus inferni quies disconuenit, sic superioribus afflictio dissentit. Et quod tertius purgandis locus, ibi facile non reperitur. Queritur ergo utrum sicut in terra boni et mali loco permisti, meritis discreti, sic et in inferno habitauerint.

CAP. XXu. Queritur etiam quando Christus ad inferos descendens, suos eduxit; de nondum purgatis quid fecit. Quod et per mortem Christi sunt reconciliati. Et quando reconciliatio cepit, dicitur.

CAP. XXuI. Premissis coniungitur inuentos in inferno purgandos secum Christum abduxisse. Et quo monstratur, et etiam quousque peruenerit. Et extractis suis, dispicitur quibus usibus necessariam superiorem reliquerit partem.



INCIPIUNT PRAENOTATIONES QUINTAE PARTIS.


 CAP. I. In quinta parte dicitur quod anima Christi cum tota multitudine sanctorum ab inferis regressa, corpus suum, die tertia ingrediens, donauit resurrectione. Et sic factus est homo impassibilis et immortalis. Et quante fuerit claritatis dicitur. Et cur propriam celans, pristinam speciem discipulis ostenderit. Et quomodo mortalis immortalitatis, et immortalis mortalitatis formam induerit, queritur.

CAP. II. Quid etiam sit sentiendum de his quos  Christus secum ab inferis eduxit. Et quid illi potius uideantur etiam fuisse dicitur.

CAP. III. Quadraginta etiam diebus Christum discipulis crebro apparentem sub celo moratum esse, cum spoliis inferi. Et quid etiam tunc de eis fecerit dicitur. Et quod ipse nonnisi completo quadragenario conscendisse, nec nisi in die iudicii descensurus creditur. Et quomodo iterum sanctis appareat, dicitur: et sanctis hominibus.

CAP. Iu. Christum quoque ad dexteram Dei sedentem,  Spiritum sanctum discipulis subiungitur misisse. Et quid sit ipsum mittere. Et quod tota Trinitas, ut quibusdam placet, uel Pater et Filius, quod uidetur melius, Spiritum sanctum miserit: tertia enim persona tantum missa fuit. Et quomodo illa species circa Spiritum sanctum se habuerit. Et quid sit eius uenire, et inhabitare. Queritur etiam Spiritu sancto in specie columbe super Dominum, in igne super discipulos apparente, an utrumque quod uidebatur uere erat.

CAP. u. Quod autem non fuerit columba, sed species columbe, que super Dominum apparuit, subditur; et similiter, quod ille ignee lingue non fuerint uere; sed eree, que  in erem peracto officio rediere.  Queritur etiam quomodo qui apparet, uerus homo esse possit, et cur in columba, et in igneis linguis Spiritus apparuerit, dicitur.

CAP. uI. Deinde quos uita commendabat, doctrina illustrabat, merito aliis predicasse dicitur. Et quod Iudeis primitus, et quare et cur tandem ad gentes sint conuersi. Et quod tandem predicatione Helie et Enoch, omnis Isrel saluus fiet, et que sit intentio predicationis, et origo religionis

CAP. uII. Fidem autem quam largiri potest, Deus 14 absque sermone, raro, aliquando tamen, ipsum hoc facere, ut paulo post subditur. Et quod que sunt necessaria omnibus, singulis sunt diuisa. Et quare: et quod non pro meritis suis, uel parentum fides datur; Dei enim donum est, ne quis inde glorietur.  Et quod ipsa non ex operibus nata, pariat opera, que ante ipsam nichil sunt. Et quod nullus propter genus uel meritum suum, uel parentum, eligitur uel saluatur, sed gratiam tantum.

CAP. uIII. Unde queritur cur parentes pro filiis, imo tota Ecclesia pro conuertendis orat. Quod diligentius discussum aperitur.

CAP. IX. Filios etiam in dolorem parentum misere torqueri, aut in iucunditatem gloriose magnificari, dicitur, et quare. Et quod fides licet et salus ex gratia oriantur, tamen fides uiteque correctio, proprie gratie; salus uere, meritis ascribitur.

CAP. X. Cum autem ex fide iustitia, ex iustitia uero beatitudo procedat, queritur; nisi quis renatus  fuerit ex aqua et Spiritu sancto, quomodo non intrabit in regnum celorum? Et quod sicut Abraham prius ex fide iustificatus, post circumcisionem in signum acceperit, sic et nos baptismum.

CAP. XI. Fidem etiam caritati mistam, necessario tamen commissa deflere, et deflenda cauere, quantum amat subditur, ac per hoc remissionem peccatorum impetrare: quante siquidem efficacie sit fides, dispicitur.

CAP. XII. Asseritur etiam non baptismum, sed Spiritum, scilicet per fidem, comitari iustitiam et salutem. Et quod ex martyrio est salus, absque baptismo. Sed, si dicitur martyres in sanguine baptizari, queritur, quid si in igne uel alia absque sanguine uiolentia moriantur. Et quod sicut uice baptismi est  martyrium, fidem quoque a qua sumit uires et ipsum uicem baptismi obtinere, non esse mirandum cum a lauacro uoluntas non excludit, sed necessitas. Quomodo ergo sit intelligendum: Nisi quis renatus fuerit ex aqua et Spiritu sancto, non intrabit in regnum celorum, exponitur.

CAP. XIII. Sin autem ex fide iustitia habetur ac per hoc remissio peccatorum, queritur quod opus sit in remissione peccatorum, aqua lauari.

CAP. XIu. Recte etiam in remissionem peccatorum baptisma sumi docetur, et quid sit Spiritum sanctum quibusdam quasi gradibus suscipere. Et quid ipse efficiat. Quomodo etiam baptismus sit institutus.

CAP. Xu. Quis etiam sit baptista uel baptizatus  dicitur; et quod nichil nocet ad baptismi perfectionem, aut lauantis aut loti peruersitas. Et quod loto non nocet nisi propria.

CAP. XuI. Exterius siquidem sacramentum non diminuitur, licet irrisio uel error hinc inde uersetur: munditie uero intrinsecus, interius error et proprius nocet. Exterius etiam si erratur, sacramentum periclitatur, nec tamen anime nocetur fide sincera curate. Queritur etiam de balneantibus si se iocando baptizent. Dicitur etiam cur super Christum baptizatum Spiritus sanctus descendit. Et quid significet exterior ablutio. Et cur ignis lauacro apponatur. Et cur aqua huic sacramento apponatur, ceteris liquoribus pretermissis et elementis. Et quid aqua lauans, et corpus lotum significet.

 CAP. XuII. Dispicitur autem deinde, quid in baptismo morti, quid sepulture, quid demum comparandum sit resurrectioni. Et cur ante Christum dies cum sequenti nocte computabatur, post uero e conuerso. Et 15 cur trini dies in sepultura Domini, sequuntur tres noctes. Et quod aqua significat Spiritum sanctum.

CAP. XuIII. Differtur uero baptismus usque ad aliquam, et precipue paschalem festiuitatem, et cur, dicitur. Et cur ante baptismum catechizantur paruuli. Et quod stare debet lex catechizandi.

CAP. XIX. Puerum etiam, quoniam credere nescit, sacramentum credendi querere dicitur. Et quod in hac etate opus est patrinis, ostenditur. Et quod patrinis  laborandum est, ut quod pepigerunt pro paruulis, fiat in adultis.

CAP. XX. Patrinis uero dirigitur sermo, et quis et quomodo sit intelligendus, dicitur. Et quod sicut catechizatio necessaria est magnis, potestque deesse paruulis; sic patrinorum officio quo egent parui, carere possunt magni. Et quod etiam absque omni patrino stare possit baptismus.

CAP. XXI. Cur etiam hoc sacramentum catechumenis differatur usque ad solemnitatem dicitur. Et quod maiores natu prius catechumeni, dum regenerantur, si abrenuntiant diabolo, interrogantur. Nam nisi et facto abrenuntiant, indigni lauacro accedunt absque commodo.

CAP. XXII. Mors Christi cum sepultura et resurrectione,  quod in nobis significat, per baptismum operatur. Unde sicut nec mors, baptismus non iteratur. Quibus etiam committitur, et quod nec confirmatio repetitur. Et cur confirmatio originem sumpserit, ostenditur.

CAP. XXIII. Subditur etiam paruulos in paruitate sua debere confirmari. Unde negligentia accusatur, cum differtur. Queritur etiam quid opus sit manus cito imponi nunc uel antiquitus, cum sacramentum iam perceptum usque ad discretionem sufficiat. Et quid per confirmationem conferatur. Et quod ipsa dignior est baptismo; unde et tantum episcopis conceditur, et quod sacramentum cum difficultate adeptum magis est dignum, minusque necessarium.

CAP. XXIu. Sicut non licet quedam sacramenta  iterari, sic quedam alia, nisi sepius percepta, non sufficiunt. ut confessio et Eucaristia. Dicitur etiam quod in spirituali templo ex baptismo constet uirtus edificii; quod dum Christus baptizaretur, nobis est insinuatum. Cetera autem decorem faciunt sacramenti.

CAP. XXu. Ostenditur etiam quales sancta Trinitas baptismo assistens, efficiat. Et quod licet adulti per fidem uirtutes habuerint, tamen per baptismum cumulantur Et ex baptismo capitis comperitur, quid inde, proueniat membris. Queritur etiam cur baptizatis aperiatur celum. Et quale fuerit baptisma, et quomodo circumcisioni preualebat, quod mortuis ante passionem, licet baptizatis celos non aperiebat.

 CAP. XXuI. Dominum etiam post resurrectionem de baptismo, et prius de catechizatione decretum sanxisse dicitur, dicendo: Euntes docete omnes gentes, baptizantes eos in nomine Patris et Filii et Spiritus sancti, et cur subdatur: Ecce ego uobiscum sum usque ad consummationem seculi. Et cur ante resurrectionem baptisma coram Domino publice sit celebratum. Et quod licet ante passionem baptismati aliquid a perfectione defuerit, tamen circumcisioni preualuit.

CAP. XXuII. Queritur autem postea quid sit, quod baptizatis aperiuntur celi. Et quod Spiritus sanctus super catechumenos descendens 16 culpam, super baptizatos uero descendens, condonat  penam.

CAP. XXuIII. Pronuntiatur etiam baptizatis et non ante celum patere, et cur. Et ubi fuerint fideles, qui inter resurrectionem et ascensionem mortui sunt. Et quando, et quibus celum aperiatur. Et quod non secundum prouidentiam, sed presentia merita, celum aperitur uel clauditur.

CAP. XXIX. Dicitur etiam cur sicut in baptismo, non dicuntur celi aperti in confessione. Et quod quamuis mystice intelligatur celos aperiri, tamen corporales oculi corporaliter dissolutos conspexerunt, et quid sit uidere celos apertos. Quid et item sit quod Dominus ascendens de aqua, uidit celos apertos, et prius Spiritum sanctum descendentem.

CAP. XXX. Additur, post fractum baptismi pactum,  confessionem secundum esse refugium. Et quod sicut ore, ita peccatum debet euomi corde. Et qualiter, ostenditur. Et quid erit de confitente et non penitenti, uel etiam de peccato gaudente. Et quis uere gemat. Et quis gemitus ante Deum sordeat. Et quod uere penitens, nullum post se debet retinere peccatum.

CAP. XXXI. Dicitur etiam cum Deus condonat, non partim, sed penitus peccata remittere. Et quod cui timor penitentiam generat, malus est: uir enim bonus plus horret culpam quam gehennam. Et quod qui dat timorem unde penitentia, dabit etiam amorem ut sit dignus uenia. Et quod absque caritate et penitentia nichil est, et opera. Et quod dum iniquitas diligitur, premium non habetur. Et qualiter  debeat attendi, que sint bona, et que mala.

CAP. XXXII. Ostenditur etiam quod licet quandoque uideantur bona nocere et mala prodesse, nunquam tamen sic esse. Et quod sola caritas uirum in bonitate creat, ceteris uirtutibus natura uirtutem accumulantibus. Et quibus uitiis interim carere non possit. Et quid contra ea remediat

CAP. XXXIII. Subditur autem deinceps de concupiscentia post baptismum derelicta. Et uenialibus et eorum reatu. Et uenia. Et eorum ortu. Et inuincibilium. Et quomodo increscant. Et erga mentem et corpus se habent. Et quod in singulis peccatis quiddam est inuincibile, quiddam ueniale. Et habitu mentis in primo motu. Et de deliberatione. Et qualis quislibet sit, dum dubius deliberat. Et quod non  semper prebetur assensus. Nam bonus affectus tolerat inuitus. Et quod qui prauo motui fauet, licet dissentiat actioni, malus est. Quem si statim repressisset, uictor exstitisset, tantum confusionis habiturus, quam mollius se habet. Et quid erit ab amore uitii, et uoluntate peccandi, se abstinenti. Et quid sit consensus?

CAP. XXXIu. Dicitur etiam de bonis mortuis, et malis mortuis, et efficacia bone arboris et male. Et quod neutra alterius usurpat fructus.

CAP. XXXu. Queritur autem hic, que bona hic et que in futuro ualeant. Et que non sunt bona. Et quando sit malum opus. Et quando nec bonum nec malum dicitur. Et utrum prosint uere mortua bona.

 CAP. XXXuI. Dicitur etiam que bona remunerationis, et que sint munera. Et quem locum tenent merita. Et quod meritum est Dei donum. Et quandoque premium.

CAP. XXXuII. Adnectitur iustum cadere. Et unde sit quis iustus. Et quomodo caritatem habens cadat. Et quomodo caritas tunc sit fons, cui non communicat alienus. Et 17 quomodo caritas nunquam excidat.

CAP. XXXuIII. Quem etiam prouidentia iudicat alienum, iudicium quandoque probare, subditur. Et quomodo sit intelligendum, Charitas nunquam excidit. Et qualis sit terrena caritas, qualis maturitatem nacta. Et qualem gradum perfecta uideatur hic mereri.

 CAP. XXXIX. Perfecta etiam caritas inter quos reperiatur, ostenditur, nisi et ipsa cadat, non tamen excidat. Et quod cum fugit, radicem relinquit, unde peccator redeat. Et quod non est alienus. Licet enim titubet, non corruit. Et utrum damnaretur, si interim moreretur. Et de eius merito.

CAP. XL. Subditur de peccatis damnabilibus. Et quod quedam eorum sunt in mente tantum. Et quod consensus maioris est culpe, quam negligentia. Et que negligentia redarguatur. Et cuius opus plus accusatur. Et quando sit mors in domo, in porta, in tumulo.

CAP. XLI. Quomodo etiam negligentia mors sit,  etiam cum actum non pariat, dicitur. Et quot mortuos Dominus suscitauerit, et ubi, et quomodo, et cur sic.

CAP. XLII. Cur quartum mortuum Dominus non suscitauit, dicitur postea. Et unde omnis culpa post baptismum damnatione digna iudicatur. Et de eo qui habitum delinquendi omnino non habet, et ideo a malo tardatur. Et ideo qui totus heret delicto, sola prepeditus necessitate. Et quod perfecta uoluntas, pro facto reputatur. Et quod extrinsecus et bene et male agitur. Et unde nomen utrumque sortitur.



INCIPIUNT PRAENOTATIONES SEXTAE PARTIS.


 CAP. I. In sexta parte scribitur, alteram esse considerationem ante baptismum, alteram post: ante, ut in fomite peccati. Et quomodo post imputatur. Et quid efficiat uirtus baptismi.

CAP. II. Bina se nobis bona uel mala inferre adiicitur. Et quomodo. Et cur ipsa dominatur unum et alterum. Et utrum sit culpabilius praua uoluntas, an eius effectus. Et de ignorantia que reatum non trahit. Et quod homines et bestie eadem plerumque committunt. His criminalia, illis naturalia. Et quomodo et de illis quos natura sensu priuauit.

CAP. III. Queritur etiam sicut hominibus, brutis nichil imputatur, utrum minus imputetur minus peritis. Et de ignorantia nostra, et eius effectu. Et de simpliciori turba. Et de eo quod Dominus ait:  Omni cui multum est, multum ab eo queretur.

CAP. Iu. Dicitur etiam Iudeos non excusari, eo quod in Christum non credunt. Et utrum gentiles excusentur. Et an Deo displiceant.

CAP. u. Adiicitur etiam ignorantiam ex culpa defensione carere. Et quid ipsius et obliuionis sit causa. Et quid comitentur. Et quando ueniant. Et quando abeant. Et utra ignorantia magis sit rea, an ex alieno, an ex proprio uitio procedens. Et de ignorantia gentium et Christianorum. Et utrum gentes ex nescienter gestis debeant accusari. Et de imperitia ex actuali culpa et originali et mole carnis procedente.

CAP. uI. Dicitur, postea, unde proueniat ignorantia. 18 Et unde aggrauetur. Et quod differenrentia  est inter hereditarium et proprium, et etiam inter propria. Et de hereditatis infirmitate et complexionis corruptione, et animi dissolutione.

CAP. uII. Deinde diuersi casus interponuntur, ut ostendatur homo iudicandus, non secundum operis euentum, sed secundum mentis propositum. Et primo de parentibus opere filii interfectis.

CAP. uIII. Secundo de seruo, uocante domino cultro interfecto.

CAP. IX. Tertio de filio a matre nutrici commisso, et inopinato infortunio mortuo.

CAP. X. Quarto de marito ancilla ab uxore supposita nescienter fruente

 CAP. XI. Quinto de filio matri coniugato, utroque parentelam ignorante.

CAP. XII. Ostenditur etiam exemplo consanguineorum ignoranter coniugatorum, aliisque multis modis, dum animus non est deceptus, opus non esse malignum, et e conuerso, mens sordida opus uitiat. Quod sicut qualitatem, ita ex corde trahit quantitatem.

CAP. XIII. Queritur etiam qua ratione ex supradictis euentibus et similibus predicti, et huiusmodi debeant iudicari nociui, et quod non rationibus et exemplis euincitur. Et quod bona dimitti non debeant, licet inde mala proueniant.

CAP. XIu. Deinde ostenditur quomodo euentus se habeant erga illos unde originem trahunt. Et  quod sine crimine illorum contingere possint, diligenter euincitur, per necessarios usus manducandi et dormiendi, et per ruricolam qui laborat necessario, ut uictum querat. Et quod neglecto quid infortunii possit contingere, quod usus audet et ratio, sic agendum quando etiam dimittendum.

CAP. Xu. Dicitur etiam quando negligentia oboriatur. Et quando penalis ignorantia. Et quando infirmitas. Et quando ipsa sit rea. Et quando sit absoluta. Et unde hec infirmitas et ignorantia eueniant. Et quod eis obuiat gratia Christi. Et an post fidem maneant, et an noceant ut pene uel culpe. Et unde fiant. Et quomodo homo primus sit factus, et peccauerit, et sit punitus.

CAP. XuI. Adiicitur ignorantiam et infirmitatem  penas esse, non culpas. Et quomodo in eas incidatur. Et quomodo homo grauatus ex origine, deprimatur dum peccat ex se. Et cur hominum data sit hebetudo, et egritudo. Et de ignorantia proueniat culpa. Et que non sit exsecrabilis ignorantia. Et de ignorantia et infirmitate ante baptismum et post.

CAP. XuII. Deinde dicitur omne genus afflictionis esse a Deo, et que mala, et quod homo male sequitur et male comprehendit, Deus bene tribuit.

CAP. XuIII. Dehinc ostenditur quomodo his que male prosequimur, Deus uiam paret acquirendi. Et quomodo possidemus. Et an faciat Deus in nobis ignorantiam, et infirmitatem. Et quomodo. Et an  imputetur quod his delinquimus. Et quales sint quando a Deo, et quando non, sed naturaliter. Et de his que naturaliter nescimus uel nequimus.

CAP. XIX. Ostenditur etiam in bellis quid Deo, quid homini sit imputandum, exemplo Romanorum qui Iudeos uastauerunt. Et quod eorum passio non Romanorum actio, ei placuit.

CAP. XX. Ponitur etiam malum non esse in ciuitate 19 quod Deus non fecerit. Et quod actio iniusta malum est, nec tamen a Deo est. Quod non esse inconueniens diligenter monstratur et subtiliter.

CAP. XXI. Sequitur, cum Deus cedat, quorum ministerio utatur. Et quod operetur tam per bonos quam per malos ministros, et quomodo. Et quorum ministerio bone, quorum male transferantur anime.

 CAP. XXII. Subscribitur quomodo demones in suos seuiant. Et quomodo ad bonos se habeant. Et cur Deus permittat, ut eos quandoque ledant.

CAP. XXIII. Annectitur etiam principes demonum satellites suos, et Deum eosdem mittere. Et quomodo. Et utrum possint mortem infligere, et cuiusmodi incommoda inferant. Et ne quantum uolunt noceant, crebro interdicitur. Et quos torqueant mali angeli, et homines. Et quod boni angeli malos homines torqueant, reperitur. Et quod non semper a ministro torquetur homo.

CAP. XXIu. Supponitur quibus de causis flagellum Dei ueniat. Et si quando euenerit, bonum a bono hominem angelo cedi, qua ratione fiat. Et quomodo animabus presint angeli, et regnis.

 CAP. XXu. Subiicitur Michelem qui fuerat Iudeorum custos, ad nos migrasse, cum illis quos ibi custodiebat. Et quod similiter singulis regnis singuli deputantur angeli. Et quomodo in mutuis certaminibus se habeant.

CAP. XXuI. Additur Raphelem morbos curare, quod ostenditur per Tobiam et centurionem. Et quod archangelus ut ceteri duo, sub quo principe est copia medicorum.

CAP. XXuII. Et quibus presit Gabriel cum suo exercitu.

CAP. XXuIII. Et quod Micheli legatio expiationum commissa est.

CAP. XXIX. Et quod suum est animas sanctorum  producere in paradisum. Et suorum preces Deo perducere, sicut et alii singuli suorum perferunt.

CAP. XXX. Omnes etiam alios bonos angelos in negotiis hominum Deo seruire monstratur.

CAP. XXXI. Quos quoque ordines cherubim ac seraphin dicitur ministrare. Et quod opinari potest ex nominum interpretatione, eorum immissione rubum arsisse, et ciuitates illas periisse.

CAP. XXXII. Quod de Ezechiele coniicitur cherubin officiis mancipari, apponitur. Et quid etiam ex uerbis Dionysii datur intelligi. Et quid apud Ezechielem cherubin faciat. Et quod apud Isaiam seraphin delet iniquitatem.

CAP. XXXIII. Que etiam sint omnium communia nomina, dicitur. Et unde Spiritus et unde angeli  dicantur, et cur omnes dicantur angeli, et cur omnes credantur missi.

CAP. XXXIu. Quot angelorum ordines Deus distinxerit. Et quibus officiis eos addixerit, post hoc dicitur. Et quando officia et actus eorum cessabunt.

CAP. XXXu. Quot etiam sint angelorum officia, et quot eorum nomina, subiungitur. Et cur pluraliter exprimantur. Et quid cum plurale, quid cum singulare dicitur, intelligatur.

CAP. XXXuI. Qui etiam angeli mittantur ad annuntiandum, et qui ad agendum, dicitur. Et quomodo et unde dicantur angeli. Et qui sunt archangeli. Et quod plures, quam tres, dicantur archangeli.

 20 CAP. XXXuII. Ordini quoque archangelorum subdi ordinem angelorum dicitur. Et quod quandoque propria habent officia. Et quomodo, et de ceteris quid agant.

CAP. XXXuIII. Que sint uirtutes, et quod earum ministerium.

CAP. XXXIX. Postestates, et cur sint constitute, dicitur.

CAP. XL. Ostenditur et quare reuocatur principatus.

CAP. XLI. Que sint dominationes, et quibus presint, dicitur. Et quibus et principatus et dominationes.

CAP. XLII. Dicitur etiam qui sint throni, et quod eorum officium.

 CAP. XLIII. Quomodo etiam cherubin et seraphin Deo astent, monstratur. Et quid secundum Dionysium, et quid secundum Danielem et Apostolum de eis sentiatur.

CAP. XLIu. De interpretatione etiam nominum cherubin et seraphin ponitur. Et quomodo iuxta nominum interpretationem, humanis inuigilent commodis.

CAP. XLu. A nouem etiam ordinibus demones corruisse, dicitur non esse absurdum credere. Et quod nouem sunt spirituum diuersitates.

CAP. XLuI. Ostenditur etiam postea malignos spiritus singulos suis in ordinibus principi demoniorum deseruire, quosdam ut angelos, quosdam  ut archangelos, alios ut uirtutes, alios ut potestates, alios ut principatus et dominationes, alios ut thronos, quosdam ut cherubin, quosdam ut seraphin. Et demones tot modis nocere, ut uix, uel impossibile sit nouem includi modis.

CAP. XLuII. Unde etiam nouem ordines sumpserunt uocabula dicitur. Et quot modis homines adiuuantur, ueldeludantur, totidem fere modis aut adiuuare aut deludere. Et cur fere apponitur. Et quod interdum que sine demone ab hominibus peruerse fiunt, sine eo etiam contingunt. Et quod credi potest eternam liberalitatem per se corporalia nonnunquam conferre beneficia. Et quod aliquando per homines, aliquando aliis modis. Et quod a quocunque homo iuuatur aut uexatur, minister Dei est.

 CAP. XLuIII. Queritur autem postea de qua multitudine sit princeps demoniorum. Et tandem ostenditur. Et quod licet magnus esset, plus de se sensit, quam esset. Et cui ceteri obediant. Et unde quidam cunctis efficacius debacchantur. Et quantum sint debilitati, et iuxta quosdam quando ceciderit.

CAP. XLIX. Et quod inimicus cum suis feditate cogitationis, et postea actionis maculat, dicitur, et quomodo. Et quod male uoluntati malum opus addens, nocentior fit. Et de eo qui in malo sibi undique placet, et illo qui male uiuit, ratione tamen consulta inde dolet. Et quod Deus bona, quot et que, et quare largitur. Et quod omnium nature inest quodammodo malum odire, quod bonum est  amare. Et qualis sit ista uoluntas. Et de uoluntate que gratia Dei inspiratur. Et quomodo sit agendum in malo degenti.

CAP. L. Et quod uoluntas, et sermo, et operatio bona a Deo sint, dicitur, inde in his nonnichil esse hominis. Et quod gratia Dei omnibus proposita, ab aliis repulsa, ab aliis est suscepta. Et quod gratia suscepta, quidam in bono perseuerant, et quidam recedunt: et queritur quid nobis a gratia, et quid a libero 21 arbitrio. Et quod aliquod sit meritum liberi arbitrii, et quare. Et quod omne bonum quod facimus, non solum nos, sed cum ipso facimus.

CAP. LI. Ostenditur postea qualis per gratiam Dei uitam corrigens quomodo penitens, et uirtutibus  pollens conciuis sanctorum possit ascribi. Et quid de eo fiet si morte fuerit preuentus. Et eo qui facinora non uult confiteri. Et eo qui ad confessa redit. Et utrum ante reditum fuerint indulta. Et quod ipsum confiteri, donum Dei est. Et penes quem est opus bene uel male fieri. Et de penitentia cordis et de confessione. Et quomodo sacerdos se habeat erga sibi confessos. Et de anathematizatione sine nomine. Et de illo anathemate quod fit nominatim. Et quando sit faciendum. Et de intentione sacerdotis in hoc opere. Et de illo genere excommunicandi quo iniuria latenter illata, tacitis nominibus, feritur. Et quomodo uia hominis Deo sit reuelanda. Et quomodo sacerdoti offensa sit detegenda. Et de eo qui uitam non corrigit, et ueniam sperat. Et quod confessionem sequenda  est penitentia. Et de onere a presbytero imponendo.

CAP. LII. Sequitur quomodo sacerdos penitenti debeat consulere. Et quod Deus aliqua anxia satisfactione est placandus. Et quomodo se habeat erga oues alienas. Et de his qui suam horrentes maculam, ignotos expetunt presbyteros. Et his qui ut melius consulantur hec agunt. Et quid agendum penitenti, qualiscunque sit sacerdos. Et quod quidquid minus fit a presbytero, impletur a Deo. Et quid est quod  caritas operit multitudinem peccatorum, et eleemosyna exstinguit peccatum

CAP. LIII. Adiicitur, aliter agendum cum egro, aliter cum sano. Et inter sanos, aliter cum mundum, aliter cum Deum timente. Et quomodo. Et spreto conuenienti sacerdotis consilio, reoque in periurium lapso, quid agendum sit presbytero.

CAP. LIu. Dicitur etiam quomodo qui causa iniurie sibi oblate reum usque ad perniciem prosequitur, sit reus. Et de eo qui ut similis habeatur accusatio, in reum iurat. Et quomodo debeat penitere.

CAP. Lu. Sequitur iudicem uel eius ministrum innocentium persecutoribus non debere consentire. Et ne sinant impium hominem uiuere. Et quod cauendum  est ne uel odio uel gratia, uel huiusmodi causa hoc fiat.

CAP. LuI. Monstratur etiam Ecclesia duobus egere gladiis. Et quibus ipsi deputentur. Et quomodo inter eos debeant diuidi. Et ad quem debeant tendere finem. Et iniurias sibi illatas considerare. Et quod iustitia non est uendenda. Et quomodo utraque potestas se habeat adinuicem.

CAP. LuII. Adiungitur quomodo agendum sit cum egro, qui peccatis territus Deum tantum timet. Et de presbytero qui securos facit illos, qui uel unum in se uel in alio, non cessant fouere peccatum. Et quid his sit consulendum. Et que peccata a presbytero, que sint curanda ab episcopo. Et cur ista publice, illa  curentur occulte.

CAP. LuIII. Subnectitur onus uiuentibus debitum, morituris non esse imponendum. Et quomodo decessurus sit a presbytero alloquendus, quomodo etiamsi conualuerit. Et quid maxime sit procurandum a sacerdote.

CAP. LIX. Postea dicitur quid sit opus confessione, quid denique fructus penitentie.

CAP. LX. Additur quomodo homines ligantur et quid sit pena peccati, et quando 22 absoluuntur, et quandiu uinculo peccati constringuntur, et unde contrahat homo ut ad uitam per se moueri non possit, et unde a malo se subtrahat. Et qualis sit qui a morte peccati ad uitam redit, et quod iustitie restitutus, ad uiam ueritatis sacerdotali confessione preparatur,  et quare sit necessarium nullum ad confessionem esse pigrum.

CAP. LXI. Sequitur, unde ueniat obligatio et absolutio, et quod sacramentum ligandi atque soluendi est penes sacerdotes. Et cum solius sit Dei peccata dimittere, quid sit homines peccata remittere, aut inde absoluere. Et quod sacerdos nichil agit, nisi liget ligandum, et soluat soluendum.



INCIPIUNT PRAENOTATIONES SEPTIMAE PARTIS.


 CAP. I. In septima parte dicitur, quibus sit opus post confessionem et absolutionem, et quibus impetretur  uisio Dei. Et quomodo dupliciter culpa dimittatur. Quomodo etiam et quare cito uitia condonantur.  Et de remissione Dei apud sacerdotem se accusare proponenti. Et qui modo, qui in futuro a delicti pena soluantur. Et que delicta post mortem ueniam consequuntur. Et de trifaria participatione a peccatis.

CAP. II. Dimissionem etiam trinam mereri disciplinam cum oratione et eleemosyna, supponitur. Et quomodo, et quod ad salutem proficiunt.

CAP. III. Disciplina etiam opus esse monstratur. Et quod est disciplina exterior et interior, et unde homini proueniat. Et quod tanto agit preclarius, quanto eas fert grauius. Et quid sit disciplina interior. Et quando disciplinam exterius habemus. Et quod conueniens est contrariis uitiis, contraria apponi remedia uirtutum. Et de satisfactione uirgarum, et ieiunii, et de modo ieiunandi.

 CAP. Iu. Qualis etiam oratio prodire debeat dicitur, et quid sit, si interim mens uagatur, et quod ne uagetur certans, ipso certamine beatus est; et qualis debeat esse qui petit, et quod petit, et cur uerbis utimur.

CAP. u. Cum etiam eleemosynam damus, dicitur, quid nobis prouidemus, et quod id unde opus non est, aut tantum ut modum excedat dari non debet, et quod magis insistendum est ualere anime quam corpori. Et quomodo debeamus proximo uiuenti prodesse, et pro quibus defunctis exorare, et cur in agendis mortuorum pro paruulis et penitentibus exoramus: et quid agendum his qui corporaliter proximis subuenire uolunt et quomodo et unde subueniendum.

 CAP. uI. Cur etiam decimam offerimus, et nouem nobis retinemus, subditur, et de quibus persoluenda sit decima, et quibus et cur illis. Et cui eorum uita linquitur discutienda: et quod clerus, qualiscunque sit, semper est uenerandus, nec a re debita spoliandus, et qualiter decimandum, et cui sit persoluendum, et quid ad laicos, quid uero ad episcopos pertineat, ordinandum.

CAP. uII. Cur etiam potestates a Deo sint constitute dicitur, et quod eos imponat modo tranquillus, et quare? et quod obediendum est potestati, et quod una potestas prouidet corpori, altera menti? et quare? et cur gladio Petri gladius regis sit additus? et quid rex debeat Ecclesie? et quantum potestas  episcopi sit preferenda regis? et quam sit necessaria regnis; 23 et de eminentia utriusque adinuicem?

CAP. uIII. Quomodo etiam rex terrenis potestatibus curam impendere debet, dicitur; et quales sunt qui ambitiose concedunt, et quando operis merces crescit, et quando opus ad Dominum mercedem habeat, et quales ministros rex debeat prouidere, et quomodo eas debeat instruere.

CAP. IX. Milites etiam quare sint sub rege dicitur: et quare ab hominibus tributa soluuntur, et quid subditi dominis debeant, et e conuerso; et quomodo subditi dominis debeant esse fideles, et e conuerso.

CAP. X. Ad clerum transire cupientem, liberum esse oportere monstratur, et litteratum, et quod ei supersedendum est militia negotiatione et secularibus  iudiciis, et quare; et quod tamen huiusmodi multi non statim admouendi sunt choro; et quod nemo per se ad Dei gradus accedere presumat, et quod sub certo titulo debeat quisque ordinari, et quomodo ibidem ministrare.

CAP. XI. Citra subdiaconi gradum nuptias celebrari dicitur, et cur postea prohibetur, et cur hoc in ueteri lege non obseruabatur: et quod quandoque, tamen tunc, continebant, et quare? et quod nullo modo sacerdotes gratie ueteres debent imitari.

CAP. XII. Et uero qui in suo gradu bene conuersari querit; quid sit agendum, subditur; et quid mereatur qui gradum suum usurpat, et ei qui in Ecclesia ordinatur, uel beneficium accipit, uel in ea preficitur, quid sit cauendum, et quid considerandum  acceptori et datori, et quid presul debeat cogitare in distribuendis Ecclesie officiis, et quid qui promouetur, et qua intentione clericus mundi negotia agat.

CAP. XIII. Quare Simon Magus Petro pecuniam obtulit subditur, et quod spiritalis potestas non sit emenda uel uendenda, neque possessio que haberi non potest sine ministerio spiritali, et quid agendum ministro in ouile Christi male ingresso.

CAP. XIu. Quandiu etiam sacramentum semel impositum permaneat, dicitur; et de ordinatorum suspensione, et degradatione, et de his qui interdicto utuntur officio.

CAP. Xu. Bonum uero introitum habenti quid sit agendum, dicitur; et quomodo se debeat habere curie  capellanus, quomodo sacerdos parochianus.

CAP. XuI. Quare autem sacerdos doctrina et uita pollere debeat, subditur, et quid uel quo interdicatur; et qualis doctor debeat esse iudex, uel hic desinere.

CAP. XuII. In quibus etiam continetur doctrina sacerdotis, adiicitur; et quale debeat esse eius studium, et de paruulis baptizandis, cum de eorum uita desperatur, qualiter eis debeat succurri, et cur cum antiquitus adulti, modo omnes paruuli baptizantur, et quod post baptismum oblatio debet fieri, nec tamen extorqueri.

CAP. XuIII. In doctrina uero morum quid antecedat, et quid sequatur postea monstratur, et de doctrina, et flagello, et quando opus sit sola exhortatione,  et quod ratio disciplinam moderetur.

CAP. XIX. Tres esse partes Ecclesie, et prelatos, continentes, coniugatos, per Ne, Daniel, Iob significatos, in agro, lecto, molendino ostenditur; et quomodo ii tres ordines per hos tres uiros, et in his locis, significentur, et de officio castitate prelatorum.

24 CAP. XX. Quid etiam Danieli, id est continentibus sit agendum, subditur, et quod ipsi nec fornicatores, nec coniuges esse possunt, et quod illud consilium: Si uis esse perfectus, etc. non respicit coniugatos; et quomodo coniugatus erga familiam et Deum se debeat habere.

CAP. XXI. Sub prelatis autem continentes et coniugatos esse postea reperitur, et quid ab eis sortiantur,  et quod prelatos subditi non reprehendant, et qualis debeat esse doctor, et cur talis, et quid inde mereatur.

CAP. XXII. Deinde uero reperitur ubi transitus esse possit inter molendinum, et lectum, et agrum; ubi non; et si prepropere fiat transitus ad continentiam, quid fiet? et quod molendinum inhabitantes, lectum subire possunt; et quod de neutro ad agrum est transeudum, nisi Ecclesia uocante, et qua necessitate sublimatus ad priuatum transeat. Et de hoc quod dicitur: Duo in agro, duo in lecto, duo in molendino, unus assumitur et unus relinquitur. Et quomodo boni et mali omnes nonnisi in his locis manent.

CAP. XXIII. Quas etiam uitas tres Ecclesie ordines profitentur subditur, et qualis sit actiua, qualis contenplatiua  uita, et quid actio, quid contemplatio faciat; et quod Rachel et Lia, Maria et Martha has significant uitas, et quod historia harum mulierum his aptatur uitis.

CAP. XXIu. Que autem sit pars Ne dicitur; et quod prelatum oportet utriusque uite habere experimenta; et quod aliter nullatenus est idoneus, et quod ipse actiuus et contemplatiuus tantum preemineat, ut quasi uxorem regat plebem

CAP. XXu. Queritur autem postea de actiua uita que, cui sit preferenda, et quod melior sit contemplatiua, et quod dum labores Christi, et anxietates, et suorum attenduntur, actiua precellere uidetur, et quod tamem quantum ad futura, contemplatiua sit melior et quod hic sicut actiua superatur; quandoque  superat contemplatiua, et quod prelatus utraque uti debeat.

CAP. XXuI. Dilectiones quoque duas esse sicut et uitas, subditur: et quomodo ad illas se habeant.

CAP. XXuII. Quod etiam non sit uita qua possit homo Deo placere, nisi in alterutra istarum, subditur: et ideo qui solitudini se includit, nec statim religionis studiis perfruitur; et de his qui solitariam uitam, usurpatiue autem intrant, aut ingressam seruant, et de his qui negligenter omnia faciunt, et de his qui superbia uel inuidia laborant, et de his qui peccatis specie decepti, excessus fratrum reprehendere non audent, uel etiam fouent, et his qui prepositis suis sunt inobedientes, et quid boni bene  subditis erit; et qui sint boni subiecti; et quomodo potestates debeant esse sollicite, pro subditis rationem redditure; et quando sit bonus a secularium conuersatione separatus, et quando perfici incipiat. Et de eo quem mundi circumagit mola, et quomodo quisque in suo officio se debeat exercere, et de edificatione super fundamentum auri, et argenti et lapidis pretiosi, et de superedificatione ligni, feni, stipule; et quomodo circa res mundi se habeat homo. Et quomodo sint amande; et de earum amissione quomodo dolendum, et de his qui ad inferos descenderunt, et quod diuinum examen quandoque consuetudinem mutans insolita interserat, ubi de resurrectione mertuorum.

CAP. XXuIII. Deum autem primo uiro, primam  25 uxorem condidisse et dedisse postea dicitur; et quomodo sunt duo in carne una, et quod si homines non peccassent, lex coniugii binos tantum copulasset; et quod mulier uiro sit subdita. Et quod patriarchis plures concesse fuerint uxores, et quare, et cur de cognatione non alienigene uel idololatre essent ducende. Et quod multis de causis dimittebantur, et quare: et quod prius concesse in lege prohibite sunt concubine, nec tamen plures uxores.

CAP. XXIX. Apud gentes etiam pellices et coniuges fuisse ibidem reperitur. Et quod predicatio Christi in copula inuentos, non ab ea, sed in ea uocauit; et quod uitium non officium tollere uenit: et de coniugio inter fidelem et infidelem, et quid sit quod lex prohibet, infideles suscipi matrimonio uel teneri:  Apostolus uero monet idololatram tenere.

CAP. XXX. In quo etiam decreto Christi prima lex coniugii redit, monstratur. Et quare fiat diuortium, et quid postea agendum, et quod uir prouideat tam corpori quam anime uxoris, et quod cur uir in aliis presit, in reddendo debito uterque par est, et cum longe melius esset cessare, cur indulgetur nuptie, et quando coitus non imputatur. Et quod melius est huiusmodi coitus culpam incurrere, quam se ab uxore subtrahere; et de studentibus exsaturande libidini, et mutuo appetitu se contaminantibus.

CAP. XXXI. Quod etiam concubitus actus naturalis sit, et quod non nisi ex adiunctis deprauatur,  subditur; et quod sicut quidam actus facile, quidam difficulter sine culpa transigi possunt; sic concubitus nullatenus, et quod huiusmodi actus naturales in natura sunt boni, aliunde decolorantur. Et quod non crebro nisi ex adiunctis accusantur, et quod nichil culpe important, si repellantur que importune comitantur.

CAP. XXXII. Coniuges uero semper posse continere, subditur, et quomodo id agant, et quod mutari non debet. Et de hoc quod occulte uouetur, et hoc quod manifeste. Et hoc quod leuitate et contra rationem, et quid generaliter de omni uoto sit tenendum, et quid agendum coniugibus continere malentibus.

 CAP. XXXIII. Quando etiam separat homo quod Deus coniunxit, dicitur; et quod fornicantem tenere, et dimittere licet; et quomodo sit intelligendum Qui tenet adulteram stultus et impius est. Et quod uterque adulter neutrum accusare potest, et quod ex susceptione non diuertatur; et quomodo dimittens, et dimissa uiuant, et cur propter fornicationem carnis, dissidium Deus permiserit, et non propter aliud.

CAP. XXXIu. Adiicitur etiam libere posse rumpi coniugium, aut pro cultu demonum, uel abominatione morum, priusquam consentiatur, uel si talis non possit ferri conuersatio, et quod tamen contineatur, et de disponentibus uxores dimittere, illo propter fornicationem carnis, isto propter fornicationem  mentis: et quid sit quod Dominus unam, hic uero due excipiantur fornicationes.

CAP. XXXu. Quod etiam post coniugium multa contingunt ut eius usus stare non possit, nec tamen ipsum desistat, subditur. Et quod multa in coniugio uel ante fiunt, quare ipsum non sit uel esse desistat, et que sint illa, et quod Dominus quedam docuit, ceteris docendis sue Ecclesie relictis.

CAP. XXXuI. Quos etiam statuta Ecclesie a coniugio arceant, subditur; et de connexione baptizantis et baptizati, et cur talis sit modus baptismi: et de affinitate uiri et femine, 26 et quid fiet, si cause ille que preueniendo coniugium impediunt, post factum accidunt.

CAP. XXXuII. Sequitur autem de eo quod quis  fide interposita alicui coniugium promiserit, et interim aliam duxerit. Et quod peierando potius est quam quid contra legem fiat, et que iurare, bonum; et que facinus sit, et quando iuratum dimittere bonum sit. Et quod nemo delinquit ut alterius scandalum caueat, et de iuramento quod fieri non potest sine peccato, neque dimitti sine scandalo. Et de sponsione coniugii, iuramento autem fide fulta, et matrimonio aliunde interim contracto.

CAP. XXXuIII. Ostenso autem que persone coniungi non possint, nec coniuncte remanere, dicitur,  que possunt simul esse, et etiam separari. Et de coniugio liberi et ancille, et inualentis debitum reddere.

CAP. XXXIX. Quo uero oculo nuptie sint subeunde, et quid boni quidue mali secum ferant, dicitur. Et que cause interdum occurrant in coniugio, que Deo perualde displicent, et cuiusmodi considerationem debeat habere nupturus, et que sint cause precipue matrimonii. Et que tria bona connubii, conuenientes suscipiant, et quare, et quod absque fide et sacramento, coniugium esse non possit, sed absque prole esse potest, et quod coniuges nullatenus faciant, quin filios suscipiant, et quod fides quandoque est sine sacramento, et sacramentum absque fide. Et de his qui tali animo conueniunt, ut undique  fornicentur; et quid fieret si coniungendi bona coniugii abdicarent; et quid, si in coniugio non nisi diuitie uel uoluptates, et huiusmodi querantur; et de illo qui uoluptate ad amplexus fertur, et de eo qui bonis coniugii, sua propter desideria, uoluntate Dei pretermissa consentit. Et de illo qui legem Dei attendit; sed nichilominus carnalem uoluptatem affectat, et quod dum coniux uiuit, omnia cum ea sint toleranda, et de libertate superstitis post mortem alterius.



INCIPIUNT PRAENOTATIONES OCTAuAE PARTIS.


 CAP. I. In octaua parte dicitur refectione corporis et sanguinis sui Christum Patri suo mundum reconciliare, et cur id hoc modo maluit facere, et de hoc pane quem significet, et qui eum manducent, et de Sacramento corporis et sanguinis Domini in ueteri populo, et de figura et umbra et rei ueritate.

CAP. II. Quis uero panis et quis liquor, et cur non alius ad mensam Domini admittatur, subditur, et cur conficitur corpus et sanguis, et cur ibi multa grana conueniunt, et quod hunc panem comedendo, Domino coniunguntur, et quod corpus carnem, sanguis animam recreat, et quare, et de efficacia corporalis cibi et spiritualis, et quod spiritualis, aliis in uitam, aliis in mortem sumitur, et quid in ultimis agendum sit sceleroso, et cuiusmodi bonus possit  communicare, et qualis sit dignis et indignis Eucaristia.

CAP. III. Cur etiam aqua immisceatur, dicitur, et quid significet, et quod participantes significate rei memores esse debemus, et quare: et qualiter presbyteri, qualiter laici participare debeant, et quare sic laici: et quod caro sine sanguine non est, uel e conuerso, et quod panis intinctus non est tribuendus.

CAP. Iu. Quale autem corpus suum Dominus tradiderit manducandum discipulis, adiicitur, 27 et quod nichil inde erat passurus, et quod in passione completum est, quod in Christi agebatur mortali corpore. Et quod modo in eius mensa geritur, in  passione precessit, et quod templum Christi sumus dum ipsum suscipimus, et quid mensa Domini designet, et quod hoc Sacramentum sit precipuum.

CAP. u. Quomodo autem Dominus panem in corpus, uinumque in sanguinem suum uertat, subditur, et quibus uerbis sit utendum de hac uersione; et quod nemo aliud astruat, quam quod uerba Domini indicant uoluisse, et quod utrumque est in utroque, et neutrum est sine altero, et quod non potest sumi nisi totum, et de fractione dentium et de contritione, et quod substantia mutata, proprietates remanent, et quod nulla sit ibi sensuum delusio, et quid ille species exhibent tractandum.

CAP. uI. A quibus etiam tantum, licet indignis, si tamen constitutio seruetur, possit Eucaristia confici,  dicitur, et quorum sit dare uel negare, et quibus et quando et quare, et quomodo sit reus aliter faciens, et quid indignis sit agendum, et de occulte flagitioso.

CAP. uII. Quoties uero statuta Patrum sanciunt communicandum, subditur, et quod presbyteri crebrius debeant participare, et quod quisque caueat, ut obnixe accedat.

CAP. uIII. Quare autem Dominus nostros cibos non renuebat postea dicitur, et quod agebat id quos suos acturos decreuerat, et quomodo uiuant qui solitariam eligunt uitam, quomodo uero qui de loco ad locum migrant, et quod nullum hominum genus sancte se habenti noceat. Et quod exemplo Domini  etiam inter malos conuersari debemus, ut eis prodesse possimus, et quod mutandus est locus ubi non potes mortem anime effugere.

CAP. IX. ueterem etiam cenam cum discipulis sumpsisse Dominum ibidem reperitur, et quare, et quod ipsa non sit reducenda, et quod extrema pars ipsius, id est participatio corporis et sanguinis, sepius sit repetenda, et quod Dominus lauit pedes discipulorum, et hoc eis aliis facere precepit, et quod figuras imminuit, et terminauit, et de responsione eius facta Iudeis discipulos de conuulsione spicarum accusantibus, et quod uetera nullatenus sunt tenenda post nouam Christi institutionem, et cur Apostolus quandoque ad illa redit, et quod cena Domini nullatenus sit representanda.

 CAP. X. Quando etiam Dominus libertatem ciborum restituerit, subditur, et quod nichil debemus comedere cum offendiculo fratris, et de idolothyto et de quibusdam cibis quandoque non utendis, et de hoc, quod intrat in os non coinquinat hominem, etc. Et de hoc si licentiam ciborum a Domino restitutam Ecclesia prohibuisset, et de Iudeis qui modo quedam quasi illicita excipiunt, et quedam noua quasi acrosancta adiungunt, et quibusdam cibis quasi immundis abstinere precipiunt, et non causa corporalis castigationis.

CAP. XI. Additur de alternatione Iudeorum et Gentilium in fide, et quod quidam preclari ex gentibus Antichristo resistent, et quod nonnulli Iudeorum obedient. Et de illis quos Antichristus sibi  seduxerit, et quid sit, Cum plenitudo gentium introierit tunc, etc.

CAP. XII. Quando etiam Elias et Enoch in paradisum sunt assumpti, subditur, et quid ibi exspectent, et quod melius creduntur habere quam nos, melius habituri, et quid triennio et amplius predicantes, 28 credantur acturi, et quid de Iudeis tunc temporis sit futurum, et quid interim et quid sit. Et nos non cognoscet amplius, et de interfectione Elie et Enoch, et cur sepeliri prohibebuntur, et de statu Antichristi post mortem illorum, et quot annis predicabunt, et quotannis Antichristus tyrannidem suam exercebit, et quare, et de abbreuiatione persecutionis ipsius, et ubi occidetur.

CAP. XIII. Que uero precedent huius nequissimi  aduentum, subditur, et quare Apostolus locutus sit timentibus ne dies Domini instaret, et quomodo intelligatur: Qui tenet nunc teneat donec de medio fiat. Et quod operatione Satane sit eius aduentus, et secundum quam operationem.

CAP. XIu. Illo autem interfecto, quot dies electis ad penitentiam concedentur, antequam Christus ueniat, subditur, et quod nulla seductio sit futura electis, et quod nulla uenia ministris Antichristi speretur, et quomodo repentinus eis superueniat interitus, et quis: et quod putatur ignem iudicis, iudicem precedere, et quomodo in conspectu eius exardescet, postquam apparuerit, et de fluentis aquarum, et de nostro igni, et quod celum et terra  in melius uertentur, et duo omnino non erunt ignis et aqua, et de auibus perituris, et quantum ignis ascendet, et de superioribus celis, et quare orbis sit mutabilis, et cuius mutationem eius immutatio sequitur, et quantum.

CAP. Xu. Ultimus etiam ignis quamdiu durabit, subiicitur, et quod in eo uiui morientur, et per quem mortui resurgent, et incorrupti, et de incorruptione et immutatione, et quales omnes resurgent, et quo: singula membra ad sua redibunt nomina, et quod resurrectio Christi et certitudo, et causa et exemplum sit nostre resurrectionis.

CAP. XuI. Unde etiam iuxta communem omnium sententiam procreatio filiorum originem trahat, subscribitur. Et quod plerisque placet aliunde incrementa  uenire, et unde non natis, et unde natis, et de portione iuxta hoc, a parentibus in homine, et unde remotiores secundum hoc sint feti, et quod alii dicunt semen parentum usque ad uirilem adolescere quantitatem, et secundum istos fomenta interiora in humanam non uertuntur substantiam, et quid iuxta hanc sententiam resurgat, et quid iuxta aliam.

CAP. XuII. Queritur autem postea si cum omnibus membris resurgemus, an costa ad Adam redibit, et de filiis, si semina redibunt ad parentes, aut si nichil habebunt filii in substantia sua, quod parentes habuerunt in sua et quod omnes in lumbis Ade exstiterunt, et quod unum est principium, et quod fili de materia parentum constant tantum, et quod quedam  sunt in homine ad remanendum, quedam uero ad recedendum, et que; et quod homo superflua in uita abiecta in resurrectione non resumet, et quod necessaria que humanus subtraxit status, tunc sint resumenda, et de hoc quod capillus non peribit, et quante stature quisque erit in resurrectione.

CAP. XuIII. Cuiusmodi uero qualitatem nanciscentur homines post resurrectionem subditur; et quod in transfiguratione fuit exemplum future caritatis, et quod in ea sancti ueste carebunt, et quod ut Christus ab eis, sic sancti ab inuicem distant claritate, et quod sic similiter et resurrectio mortuorum, et quod duplex est resurgentium claritas.

CAP. XIX. Quando etiam ignis sit uenturus, et Dominus descensurus, subditur, et quare tunc tandem,  et quando tuba habeat 29 locum, et quare tunc, et qui prius resurgent, et qui postea, et quanta erit leuitas resurgentium corporum, et quomodo descendet Dominus, et quare uox que audietur, dicitur tuba, et que mora erit in resurgendo, et de tuba, per quam resurgent, et quomodo in ictu oculi alii prius, alii posterius resurgent, et de quorumdam assertione quod reliqui uiui cum prioribus resuscitatis in raptu ad era morientur, et sic resuscitabuntur. Queritur etiam quomodo resurgent mortui et quali corpore uiuent et de descensu Domini et resurrectione, et quod in igne erit, et quare.

CAP. XX. Postea uero agitur de tuba et aduentu Domini, et si simul fient, et post ignem quomodo iudicabit  uiuos et mortuos, et seculum per ignem, et quod quibusdam placet, Dominum in tuba descendentem, ignem inducere, et in eo mortuos resuscitatos subleuare.

CAP. XXI. Quantum etiam ultimus ignis durabit, dicitur, et quid oporteat esse, si anime tunc ut nunc extra corpora sunt purgande, et quid hi in corporibus luent, quod in corporibus deliquerunt, et quid potius est tenendum, si emundatorum et mundandorum simul erit resurrectio, et quod Dominus in ere usque dum sui congregentur ad se, exspectabit, et si cuiquam id absurdum uidetur, quid de iudicio dicet, quare et ponitur, et quod obesse uidetur.

CAP. XXII. Quamuis etiam tempora incendii et iudicii lateant, subiicitur certum esse repentinum superuenturum  interitum, et quare, et quod sol et luna priuabuntur lumine, et quare et de hoc quod dicitur, erunt signa in sole et luna, etc.

CAP. XXIII. De mora etiam post signa usque ad incendium subditur, et quod in eo fiet resurrectio, et de ascensu sanctorum, ea facta et quod nubes eos suscipiet, et cum facultas per se non deerit, cur Angeli ministrabunt et nubes, et quod tunc omnis caro uidebit salutare Dei et post non. Et quid est quod Dominus reuelabitur in flamma ignis.

CAP. XXIu. De uerbis etiam Domini, que post signa solis et lune et stellarum sequuntur, subditur, his scilicet: Et tunc parebit signum filii hominis in celo, etc.

CAP. XXu. Qui etiam prius boni an mali, suis in  locis recipientur, dicitur; et quod utrique in domo Patris recipient diuersas mansiones, iuxta merita; et de statu iustorum, et quare omnes ibi aderunt homines et Angeli, et quomodo Dominus ad iudicium ueniet, et de regno eius super Ecclesiam, et quod oculi carnis eum uidebunt, et unde, et quo congregabuntur, et quid dicendum de indignis.

CAP. XXuI. Quod etiam ignoratur super quam mundi partem Dominus apparebit, adiicitur; et tamen quid arbitrandum, et quid sit facturus, et quo  merito. Et quod spiritualiter et corporaliter debemus proximis subuenire, et quod sit maius, et de utilitate pietatis.

CAP. XXuII. In die etiam iudicii bona et mala omnium esse manifestanda omnibus, subditur, et quare; et de peccatis per penitentiam tectis, et bonis et malis, abolitis.

CAP. XXuIII. Quomodo etiam tunc unius conscientia omnium capiet gesta, dicitur, et quatenus corda iniquorum dilatabuntur; et cuius uirtute, et cum quod est singulorum sit trium, quomodo Pater omne iudicium dedit Filio.

CAP. XXIX. De malis et bonis quomodo Deum tunc 30 uidebunt, postea reperitur; et quid significet transfiguratio Christi cum Moyse et Elia, interseritur.

 CAP. XXX. Ordinem quoque saluandorum et damnandorum duplicem esse futurum, adiicitur; et qualiter, et cum quidam sanctorum iudicabuntur, quomodo omnes iudicabunt, iuxta illud. Iudicabunt sancti nationes, et illud: Dominabuntur eorum iusti in matutino.

CAP. XXXI. Queritur autem deinceps quid sit mundum iudicare, et quod Dominus more mortalium iudiciariam proferet sententiam, et penam siue premium per ministros inferet, et quod sancti sub Domino iudices erunt, et quomodo, et quod Dominus iudicaturus est bonos et malos, sancti uero tantum malos.

CAP. XXXII. Post iudicium autem, malos in supplicio  permansuros, et bonos in uoluptate, subditur; et quod sanctos non latebit malorum status, et quare; et quod miseri sanctorum gloriam scient, nec tamen cernent, et quare; et quod horum bona uel illorum mala nemo possit exponere, et quare. De miseria tamen gehennali subditur, et quod in neutro statu, tunc erunt opera, et quare; et de habitu mentis, et quod mali nullum habebunt remedium, uel boni casum.



ROBERTI PULLI SENTENTIARUM LIBER PRIMUS.



31 CAPUT PRIMUM. Primo Deum esse ostenditur.


 Irrationabilium rationabilis progressus, et indefessus in se recursus, dispositorem sue presidere machine indubitanter euincit. Qui uero suum rebus  ordinem indidit, num ipse existendi initium habuit? Sed que esse incipiunt causam necessario subsistentie prosequuntur. Nam quis intelligit, de eo quod esse caret, quo modo ad esse ueniret, nisi aliquid tale precederet, unde exordium subsistendi haberet?  Quod autem alii causa est ut sit, quis eo excellentius esse negabit? Aut igitur Deus existendi principio carebit, aut excellentius se et antiquius aliquid habehit. Constet itaque Deum esse, et initium subsistendi non habere.

Quidquid autem est, uel substantia, si Aristotelem sequimur  , uel accidens est, utrum horum est Deus? Si accidens est, per aliud est, qui ceteris esse confert; si substantia est, susceptibilis contrariorum est: qui inuariabilis, et immutabilis est. Substantia enim dicta est, quia accidentibus subiecta est. An dicemus substantiam, non quia alii se subiiciat, sed quia per se et non per aliud existat? Si ita est, inter nobis notas non reperitur substantias, quas non aliter nouimus nisi subiectas accidentibus.  Si ita est, nullo designatur nomine; quia omne nomen significat substantiam cum qualitate, atque ideo dissyllabum hoc, Deus, pars orationis non est; quia de quo magis uidetur nomen, non est. Aut si est, que est eius substantia qualitati subiecta? Nomen enim, ut de genere et specie perhibet Aristoteles, circa substantiam qualitatem determinat.



CAPUT II. Contra idololatrie errorem unus tantum Deus est.

Idololatrie cecitas pluralitatem deorum profano ore conatur astruere. Sed que plura sunt, alia aliis aut prestantiora inuenientur, aut equalia. Deus autem nulli subesse potest. Ac per hoc, dii plures si sunt, pares utique sibi sunt. Nimirum Deus quoniam  initio caret, nec finem habere ualet. Quecunque 32 enim terminantur fine, exordium sortiuntur existentie. Fieri quidem potest ut res esse incipiat, beneficioque eius per quem cepit, finem nesciat. uerum que ab esse ad non esse, natiuo properat defectu, a non esse quoque ad esse, munere uenit auctoris, quoniam id proprio contingere nequibat conatu: nam si semper exstitisset, id utique obtineret uirtutis, ut nunquam deficere posset. Quamobrem Deum, quoniam propagatur eternitate, nichil aliud decet, nisi ut intransgressibili, imo, inaccessibili decoretur bonitate, scientia, immensitate, potentia. Quare si dii duo sunt, aut plures, neque alius alio, salua Dei maiestate, potest esse inferior, procul dubio quotquot sunt, indifferenti, ut dictum est, equalitate reuerendi  sunt. Erubescat ergo idololatrie uanitas, confingens deos alios iuniores, alios seniores, alios quoque maiores, alios autem minores.

Sed et illi confundantur, si qui diis pluribus equalitatem ascribant. Namque sicut diuinitatis euo congruere uidetur, ut nunquam ceperit, eiusque potenti artificio, ut res quasque materia formaque consummauerit, ita quoque rationi placet, cordique bene sedet, ut tanta excellentia, singularitate maiestatis, admiranda habeatur. Quomodo enim Deus plus est quam unus, si Creator quoque non est nisi unus? Unus autem et solus Creator esse cognoscitur, quoniam una et sola mundi fabrica inuenitur. Si enim  plures dii essent, sicut unus et preter quem non est alius, natiua bonitate opus bonum incepit, et quoniam perfectissimus est, consummauit: ita quoque alii alia eisdem de causis suum quique opus bonum incepissent, et consummassent. Nam sicut sancta et gloriosa Trinitas, quoniam unus est Deus, una uoluntate eademque potentia, indiuisa facit opera, ita pluralitatem deorum pluralitas prosecuta supradictarum conscientia rerum diuisa produceret opera. Quisquis enim sibi sufficiens, ac per se subsistens, frustra alteri communicaret opus, quasi opis indigus aliene. Quod enim alius alii cooperatur, aut nature est, unde in sancta Trinitate, nec uoluntatum, nec scientie neque potentie, imo neque operationis, ulla omnino potest esse distantia: Quecumque  enim Pater facit, hec Filius similiter facit ; aut beneficii est, unde cum sancto sanctus est Dominus; aut necessitatis ut cum ope egemus aliena.

Sed dices: Alternam hic exigere caritatem, ut et cum opus non est, communicet operationem. Sed inter hominem et hominem ita est: at inter Deum et Deum, ita esse non potest. Filius carnem suscepit, Pater amat Filium, et tamen quia opus non erat, Pater cum Filio incarnari recusauit. Et sicut Pater ac Filius cum Sancto Spiritu, propter unitatem diuinitatis opera facit una; ita si multi Dii essent, multiplicitas deitatis, quoniam cooperatione opus non esset, multiplicitatem et diuisionem produceret operationis. Et  quoniam huiusmodi inuestigandis, noster minus uiget sensus, ubi ratio deficit, fides auctoritate fulta, succurrit, affirmans unum esse Deum.



CAPUT III. Tres persone sunt.

 Sed si unus est Deus testante Moyse, Audi, Isrel, Dominus Deus tuus unus est ; quomodo est tres, iuxta illud: Tres sunt qui testimonium dant in celo Pater, et Filius, et Spiritus sanctus, et hi tres unum sunt . Ergo unum id est. Deus, est hi tres. Horum autem trium singulus est Deus bonus, sapiens; quare non tres dii boni, sapientes, sed unus? Sicut horum trium Abrahe, Isaac et Iacob, quisque singulatim est homo bonus, sapiens. Similiter autem tres homines boni sapientes  non unus. Unam in Deitate substantiam, docente Domino, Ego et Pater unum sumus , confitemur. Quomodo ergo tres persone? aut si tres persone, cur non totidem substantie, sed tantum una? In creaturis enim unitatem 33 substantie comitatur identitas persone, diuersitatemque personarum, multiplicitas sequitur substantiarum. Petrus ut una est substantia, ita et persona, Petrus Iacobus et Ioannes, sicut sunt tres persone, ita et substantie.

Dicet dialecticus: Species est tota substantia indiuiduorum, totaque species, eademque in singulis reperitur indiuiduis. Itaque species una est substantia;  eius uero indiuidua, multe persone, et he multe persone sunt illa una substantia. Nam secundum Porphyrium, omnes homines participatione speciei sunt unus homo.

Dialectice, obscuro obscurum, incredibili creditum, soluere queris; nichil proficis. Nam quod tantummodo unum est, tu uides qualiter tres est. Nonne domus una est? et tamen tectum, paries et fundamentum est? An similiter Deus unus est, et tamen Pater, et Filius, et Spiritus Sanctus est? Nulla pars integralis suscipit nomen sui totius, sicut nec paries, nec tectum, domus. Pater autem est Deus, nec aliquid plus est Pater quam Filius: nec uterque, quam Spiritus sanctus. Simplicem igitur essentiam, Deum, nemo peruidit personis compositam.

 Utrumne sicut genus quod in se est unum, assumptis differentiis transit in multa, et est illa, ita Deus, qui est una substantia, paternitate, filiatione, ab utroque processione formatus, est plures, non dii, sed persone; quemadmodum et genus est plura, non genera, sed species?

Sed Deus si ex illis tribus est tres; ex intelligentia, immensitate, pulchritudine, omnipotentia, dulcedine et ceteris fit multo plures, fit inquam ex innumerabilibus innumerabiles.

Sed dices: Sunt nonnulle forme generum, que ea nequaquam ducunt ad esse specierum. Sunt quoque proprietates pertinentes ad substantiam, sed non efficiunt personam. Aut dices: He idem quoniam Deus sunt, ac per hoc diuersitatem persone non faciunt, ille idem  quod Deus non sunt, ac per hoc id possunt. Sed quid intercessit ut iste sint, ille uero idem quod Deus, non sint? Item si substantia que Deus unus est, atque ideo una est, quia tribus illis afficitur, tres persone est, uidetur ipsa personarum materia; uidentur ipse ex ea et afficientibus compacte: ac per hoc substantia maior uidetur, quia prior; persone minores, quia posteriores. Et erit Pater, qui Deus est, minor Deo, que materia est, minor paternitate, que Deus est: similiter Filius et Spiritus sanctus. Item, si Deus et forma sunt coniuncta ut sit persona, quis coniunxit ea? Nonne quecunque coniuncta, et disiungi possunt? Item, si sicut tres sunt persone, ita et ex quibus conficiantur tres sunt forme; nonne  cum he, sicut et persone, eterne sint, et ut diuerse sint persone, Deus non sint (idem enim se non posset diuersificare, persone autem Deus unus sunt, nonne, inquam, tres res Deo reperiuntur ceterne, et sex sibi ceue?

Creator ergo Deus in substantia unus, in personis trinus, nullis partibus tenditur, nullis formis uariatur, ut ipse et in unitate propter trinitatem, sit admirabilis, et in trinitate propter unitatem inexplicabilis. Etiam in unitate personas cur tres non plures fatemur nisi quia auctoritati credimus? Nec enim fides habet meritum, cui humana ratio prebet experimentum  . Dicit enim in Moyse Deus: Non uidebit  me homo et uiuet  Et in Euangelio dicitur: Deum nemo uidit unquam : ergo dum homo mortali statu uiuit, Deum uidere nequit; corporeis quidem oculis nunquam, spiritualibus poterit post hanc uitam; nam tantummodo menti promittitur uisio Dei, dum dicitur: Beati mundo corde quoniam ipsi Deum uidebunt . Nota futurum quia nunc nec cordi patet Deus. Si Deum nemo nouit, nec Patrem; nam si Patrem nouisset, utique et Deum: Pater enim est Deus; si autem nec Patrem, nec Filium nouit. Nunquid tamen utrumque Deum esse intelligit? Nunquid Unigenitum ab ingenito genitum scit, sicut duos quoslibet homines esse ex aspectu nosti, neutrum tamen apud se nosti? Ita quoque plerumque alter alterius ratione 34 aliqua,  Pater quodammodo cognoscitur, uterque tamen ignotus respondetur.

Sed contra primum Dominus dicit: Hec est uita eterna ut cognoscat te, et quem misisti Iesum Christum , unum esse Deum. Quare si Patrem et Filium Deum esse callet, iam uitam eternam habet. Contra secundum propheta de Unigenito ait: Generationem eius quis enarrabit?  Si genitum a Patre callet, generationem eius nobis enarret.

Sed dicet aliquis: Quamque personam singulatim esse scio; omnes simul personas Deum unum esse nescio; sed credo. Similiter: Filium genitum esse non ignoro, attamen Deum esse credo. uere credis: ea enim credimus que fides nobis insinuat; ea uidemus  que species nobis manifestat: et est fides secundum Apostolum: Argumentum non apparentium ; species autem comprehensio cognitorum. Fidem autem describere intendit, qui dicit: Fides autem catholica hec est  , etc. interpositis quibusdam subiunxit: Singulatim unamquamque personam Deum ac Dominum confiteri Christiana ueritate compellimur. Quid est quamque personam Deum confiteri, nisi quamque personam Deum esse fateri? Quomodo autem id fatendum sit? Fidene an specie, tractatus ipse indicat, qui fidem et exponendam in capite suscipit, et expositam in fine concludit? Ibidem et inferius sic habetur: Est ergo fides recta, ut credamus et confiteamur quia Dominus noster iehsu  Christus Dei Filius, Deus et homo est. Astruente igitur fide credimus Dominum Iesum esse Deum, Dominum Iesum esse hominem. Nam, sicut discipuli quem fide Deum credebant, sensibus hominem sciebant, ita nos ex ascensione perpendimus utrumque fide, neutrum cognitione; fide tamen absentia, quam cognitione presentia firmius tenemus, eisque mentis assensu inconuulsi heremus.

Forsan supradictum tuens errorem, supradictum oppugnare capitulum, iniqua conabitur explanatione, sic: Dominus iehsu secundum humanitatem creditur Deus, secundum diuinitatem scitur esse Deus. Sed si uere creditur, secundum est Deus. Si  autem Dominus est secundum humanitatem et Deus  secundum humanitatem est Patri equalis. Nam secundum quod est Deus, minorem quoque dicere inconueniens est; contra quod est illud: Aequalis Patri secundum diuinitatem, minor Patre secundum humanitatem. Male igitur secundum humanitatem creditur Deus, qui secundum humanitatem potius est Dei seruus, sicut secundum diuinitatem est serui Dominus. Cum ergo fides arguat Filium Dei esse Deum , eumdem esse a Patre natum, persuadebit me fides, an indicabit nobis ipsa res? Sed si a Patre genitum esse scimus, ipsum esse Deum nescire non possumus. Nam, teste Augustino  , omnis  res gignit id quod ipsa est, equus equum, homo hominem; Deus ergo Deum. Sed quia Dominum Iesum ignorantes, esse credimus Deum, eum a Patre gigni ignorantes credamus, secundum illud: Credo in Deum Patrem omnipotentem. Et post pauca: Et in unum Dominum Iesum Christum Filium Dei Unigenitum; et ex Patre natum ante omnia secula. Credo ergo Dominum Iesum esse ex Patre natum, non scio. Nam generationem eius quis enarrabit? 

Similiter utique et processionem Spiritus ab utroque, nemo poterit declarare. Si igitur non solum unamquamque in se, sed et omnes simul personas unum Deum esse, et non solum Patrem genuisse, sed et Spiritum sanctum ab utroque processisse, firma tenemus fide; fides autem est argumentum non apparentium  , compellimur credere quod in terra nulli nostrum licebit apparere.

Nemo nos arguat quasi ignorantes scientiam, reuelationem, cognitionem, in eis que ad fidem pertinent, sepius replicari. Ut scitote quoniam Dominus,  ipse est Deus . Item: Beatus es, Simon Bariona, quia caro et sanguis non reuelauit tibi : Et 35 rursus: Nunc cognosco ex Patre . Sed aliud est proprie uti dictionibus, aliud improprie, nusquam tamen reprehensa auctoritate. Si uero ita est ut persone proprietatibus affecte non sint, quomodo est illud ecclesiasticum: Ut in personis proprietas, et in essentia unitas, et in maiestate adoretur equalitas,  et illud in Trinitate  authenticum: Non solum nomina, sed et nominum proprietates confitemur. Que sunt personarum proprietates, que nominum? Pater ingenitus Filium genuit, Unigenitus a Patre est natus, Spiritui sancto ab utroque est processus  . He sunt proprietates, quas predicamenta nesciunt, que sensum nostrum omnino excedunt. Nam cuius ingenium comprehendit, Pater Filium ex sua substantia genuit, cum nec illi uxorem, nec huic matrem ascribere fas sit? Cum Patris et Filii una et eadem substantia sit, ac per hoc ex Patris totali,  Filii particularis non separetur substantia naturalibus incrementis informanda; cum Pater Filium sicut nec tempore, ita nec eternitate antecedit. Si enim Filio Pater cetaneus est, quomodo Pater est? Si autem ut sit Pater, Filio prior est, Filius, quia incepit, Deus non est? patet quod Filius Deo Deus est cequalis, equalis autem non idem sibi, sed alius alii dici solet. Ergone duo dii? Nam non quia est Deus, sed quia est Filius creditur equalis. Nam quia est Deus idem est cum Patre; quia est Filius, alius est a Patre similiter Deo; alius nisi equalis non potest. Si enim inequalis foret, alterutrum horum contingeret, aut ut maior Patrem haberet non Deum, aut ut minor, Filius esset non Deus: nam nec quisquam maior poterit esse Deo, nec poterit  Deus minor esse aliquo. Non igitur dii duo, sed Pater et Filius duo. Sic credimus: Ex Patre natum ante omnia secula, Deum de Deo. Natus est ergo de Deo Deus, sed nonnisi quia est Filius. Quod si de Deo natus est Deus, cum inequalis nasci nequiuerit, indubitanter de Deo Deus natus est equalis; sicut ergo de Deo Deus natus est, ita Deo Deus equalis est.

Habet igitur queque persona quod sic sibi est proprium, sicut nobis est incognitum. Habent nomina proprietates, singulatim significationes. Pater est Deus; Deus autem est Filius: quidquid enim Deus est, et Filius est: Pater igitur est Filius. Absit! Quia nequaquam si Petrus est homo, homo autem est Paulus, Petrus est Paulus. Sed potius sic: Pater est  Deus, quicunque autem  est Deus, est Filius; Pater igitur est Filius. Consequentia est uera, assumptio falsa.



CAPUT Iu. Inuariabilis Deus qualitatibus et accidentibus non est subiectus.

 Deum cum magnum seu pulchrum enuntiamus, ipsi  non attribuimus. Sed magnum dicimus et pulchrum sine ratione, si potest intelligi, et quantitate. Non enim ad modum hominis, intelligitur Deus qualis. Nam secundum Isidorum  , sicut in Deo idem est quod Deus magnitudo et pulchritudo, ita in homine aliud est quam homo. Nam sicut omnis creatura, ita et  homo sibi insufficiens, externo indigens, quod magnus, quod pulcher, quod qualiscunque est, formis obnoxius debet, formeque impressori. Deus autem, quia summum bonum est, non aliunde imo ex se est, quantus quantus, qualis qualis est? An sicut Deum sine quantitate magnum, sine qualitate bonum; ita hominem omnemque rem uere informem discretione cogitatuum, non uarietate formarum distinguimus? Hec enim est uis mentis, ut concipiat diuersis modis rem, licet formis non diuersam. Quod dico, difficile est uidere, difficilius explanare. Nam  concolores per quid inter se conueniunt, per quid a discoloribus differunt, si accidentia non sunt? An, ut quidam aiunt, conueniunt et differunt, sed in nullo, ut albi similantur 36 sibi, sed in quo? An in participata specie? sed ratio euincit uniuersalia non esse. An in diuidua albedine? sed singuli cernuntur suam, non alterius habere. uerumtamen sibi similes esse liquet, quia licet diuersas, habent tamen albedines. Sed si formas tollimus, unde similes? Si sic dico, in consuetudine loquor, auctores tam diuinos quam mundanos uideor habere aduersos.

Si tamen ita fateri decet, per formas non uariatur Deus, nec Dei aliquod opus, ergone factura a factore uarietatis non dissidebit dissimilitudine?  Creatura crescit, decrescitque, gaudet et dolet, sperat et timet, modo calet, modo friget, et omnino alterationi subiacet; et si que sui Conditoris beneficio solidior est, eo priuata dissolubilis est. Patetne igitur Conditoris conditeque rei firmitas infirmitasque?

Si corpus, quia caluit, modo autem tepet, mutatur; cur Deus idem est mundum prius creans, post a creatione cessans, Iudeis primum ut hostes uincerent gratiam largiens, postmodum ut uincerentur eamdem tollens? Qui ab eterno erat solum Dei Filius, ex tempore factus est et hominis filius, scilicet non incarnatus prius, post est incarnatus, si quod sine informatione est, incarnatus non mutatur. Cur homo alteratur de nigro albus, et de egro  sanus sine forma factus? An factoris factique ea distantia est, quod opifex etsi ut opus actibus distinguitur, non tamen ut opus in essentia mutatur? Actus enim diuinitati uicissim accidentes, eunt, ueniunt, ipsa in se immutata; quia non talia penes eam meant ut alterari inde debeat, ut dolor letum, egritudo sanum, melius minus bonum ualde permutat.

Si igitur Deus actuum ac per hoc accidentium est susceptiuus, ut in Deo modo adsint, modo absint; quemadmodum substantie corruptioni subiecte, incipit in se habere quo prius caruit, carere quod prius habuit. In substantiis hoc omnibus certum, in sibi accidentibus, multis est dubium; si, inquam,  actus Deo accidentes quod sunt, permaneant; cum ante mundum sapuisset, iustitiam amasset, contrarium odisset, et aliis modis se habuisset, constat quia non solus, imo actuum familia stipatus, Creator creaturam antecessit.

Si uero ita est, sapientia, bonitas, pulchritudo, immensitas in Deo non aliud est quam ipsa diuinitas? sic enim clamat auctoritas  ; que, inquam, causa est, ut sapere in Deo aliud sit, sapientia idem quod Deus sit? Quamobrem sicut nec substantia, que una eademque trium est personarum; ita nec persone que, cum sint tres, unius tamen sunt substantie,  quippiam habent in natura diuersum ab habente, a quibus nec agitur, nec habetur, unde uel modicum mutabilitatis suscipiatur: creatura autem siue informis sit, quod minus; siue formata, quod uidetur amplius, eo modo se habet, uel habere ualet ut mutetur.



CAPUT u. Licet uaria Deo attribuantur, unus et idem permanet.

 Huiusmodi ergo quasi formas Dei, sane mentis nemo aliud arbitretur quam ipsum, iuxta incomprehensibilem maiestatis amplitudinem, aliter atque aliter attendendum: nimirum quoties Deum omnipotentem, iustum, sapientem dicimus, diuinam solum essentiam designamus, quam tamen iuxta suos  se habendi modos, modis diuersis meditamur: meditatio autem huiusmodi, uariis uocum expressionibus demonstratur; expressiones autem huiusmodi non solum ea complectuntur, que circa diuine amplitudinis unitatem intelligimus: uerum et illa que Trinitatem in personis distinguunt. Que cum multa sint, uariisque se modis mentibus infundant humanis, nichil tamen, ut dictum est, aliud potest esse bonitas Dei, quam Deus bonus; neque cetera  37 aliud possunt esse quam Deus, aliis et aliis dignitatibus insignitus; nichilominus tamen simplex et unus.

Proprietates quoque quibus personarum admiramur distinctionem, quid commode dicemus, nisi  personas naturaliter ab inuicem distinctas? distinctas utique ut a se alias, non tamen separatas: Alia est enim persona Patris, alia Filii, alia Spiritus sancti  . Nihilominus tamen et semper et ubique simul sunt. Est quoque Filius in Patre, et Pater in Filio, Spiritusque sanctus in utroque, et uterque in ipso: Nam qualis Pater, talis Filius, talis Spiritus sanctus  . Atque ideo singuli in singulis, tanquam simillimi in simillimis, conspiciuntur; unde: Philippe, qui uidet me, uidet et Patrem 

Quas formas, ut supra dictum est, ideo idem aut cum unitate diuinitatis, aut cum qualibet personarum dicimus, ne si nostro more, singule aliud sint ab eo in quo sunt, plurima sit rerum copia ueneranda,  eternitas magnitudinis infinite. Quod alii, et non Deo soli, ascribere nefas est; huiusmodi autem rerum copiam copia, ut dixi, designat uocabulorum; alia enim ornamenta unitatis, alia comprehendunt insignia Trinitatis. Trinitas autem sicut in Deitate unum est, omnibusque eius ornamentis; ita quoque in personis est trina, omnibusque earum insignibus. Pater namque et Filius cum sancto Spiritu sicut in Deitate sunt unum; ita quoque in sapientia, immensitate et cum ceteris in bonitate sunt unum; unde: Ego et Pater unum sumus . Eedem autem tres, tametsi plurimis distinguantur  modis, non tamen amplius quam tres conficiuntur proprietates. Quotquot enim sunt, tres tantum personas distinguere intendunt. Proprietates autem personarum uocabula quedam designant discrete, alia confuse: Discrete singulas, confuse autem binas uel ternas. Ee  sunt hydrie capientes singule metretas binas uel ternas . Pater et Filius, et Spiritus sanctus tria hec uocabula, tres quoque distincte suas notant proprietates; persona uero, easdem tres indiscrete notat. Non enim aliquid commune, sicut Omnipotens, bonus, et cetera, tribus attribuit personis, uerum unamquamque a reliquis insinuat distinctam; idque indistincte facit, quia nullam discretionis certitudinem ponit. Simili modo de Deo dicitur: Qui appendit molem terre tribus  digitis : una enim diuinitas tribus in personis operatur. Sic cum unaqueque res ab aliis sit alia, diuersa et differens, cumque differre communiter conueniat unicuique, nichil ex differentia, qua differunt, communitatis sortiuntur aut conuenientie.



CAPUT uI. Due processiones et principia.

 Sunt quoque due processiones. Una est Filii ex Patre, iuxta illud: Ego enim a Patre processi. Altera Spiritus sancti ex utroque. Neque enim una et eadem potest esse processio ea que est ab uno solo, et ea que est ab uno et altera. Nam si una processio communis inesset duabus, sicut una u. g. omnibus tribus communis inest omnipotentia personis;  procul dubio quemadmodum indifferenter tribus conuenit omnipotentia, ut in ea sint unum; ita quoque processio conueniret duabus. Nunc autem quoniam aliter et aliter habetur, alia et alia conuincitur. In omnipotentia, qualis Filius, talis et Spiritus sanctus. In processione autem non qualis Filius talis et Spiritus sanctus. Quid namque processio Filii, nisi generatio eius? Quid item Spiritus sancti processio, nisi sua a ceteris distinctio? Quamobrem quoties personis aliquid attribuitur, aut similiter et absque ulla differentia inest, et erit commune in omnibus, aut differenter, ut persona tribus; processio siue principium, duabus; et erit quoddam commune solum nomine, non etiam re: tamen si  ad creaturam spectantes, prerogatiua principii Creatorem ueneramur, utique toti commune est principium Trinitati. Ipsa enim principium 38 est omnis creature, a qua tanquam creatrice, proprie munus subsistentie, creaturarum sortitur uniuersitas.

uerum si sanctam apud se contemplamur Trinitatem, sicut Filius, atque Spiritus sanctus, uterque est procedens, Filius tantum ex Patre, Spiritus sanctus ab utroque; ita Pater et Filius uterque principium est; Filius solius Spiritus sancti, Pater autem et ipsius et Filii. Pater namque, ut tradunt, origo est in Trinitate. Non enim quod secundum locum, sed quod secundum substantiam alicunde est,  id unde est principium habet sui; unde Filius de Patre, principium est de principio, nisi forte quis dicat non sui sed creaturarum. Sed eadem ratione Spiritus sanctus principium est de principio. Quod si ratio habet, usu caret.

Quemadmodum ergo quisque trium persona est, uerum quoniam aliter et aliter non omnes simul una, sed tres; ita quoque duorum uterque procedit, uterque principium est, uerum quoniam aliter et aliter, duo simul nequaquam sunt unus procedens, principiumue unum, uerum duo et procedentes et principia. Pater principium est tantum, Spiritus item sanctus procedit tantum; Filius autem et procedit et principium est. Qui alterum solummodo habet, respectu duorum habet. Qui autem utroque  participat, in uno ad unum, in altero refertur ad alterum. Pater, auctoritate teste, principium est sine principio, quoniam et est qui ab ipso procedat, et non est unde ipse proueniat, atque ideo principium est alii, et non habet principium sibi. Filius autem principium est de principio, quoniam et principium est alii, et principium habet sibi  . Nos autem hoc unitati dare possumus. Spiritum sanctum ab alio procedere, neminem uero a se; Filium autem et ab alio procedere, et a se procedentem habere: sed a se procedentem habere, et ab alio procedere, hoc est principium de principio esse; ab alio autem procedere, neminem uero a se, hoc est de principio esse, principium autem non esse. Principium autem sine principio esse, est a se procedentem habere, et  a nullo procedere. Unde patet quod principium et procedens referuntur ad se; principium namque procedentis ex se principium est, procedens uero a suo principio procedit. Atque ideo quoniam simul natura sunt, similia in utroque tenenda sunt.

Pater, sicut Filius et Spiritus sanctus, alia quedam habet quoniam est Deus, alia item quoniam est persona: ex unitate enim diuinitatis, ut dictum est, omnia habet eadem Pater cum Filio, et Spiritu sancto; persona autem distinctionem exigit. Unde Pater, quoniam Deus est, omnipotentiam habet, bonitatem habet, aliaque quam plurima; Filius autem, atque Spiritus sanctus, quoniam et ipsi Deus, et non alius, sed omnino idem, habent omnipotentiam, habent  bonitatem, et non aliam atque aliam, sed omnino eamdem: ita quoque quoniam est persona distincta, quedam et alia habet quam Filius atque Spiritus sanctus: Pater enim ex persone distinctione, Filium habet, ingenitus est, principium est, principio caret. Quod Pater est, exigit Filium habere. Quod ingenitus est, exigit Patrem non habere. Spiritus sanctus tamen Patre caret, et ingenitus non est, quoniam id solius Patris nomen est. Cum autem principium dico, neque quod Filium habeat, neque quod Patre careat designo; uerum quod sit qui ab eo procedat. Constat autem quod Patri minime conuenit principium, ideo quod Deus est, quia  Spiritus sanctus quoque ipse est Deus, principiumque non est. Quare quod principium est, ex aliqua distinctione persone est: ut autem distinctio fiat  aliter Pater, aliter Filius principium est. Pater namque, et Filii, et Spiritus sancti principium est, Filius uero solius Spiritus sancti: sed aliter Filii, aliter Spiritus sancti principium est Pater: Filii, ut a se nati, Spiritus sancti, ut a se procedentis. Pater autem et Filius uno eodemque modo, uterque Spiritus sancti principium esse uidetur, quemadmodum 39 Spiritus ipse indifferenter ab utroque procedere uidetur. Num ergo quoniam sicut Pater et Filius, uno eodemque modo uterque omnipotens est, imo non duo omnipotentes sed unus est; ita quoque quoniam  uterque Spiritus sancti uno eodemque modo principium est, ideo non duo principia sunt Spiritus sancti, sed unum? Sed unam et eamdem constat esse omnipotentiam, sicut et diuinitatem duorum; atque ideo recte dico Unus est omnipotens, sicut eternus Deus.

Relatio autem tametsi similis, non una fortasse est ea que inter Patrem et Spiritum, et illa que inter Patrem ac Filium, et eumdem Spiritum sanctum; aut si est, non iam fortasse duo, Pater et Filius Spiritus sancti principia sunt, sed unum, ut iam dici possit, quod sicut sunt quedam communia tribus, ita quoque alia sunt uere communia duobus: quorum pars differenter inest, ut processio Filio atque Spiritui sancto; aut principium quoquo  modo habitum, Filio atque Patri. Pars autem  uno et indifferenti modo habetur, ut principium in Patre et Filio respectu Spiritus sancti; atque ideo, sicut tres sunt unus Deus, et unus omnipotens, ita duo sunt unum principium. Et item duo, procedens unus est; quod non adeo credibile uidetur. Conuenit enim ut persone sint unum in omni eo quod ex natura diuinitatis suscipiunt, et non sint unum in eo quod ex natura distinctionis assumunt. Nam diuinitas exigit singularitatem; distinctio autem desiderat pluralitatem. Persone ex diuinitate habent multa, et tamen ex multis multe non sunt: sunt quidem tres; uerum aliunde. Nam ex multis illis non sunt nisi unus  Deus. Si enim distinctiones personarum non essent, cum modo propter eas tres sint, tunc unus solus in multis maneret. Et quoniam is omnipotens, is bonus, is sapiens, atque immensus, idem utique plura hec esset, quoniam plurima huiusmodi haberet; non tamen plures, quoniam ipse unus solus esset. Sic omnia Cesar erat, unus tamen solummodo existebat. Quod si sancta Trinitas, tametsi quamplurima sue habeat insignia substantie, nichilominus tamen in omnibus illis quia una est substantia, una quoque est natura; cur non due persone, licet illis una concedatur personalis conuenire proprietas, attamen quia ad distinctionem pertinet, potius in ea sunt due quam una, ut Pater et Filius non unum principium sint sed duo, itemque  Filius et Spiritus sanctus procedentes duo sint, non unus? Utique sicut Pater, ita Filius principium est; sed cum Pater sit duorum principium, Filius est unius principium. Item Pater est principium Filii ut Filii; Filius autem Spiritus sancti, non utique ut Filii, atque ideo fortasse aliter hic quam ille principium est, idcirco principia duo.

Sed licet uterque eodem modo Spiritus sancti principium esse uideatur, nichilominus tamen duo principia Spiritus sancti esse possunt; sic gemelli  sororis sue fratres eodem sunt modo, et tamen eius duo sunt fratres. Filius est ex Patre, Spiritus sanctus ex utroque: et cum sit alius Filius, et alius Spiritus sanctus, num aliter est hic ex Patre, aliter  ille ex utroque? uideo gemellos uno eodemque modo ex Patre suo esse, nichilominus tamen a se distare. Quod si, quemadmodum Spiritus sanctus uno eodemque modo uidetur esse ex Patre et Filio; ita quoque et Filius, non alio, sed eo ipso modo est ex Patre  nichilominus tamen Filius atque Spiritus sanctus uere duo sunt, duo quoque procedentes esse possunt; sicut apud nos plura sepe ex uno, aut pluribus principiis similiter procedunt, et tamen non unum, sed plura procedentia sunt, et a se certa ratione distincta.

Sin autem aliter et aliter  Filius est ex Patre, Spiritus ex utroque;  iam inter duos manifestior apparet distinctio, et sua utriusque distinctius cernenda 40 uidetur processio. Sic quoque Pater atque Filius, si uterque uno solum modo principium esse concedatur; in persona tamen a se differre nullatenus negentur, duoque principia sic quoque esse posse dicantur, sicut apud nos sunt quedam a se diuersa, et principia separata, quamuis a se diuersa non diuerse producant.

Sin autem Pater et aliter quam Filius, quod uerius putatur, in natura principii se habet; quanto magis aliud hic, aliud ille, si ita est ut uidetur, principium esse debet? Si enim  diuinitatis unitas abscederet, personarumque  Trinitas remaneret, persone quoniam iam non essent unus Deus, utique nec unus omnipotens, nec essent unus omnisciens, nec in ceteris conuenirent unitate, quam substantie singularitas dissipata secum absque dubio dissiparet: nichilominus tamen persone id totum tunc essent quidquid modo sunt ex natura pluralitatis. Unde patet quod Pater et Filius duo tunc principia; itemque Filius atque Spiritus sanctus duo procedentes forent, quoniam tunc nichil esse unum possent. Nunc autem salua diuinitatis singularitate, salua item personarum pluralitate, cur non uterque ius suum seruet integrum, ut persone sicut sunt ex natura singularitatis quid unum, u. g. unus Deus, unus Omnipotens; ita sint quoque ex distinctione pluralitatis  plures, ut persone tres, principia duo, procedentes et duo, nisi forte arbitretur quis principium atque processum propria professione singularitati dicata. Quod plane falsum patet; nam, si in diuinitate una, una quoque foret persona, utique principio atque processui, quorum utriusque natura duorum ad minus pluralitatem exposcit, nullus ibi posset esse locus.



CAPUT uII. De missione Patris, et Filii, et Spiritus sancti.

 Mittit autem Pater, mittit et Filius; sed Pater Filium atque Spiritum sanctum; Filius autem solummodo Spiritum sanctum. Econtra autem missus est Filius, missus quoque Spiritus sanctus; sed Filius a Patre, Spiritus sanctus ab utroque.  Unde liquet Patrem mittere, Spiritumque sanctum mitti, Filium autem solum, utrumque suscipere. Quemadmodum ergo se habent ii tres circa principium atque processum eternaliter, ita quoque se habent in missione temporaliter.

Sed quid est Filium atque Spiritum missos esse, nisi inuisibilem naturam uisibili effectu apparere? Quid est item quod Pater utrumque misit, Filius uero alterum; nisi quod nutu Patris itemque Filii missio celebrata est? Sed sic tota Trinitas Filium misit ac Spiritum, quia nutu totius Trinitatis missio facta est. Quod nonnullis placet, sed locutio uariatur, ut persone dintinguantur. Quia igitur Filium siue Spiritum sanctum a se, aut Filium a Spiritu  mitti, minus conuenienter dictum uidetur, dici poterit, utique nec absurde intelligi, alter mitti ab altero, procedens a principio suo. Is ergo solus mittitur, qui sue presentie qualibet manifestatione apparens ab alio est, cuius nutu hominibus monstratur. Dicit autem Dominus iehsu in Isaia: Et nunc Dominus Deus misit me et Spiritus eius . Quid est Pater misit, nisi incarnari constituit? et quid est a Spiritu missus, nisi de Spiritu sancto conceptus? humanitas suscepta, merito dicetur a Spiritu quoque missa, sicut doctor bonus a Deo confirmatur missus.



CAPUT uIII. Alius est Pater quam Filius, non aliua, et similia.

Pater non est is qui Filius. Alia est enim persona  Patris, alia Filii  . uerum id est Pater quod Filius; quoniam ambo unus Deus: Pater enim est Deus, Pater omnipotens, sapiens, bonus, hec atque plura alia: omnia eadem est Filius; unde Dominus in Euangelio: Omnia quecunque habet Pater, mea sunt , quod ut expositio illius loci exigit, de his 41 dicit, que ad ipsam pertinent diuinitatem Patris, in quibus ille equalis est, omnia que habet habendo. Quidquid ergo est Pater, est et Filius, unde ait: Ego et Pater unum sumus  . Sed Pater est genitor; et hoc aliud, ingenitus; et hoc tertium principium sine principio, nichil horum  est Filius, quomodo ergo quidquid est Pater, est Filius? Sed ex diuinitate sua quidquid est Pater, est quoque Filius; in persona uero sua, aliquid est Pater, quod non est Filius. Pater enim sicut plura est communiter cum Filio, ita quoque plura est per se absque Filio. In illis, quidquid est Pater et Filius; in istis non quidquid est Pater est Filius; unde patet locutionem hanc: Quidquid est Pater est Filius, falsam esse sub sensus sui amplitudine; posse autem ueram esse ex restrictione.

Nisi quis acutius asserat huiusmodi locutiones recipiendas esse: Pater est aliquis qui non est Filius; non autem, est aliquid quod non est Filius. Pater est alius quam Filius, non autem aliud. Pater item non est is aut ille qui Filius, et est id aut illud  quod Filius. Pater demum fortasse talis qui dicendus est, qui non est Filius, et non tale quid quod non est Filius; ut masculinum genus insinuet distinctionem persone, neutrum uero unitatem substantie.

Non tamen ita est ubique; unde: Et in hac Trinitate nichil prius aut posterius, etc. Pater est principium sine principio, illud non est Filius, sed aliud. Quod? Principium de principio: quid inde consequitur? num quod Pater sit aliud, et aliud Filius? num quod Pater sit tale quid uel aliquid, aut illud quod non est Filius? Non. Pater enim et Filius sunt unum et idem. Quid ergo? quid aliud est Pater quam Filius? quod Pater non est ille qui Filius: quod item Pater est aliquis, aut si ita dici potest, talis  quis qui non est Filius: Pater iuxta naturam persone sue plura est que Filius non est. Num ideo aliquid est quod Filius non est? Non. Imo propterea alius est quam Filius, sicut Pater iuxta naturam diuinitatis sue plurima est, que eadem et Filius est. Num ideo is ipse est qui Filius? Non. Imo propterea idem est quod Filius. Pater est aliquis, siue quidam, Pater est quiddam siue aliquid: aliquid quia Deus; aliquis, quia Persona. Aliud dicitur de Patre quam de Filio; quod si est, non quidquid dicitur de Patre, dicitur de Filio. Unde consequi uidetur quod Pater dicatur aliud quam Filius, et non quidquid dicitur Pater, dicatur et Filius. uerum quocunque modo se habeant hec, nunquam Pater ob hoc aliud; est imo alius quam Filius, et semper quidquid est  Pater, non qui est Pater, est Filius.

Nonne autem unaqueque res id est, quod ea uere dicitur, ergone si Pater uere aliud dicitur quam Filius, nonne idem est quod dicitur, ac per hoc aliud est quam Filius? Pater dicitur genitor Filii; Filius autem genitus a Patre; et utrumque uere. Aliud est plane esse genitorem, itemque genitum; unde uidetur Pater aliud dici quam Filius. Nisi acutius sit intelligendum, quia aliud dicitur de Patre quam de Filio, aut quia aliud est esse genitorem, quod Pater dicitur, quam esse genitum, quod Filius intelligitur. Sicut e contra cum et de interiori homine aliud dicatur  quam de exteriori, non tamen ideo alius dicitur quam exterior, sed aliud. Nam anima rationalis et caro unus est homo, tamen aliud est hec quam illa. Quoquo autem modo quis quid dicatur, aut quid de quo, nunquam tamen Pater est aliud propterea quam Filius, sed alius nonnunquam. Illud autem aliud quod de Patre enuntiatur et non de Filio, utique Pater est, et dicitur; Filius uero non est, nec dicitur: non tamen ideo aliud est, aut dicitur Pater, quam Filius. Aliud est omnipotentem esse, aliud omniscientem, atque ideo aliud et aliud de Deo dicitur, cum omnipotens aut omnisciens enuntiatur, Nulla tamen ratione aliud est aut dicitur Deus omnipotens, quam omnisciens.

Item aliud est districtio, aliud misericordia: et  cum proprie hec conueniat Saluatori, illa iudici; iudex tamen et is, et id est, et dicitur, qui et quod Saluator est, et dicitur, et non alius aut aliud.

42 Sancta Trinitas ait: Faciamus hominem ad imaginem et similitudinem nostram ; recte ergo dicitur quod ii tres hominem, imo totum mundum fecerint. Unde consequi uidetur, eosdem tres eumdem mundum aliquando fuisse facientes, quem si quando facientes fuerunt, quot tunc facientes exstiterunt? Num iuxta pluralem numeri naturam plures? et quot nisi tres? sed si tres creantes aut facientes orbem, quomodo Unus factor aut Creator orbis? Quare dum illi tres mundum fecerunt, unus faciens mundum ex una operatione exstiterit?  sic idem tres utique existunt, regnant, quod bonum est uolunt; et tamen propter unam existentie essentiam, unus est existens, unus indiuiso imperio regnans, unus in una uoluntatis immutabilitate uolens. Si qua tamen ratione, si qua auctoritate tres regnantes, tres creantes, ob personarum pluralitatem dicere cogimur, nullatenus tamen tres reges, tres creatores, quod unitas substantie prohibet, mentiamur.



CAPUT IX. Deus ubique est essentialiter.

Ubi est Dominus? an secundum litteram: In celo sedes eius?  An secundum sententiam: Spiritus Domini repleuit orbem terrarum?  Quia Replebitur maiestate eius omnis terra . Dicente Propheta ad ipsum: Si ascendero in celum, tu illic est, si descendero in infernum, ades   . Ut non sit locus ubi non sit Deus, non solum potentialiter, sed et essentialiter; non per partes diuisus, sed ubique totus; non in puro puritatem, non in sordido sordem contrahens.

Sed nonne Spiritus effugiet fictum?  In ficto quidem est per substantiam, at non est per inhahitantem gratiam. Nam si Deum ponam alicubi, ut non sit alibi, uidebitur inclusus loco, et circumscriptus, et contra Prophetam: Magnitudinis eius non est finis . Cum de eo dicat Isidorus   : In mundo est, sed non inclusus, extra mundum, sed non exclusus. Si igitur quia partibus caret essentie, amplitudinem ignorantes, mundum replere negamus, simplicem locum, simplicem quippe Dominum obtinere asseramus.

Sed breui habitaculo magnum habitatorem coarctabimus; quia licet partes non habeat, Magnus Dominus et laudabilis nimis, et magnitudinis eius non est finis . Nec eget loco postquam factus est, quo non eguit antequam fieret.



CAPUT X. In corpore anima ubique est tota.

Sicut imago Dei, anima, in minori mundo corpore suo, ubique est tota. Aut enim simplex est anima, aut composita; si composita, aut pluribus  quam corpus, aut paucioribus, aut totidem partibus: sed ad quid pluribus? ad quid paucioribus? potius totidem partibus uidetur constare. Quare? ut singulas partes corporis singule obtineant spiritus; alioquin unde perspicacitas sentiendi? unde assiduitas crescendi? unde tandem integritas perseuerandi? que nec nisi cum ea esse possunt, nec ipse nisi cum eis est in membris, nisi uiolentia turbauerit accidentalis: unde quia ut decedentem prosequuntur, se eius pedissequas non diffitentur.

Sed si ita est, dum crescit corpus, crescit et spiritus, dum mutilatur corpus, curtatur et spiritus; corpus in frusta secatur, et iam non est corpus; cum corpore secatur anima, nec iam est anima, sed particula:  quod ita esse conuincitur, dum animalis partes a se per sectionem discrete dissilire cernuntur. Nam corpus exanime iacet immobile, perit igitur anima, remanet eius particula. Quamobrem Scriptura ueritatis, rea arguitur falsitatis, dum reipsa mortalem spiritum, predicat immortalem. Item, si singule partes anime singulas comitantur in corpore, ita ut et pars parti, et totum toti adequetur  constat, quod qualis in corpore partium coniunctio 43 precedit, talis et in Spiritu succedit; habet ergo suum Spiritus caput, suaque reliqua membra: nonne ergo in singulis bina sunt capita, ut sint bicipites; quatuor pedes, ut sint quadrupedes;  queque membra duplicia, ut sint multiplices? Sed cur non sicut in integro uidetur, nec in conscisso reperitur? Cur, inquam, Spiritus est inuisibilis, cur incorporeus? nam qualiter incorporeus spiritus incorporeis partibus distendatur, nondum uidemus: simplicem ergo interim asseremus, id enim et rationi est congruum, et auctoritati amicum.

Si uero simplex est, dum in corpore est, aut ita est in ipso, ut uinum in dolio, scilicet ut in nulla eius parte sit, aut ita, ut omnibus seu pluribus, siue soli insit parti: et illa erit aut diuidua, aut indiuidua; sed si diuidue parti hinc inde heret, cur non et diuiduo toti undique adhereret? Quod enim res  simplex et indiuisibilis, rem multiplicem et secabilem, siue magnam, siue paruam inhabitet totam, non habet ratio cur neget in maiori, si non negat in minori. Si autem anima humane machine regina, regie excellentie decreta subditis mandatura, sue non immemor simplicitatis simplex sibi solium elegit; quomodo, si ipsa non est in reliquis regni partibus, que fiunt, sentire potest? Quomodo eisdem crementum, et in cremento statum subministrare ualet? Ubi enim uita neci cedit, et hanc abesse nemo nescit. Quare? Quia illa totius uegetabilitatis administratrix desit: quod si illud insigne regium aliqua  uiolentia concussum corruerit, suo regnatrix solio humi deiecto, utrumne exsulabit? alteram enim in regno sedem non habuit:  uel si habuit, habuerit et tertiam, eadem ratione et quartam. Aut igitur sicut homo per humum, ita anima per hominem de loco in locum mouetur, aut si tantummodo unam et illam indiuiduam habuerit mansionem, si contingat ut homo careat illa, carebit simul et anima: nam homo desinet esse homo.

Sed, sicut hominis omnia, etatum successione usque ad uirum accrescunt; ita uiro uergente ad senium, decrescunt, et ita crebris in egrotando exhalationibus homo et extra et intra ubique attenuatur, ut dum conualescit accumulatur.

An dicetur aliquam in toto particulam habere anima immobilem? Sed quis hoc nouit? Quam ergo stabilem in homine anima habebit sedem; si uero  in homine anima non unam, sed plures inhabitat partes, cur non et omnes? cum sicut his eam per sensum inesse conuincimus, sic illam per crementum siue integritatem eamdem adfore probare debeamus. Contingit et ut ubi anima prius fuerat ad sentiendum, non sit postea, sed solum ad permanendum, ut in illis quorum unum membrum, adhuc uiuentibus ceteris, premoritur. Inde enim omnino abit, et si non mox patentem, attamen corruptionem post se derelinquit: nam quasi presagium faciunt future dissolutionis membra iam exsanguia, ac per hoc quodammodo marcentia.

Quod autem anima sit in homine ut liquor in uase, quomodo intelligetur, nisi aliqua eius in uacuitate  cogitetur? Sed si uentri inclusa tenetur, uir potius pregnans quam animatus uidebitur; si in ore est, uerendum ne cum sputo excutiatur, et ubicunque taliter fuerit, uiolentiam exclusionis sperare debebit, huiusmodi enim deliramenta iucundius est, quasi sub cachinno deridere, quam acumine rationis inuentum directo confodere. Tum sicut predictum est, unde aberit, ibi uires exercebit; forsan ut sagittarius procul agens instrumentis.

Dicet aliquis: Spiritus ita est in corpore, ut sensibilitas et rationalitas in homine, que, ut aiunt, ita sunt in toto, ut nequaquam reperiantur in parte. Sed utcunque sit de accidenti, qualiter substantia erit  alicubi ut ipsa nusquam sit ibi? qualiter, inquam, frigus in capite, calorem sentiat in pede, nisi sit in utroque? Sed et alia iam dicta huic loco aduersantur. Nullus ergo in carne erit locus, ubi non sit carnis spiritus, et quia ipse est indiuiduus, ubicunque est, est totus.

Sed quomodo una indiuisibilis substantia, 44 tot a se distincta occupabit loca? An sicut ipse, cuius imago est, Deus? Utrumque miror. Truncatur manus, nonne cum in ea sit totus, cum ea recedit et spiritus? Non. Quis enim recedit, nisi locum loco mutauerit? Nam qui omnino locum deserit, nec alterum resumit, potius perit quam recedit. Sic contrarium altero superueniente, deficit potius quam fugit. Spiritus quidem rescissa manu exit, sed nusquam  abit, quia noua sede  non ingressa ceteris omnibus in membris, ut prius inest. Ita igitur decrescente homine ab eo quod tollitur, egreditur, nec aliquo ingreditur; sicut dum crescit, id quod adiungitur ingreditur, nec alicunde egreditur.

Sed cum uiuens per partes dissipatur, partes ipse saltitare cernuntur. Si anima deest, motus unde adest? an quia anima recenter inde abiit, ipsum post se derelinquit? Sed si, dum adfuit, quietem dedit, cum defuit, quomodo commouit? Nonne potius cum anima est agile, sine ea iacet animal immobile? utrumne post anime expulsionem paulisper remanet uita, propter uiolentiam turbata, et turbans membra?

Sed si ita est, nonne in cadauere propter motum  est uita, propter anime discessum est mors, ut simul idem duo contraria informent. Sepe enim uidemus post a pecore direpta tergora, hinc inde particulas dissilire; est ergo anima in ipsis ut uiuant; uiuunt autem, aliunde enim non est impulsus ut se moueant. Cedatur animal ut anguilla in multas partes; angelica agilitate  deportetur per orbis climata, tanto interuallo disiuncte, haud secus ac coniuncte, dissultu anime presentiam euincent. Erit igitur anima non per partes, quibus caret, diuisa, sed eodem tempore tota in oriente et occidente, ab aquilone et mari. Quod ergo non habet ex se, totum mundum occupat ex carne; totumne mundum, an solum corpus suum?  Corpus comitatur siue coarctatum siue dilatatum: cum igitur subita molis ruina homo, ut fit, obruendo comminuitur, aut in ictu oculi a singulis minutiis anima separatur, quia in ictu oculi corpus ipsum frustatim dissipatur; aut mirabimur impetum abeuntis, cum morientium membris astricta uix eluctando absoluatur: et mirabimur, ut diximus, unde conscissis motus, aut singulis infusa prosequetur et disiuncta, inuehens admirationem, quod a se tot tantisque interuallis diuisa, indiuisa simul occupet anima, nec tamen media complens spatia.

uidemus homunciones et mediocres, uidemus et gigantes: quid si adhuc distendatur corpus secundum  quod dilatatur mundus  nunquid sicut Creator, ita creatus spiritus a Deo Creatori assimilatus, mundanam fabricam suo ambitu continebit? An potius sicut examinator Deus humane crementi metas indidit nature, citra quas resistere non liceat, ita terminos fixit, quos excedere nefas sit?



CAPUT XI. De dilectione Dei, et odio.

 Deus nichil horum odit que fecit: si enim odisset, quis omnipotentis odium sustineret? aut quid eius uoluntati resistere ualeret?  plane ergo periret, si quid odisset: quem enim alium digne haberet effectum Cunctipotentis odium? Si ergo nichil odit que fecit, nunquid nec diligit? At  indicium diligentis, uel perseuerantia est existentis. Ergo quod fecit, non solum non odit, sed et diligit?

Conuersum itaque et subuersum tam hominem quam angelum diligit. Sed aut pariliter aut dispariliter: si dispariliter, magis bonum, minus malum: nam e conuerso dicere nimium disconuenit. Amat ergo Deus magis et minus; sed quia magis et minus in Deo est, inequalitas ibi et diuersitas est: ac per hoc Deus non est, qui sibi inequalis et diuersus est. Pariliter igitur diligit, quos, ne non sit Deus, dispariliter diligere nequit: unde patet Deum amare Iudam, quantum Petrum, inimicum quantum amicum, Filii traditorem, quantum 45 ipsius confessorem; Filii uili pro pretio uenditorem, quantum confessionis  gratia pretiose anime effusorem. Patet, inquam, quod Deus amat Satanam sui contemptorem, seruorum oppressorem, non minus quam Michelem diuinitatis cultorem, Ecclesie adiutorem. Si uero Satanam, constat quia et Filium suum amat unigenitum: amaretne aduersarium, et non consubstantialem Filium? amat igitur Filium, sed non plus quam aduersarium; non plus, inquam, Deum quam diabolum, ne si plus diligeret, Deus non esset.

Aut igitur coactus incompetenter amat, coactione nefaria a dominatione, ac per hoc diuinitate destitutus; aut spontaneus amorem male ordinat in se, quem bene ordinat in homine, qui ait: Ordinauit in me caritatem ; quia prudens ipse imprudenter  agit, dum diabolum sanctumque hominem, imo Dominum et demonem equaliter diligit. Si uero sic est, imprudens et iniustus est; sed talis Deus esse non potest.

Nonne sciens plus, suos docet minus? An, ne plus minusue sit penes eum, mentiemur, non plus scire quam docere? An, ut plus sciat quam doceat, mentiemur per plus et minus in equalem sibi et a se diuersum esse? Fatebimur ergo plus scire, cum suos minus doceat, plus reddere, cum suis minus debeat. Itaque plus hunc diligere, cum illum minus diligat. Nec quia hic plus minusue agit, maior minorue erit, non ob hoc mutatus, sed potius iustus: nam sicut melior est quam alius, ita amantior huius  quam illius, id est, sicut magis est bonus, ita magis diligit. Quis enim negaret factorem factura meliorem? quid enim si explicare nequimus, et expedire que sentimus, num ideo fidei nostre, inconcinna, noua, inusitata precipitabimus? cum ex parte nunc cognoscamus, cum per speculum in enigmate uideamus? , cum melius sit pie ignorare, quam stulte definire, cum, inquam, Fides non habeat meritum, cui humana ratio prebet experimentum  . Fides enim iuxta Apostolum, est Sperandarum substantia rerum, argumentum non apparentium .

An non possunt apud Deum secretiora esse, quam noster intuitus ualeat penetrare? homo nondum nouit terrena, et iam comprehendet celestia?  anima nondum nouit se, et eum cuius ad imaginem facta est, agnoscit?

Si homo unum plus habet cordi quam alterum, que mutatio est? non quia hunc habet cariorem, ideo in se suscipit alterationem. Quid si semper cariorem habuit, nonne semper in intensa caritate quieuit? quid uero hoc ad alterationem pertinuit, que non est nisi cum ab affectione in affectum mouetur? manet igitur homo, dum hunc et illum et minus diligit; at Deus non manebit? At si quemquam prius minus charum, quis postea cariorem habet, procul dubio mouetur, quoniam in caritate augmentatur. Nunquid similiter et Deus? accedunt sani, accedunt saucii oculi ad intuendum solem; delectatur sanus, offenditur saucius oculus,  diuersitas hec solis est, an potius oculorum? sol enim equaliter utrisque coruscat, equaliter calet; sed ex equaliter calente non equaliter irradiata calefiunt. Quare? quia hec quam illa calefieri habilior materia.

Sic Deus in se unus, immutatus uarietati meritorum se accommodat, ut amet pium plus minusue, oderit impium prout qualitas est uite: amorem maxime contrahens ex suo; odium autem tantum ex alieno. Memorat enim Scriptura quod nichil eorum odit que fecit ; non tacens quod prauos odit, sic ad ipsum dirigens sermonem: Odisti omnes qui operantur iniquitatem . Estque hec sententia in Scripturis creberrima,  prior uero rara.

Ne ergo sacre Scripture sacris scriptoribus a Spiritu sancto inspirate, cum iniuria Dei sibi relinquantur contrarie, alterius alteri contemperare decet rigorem, non illius que sepissima repetitione nitet, que repetitionum uarietate quid uelit sine ambiguitate docet: Nihil ergo eorum odit que fecit. Sed potius diligit iustum quem fecit, et hominem et angelum. Odit autem 46 iniustum quem fert errans homo et angelus. Iniustitia est nichil: ergo implicans se iniustitie iuxta auctoritatem efficitur et ipse nichil: et Euangelium de Deo ait: Sine ipso factum est nichil . Aut ergo sic exponemus: Nihil eorum odit que fecit perstantium in ordine  assignato. Aut sic: id quod est, nichil odit eorum que fecit, id est, inter ea que fecit. Quippe cum inter ea que fecit existentia nichil offendit, illud solum tanquam alienum ab amore suo excludit: nisi si quando libeat quod ad non esse desipiendo errauit, ad esse reuocare, ut amet ad se conuersum, oderit autem omnino auersum. Argumentum odii pena est miseri; quia qui odit Deus est eternus, qui punitur miser est perpetuus: quem enim eternaliter odit, quia ille sine fine iniquitatem diligit:  sine fine et punit. Nam hic in spe uenie conuersionisque, quodammodo diligunt conuersorem; ibi penarum finem mitigationemque desperantes, necesse est iuxta naturam affectuum oderint irrogantem:  nam si sunt hic qui oderunt, unde illud: Superbia eorum qui te oderunt, ascendit semper , quanto magis ibi: Et si qui minor est in regno celorum, maior est Ioanne . Nonne e contra apud inferos, in malitia minores excedunt et flagitiosos apud nos morantes? utique, aut est uerum aut uerisimillimum.

Si uero, sic Deus diligit iustum, ut oderit iniustum, iniustus autem nisi ex Deo non fiat iustus; quomodo iustificabit quem non diligit? aut quomodo diligit quem odibilem nouit? Diligit profecto malum: Quoniam ipse prior dilexit nos . Alioquin non faceret bonum. Diligit, non quia est malus ille, sed quia ipse est bonus; diligit autem malum ut faciat bonum; diligit  profecto, non solummodo, sed ab eterno. Que enim ratio ut iniquum amet modo, non prius; aut cur modo et prius, non autem ulterius? Nonne Dominus iehsu eos qui nondum erant, uel si erant, nondum credebant, credituros tamen amabat, cum orabat non solum pro his qui tunc credebant, sed et pro his qui credituri erant? 

Sicut uero eternaliter, ita equaliter, prius reum, post sanctum diligere uidetur: amat enim reum ut conuertat, conuersum ut sanctificet, sanctificatum ut saluet: hoc uult inimico, quid amplius uolet amico? Sic Iacob dilexit, Esau autem odio habuit . Utrumque totius masse macula inquinatum equaliter; unum per misericordiam elegit,  alterum per iustitiam reprobauit, et quod utrique debuit, alteri per misericordiam non exsoluit.

Quid uero si quem amat adhuc reum, ante reconciliationem morte preueniretur, non quidem erit, sed quod potest fieri, si eueniret, quid contingeret? alterutrumne necesse foret, aut ut ex amore impium coronaret, aut ut ex impietate, sibi charum damnaret? premortuum utique perderet; nam non ita amat ut in reatu, sed a reatu absolutum sanctificet.

Si tamen sic contingeret, quem nunc amat ut saluet, non saluaret, quia tunc non amaret, quippe quem ab eterno damnationi adiudicasset. Constat enim certissime diuinam nunquam falli prenotionem,  nunquam frustrari uoluntatem. Num si diligit malum, sed futurum bonum; similiter odit bonum, sed futurum malum, et in malo perduraturum? An dicetur talis nunquam fuisse bonus iuxta illud: A nobis exierunt; sed de nobis numquam fuerunt?  De numero sanctorum nunquam fuerunt predestinatione, fuerunt necne similitudine? Sed et quem odit Deus Esau, ab illa, quam solam habebat, originali macula in circumcisione, et omnis improbus in infantia regeneratione purgatur. Si uero omnino mundatur, quomodo est malus, quem odit Deus? aut si est bonus, quomodo eum odit Iudex iustus? presertim cum sit infra annos discretionis, id est, dum adhuc est bonus, obiret; et si eum nunc odit, tunc charum saluaret Deus, quia est  iustus. Damnandum igitur, non solum dum innocentia nitet, sed et antequam fieret, Dominus 47 odit; quia semper animum damnandi habuit. Quare? ob culpam quam prenouit. Non enim personam accipit, sed merita prescit, et secundum ea damnare disponit. Sic antequam fieret Esau, odio habuit. Annon odio habuit quem eternis penis deputauit, quem scilicet damnare uoluit? Nisi enim prius uoluisset, non post puniret.

Annon ipse punit? certe malos male perdet ; quia ipse dicit: Reddam ultionem hostibus meis : nam et sanguinem seruorum suorum ulciscetur; et uindictam retribuet in hostes eorum . Utique sicut prescit, ita preuult que facturus est: quia Quod factum est in ipso  uita erat . Qui sic fecit, que futura sunt.

An quod de iniquo antequam fieret, de bono dum in bonitate staret, nequaquam uoluit; malis post meritis prouocatus uelle cepit, quod postmodum fecit? Nec enim quidquam nolens, imo uolens facit. At modo uelle, modo nolle diuine non competit constantie: nam Sapiens non penitebit.

Sed sic refragari Scripture uidebimur, que asserit Deum punire neminem ante reatum, neminem coronare ante meritum. Annon est Dei odium grauis pena; eius amor desiderabilis corona? Dicemusne igitur nec odisse quemquam ante meritum, nec dilexisse? Sed angit nos Dominus in iudicio bonis dicturus:  uenite, benedicti Patris mei; percipite regnum quod paratum est uobis ab origine mundi . Quomodo ab origine non dilexit, cui ab origine regnum parauit, aut quomodo sine odio diabolo et membris eius ignem eternum preparauit? Profecto sicut piis celum, et impiis infernum destinauit, ita e conuerso fecisset, nisi quia cui uult miseretur, et quem uult indurat . An pretaxate satisfaciemus questioni, penam coronamque asserentes tantummodo existentis esse et permanentis, et uel de dolore gementis, uel de gaudio iucundantis.

Non absurde tamen dicetur Deus perdendum quoque diligere, dum manet is in bonitate. Annon amaret, cuius sancta uita sibi placet? Nonne et in  perdendo sanctam uitam amplectitur, quomodo in saluando malam persequitur? uerum quomodo uel sancte agentem amat, dum in animo uoluit, ut post deprauatum perdat? amat, quoniam se ita interim erga eum habet, quemadmodum erga uirum bonum oportet, sed hic amor abit quoniam malitia subit. Non autem econtra, iniquum semper odit, cui mitius quam sint merita, plerumque retribuit.



CAPUT XII. De ira, furore Dei, et uoluntate.

Sicut auctoritas dilectionem Dei, odiumque commemorat, ita eius iram et furorem manifestat. Ira autem et furor habentis est passio et conturbatio, minor et maior iuxta illud: Turbatus est a furore  oculus meus . Et illud: Ira enim uiri iustitiam Dei non operatur . Non minus autem odium amorque ab intuitu rectitudinis aciem mentis auertunt. Unde Sallustius  ab ira et odio, ab amicitia et misericordia iudices esse uacuos decere censet; si per iram, multo magis odio mens affligitur. Deus autem in tranquillitate iudicat; nullis enim affectuum perturbationibus, mutabilitati subiectus estuat.

Solito igitur nobis more, nec odit, nec diligit, nec irascitur, nec miseretur. Miseretur tamen, sed cordis sine anxietate, cum misero subuenit. Irascitur, sed cordis sine tumore, cum penam ingerit. Odit cui uult gehennam; diligit cui uult uitam, utrumque tam iuste quam occulte uolens absque  estu, uoluntate non commota; quia non est subita, sed eterna; transeunt quidem tempora non transeunte ipsa: nam quod uoluit ut esset modo, uult ut sit modo, uolet ut fuerit modo.

Sed dices: Multa uoluit prius que non uult modo, sicut Dominum Iesum mori uoluit olim, non autem modo, sed uiuere. Sed quem olim uoluit mori tunc, et nunc uult mortuum fuisse tunc, non autem mori nunc: nam 48 nunquam uoluit Dominum mori nunc, semper autem uoluit eum mori tunc; sic semper uult Dominus que fiunt, fieri quando fiunt, nunquam uult fieri, quando non fiunt

Sed nunquid ita uult fieri que fiunt, ut etiam uelit que male fiunt: nam si eum ea nolle dixerimus, quomodo esse poterit quod is noluit, qui solo nutu  quiduis facere suffieit? Nonne sicut omnia que uoluit esse, fecit; ita omnia que nolit non esse, facit? Si igitur quid nolit Omnipotens, cur non impedit ne fiat quod displiceat, atque ideo unde doleat? Quomodo namque quidquam quis noluerit, nisi sibi displicuerit? quomodo uero displicebit, nisi si fiat piguerit, plus minusue, prout displicuerit? Nonne quicunque nolunt quid esse, uolunt id non esse: quod autem uolunt, nonne faciunt si queunt? nolentem itaque uoluntas comitatur: nam non aliud estimauerimus nolle, nisi ad quod pertinuerit et uelle. Aut igitur nichil, aut parum differunt, nolle quid esse, et uelle id non esse.

 Non est autem idem nolle, et non uelle: nam quod non uelint quidquam inanimata, recte dicimus; quod autem nolint, non recte. Que ergo fiunt in mundo inique, patet Deum nequaquam nolle; nam si nollet, esse non sineret; si enim nollet fieri, uellet non fieri. Et quia uoluntas eius inefficax nunquam est, procul dubio non fierent. Que ergo Deum nolle non licet dicere, dicemus licenter ipsum ea uelle? Et quidem ad eum quotidie sic oramus: Et ne nos inducas in tentationem . Nequaquam id rogaretur, nisi inducturus timeretur. Et in Propheta ad eum de seruo dicitur: Destruxisti eum ab emendatione , id est, per flagella mundum fecisti. Et item de inimicis:  Pone illos ut rotam , id est, quantum retrosurgentes, tantum ante cadentes, in eis que ad mundum, que postponenda sunt, proficiunt; in eis que ad Dominum, que preferenda sunt, deficiunt: Et sicut stipulam ante faciem uenti , id est, redde eos tales qui non obsistant tentatori: non id peteretur a milite, si sciret id regi suo displicere.

Si ita se habent supradicta, fieri Deus uult mala; que autem uult fieri, profecto placent sibi: placeant ergo Deo qui inique agunt, quippe eius uoluntatem ita faciunt, ut in nullo dissentiant. An in hoc arguuntur Deo contrarii, quia Dei uoluntatem facientes non proficiunt, dum non ipsi, sed sibi placere querunt? Hoc autem querere, plane est male agere; qui  autem male agunt, Deo, secundum predicta, ita uolenti obediunt; quare qui dum male agunt uoluntatem Dei faciunt, dum in malo actu gloriantur, uoluntatem Dei perficiunt. An igitur qui iniquus esse non potest Deus, iniquus est, dum sibi ante placentes, punit male agentes, auf qui apud nos male agunt, apud eum bene faciunt, ac per hoc falso mali glorificantur ut boni?

Sed nos auctoritate et ratione ducti, pleraque certi sumus inique agi. Que autem inique aguntur, Deo placere non possunt, dicente Propheta ad eum: Non Deus uolens iniquitatem tu es ; et alibi inducit Deum arguentem iniquum: Existimasti inique, quod ero tui similis . In quo certe similis esset, si sibi ut iniquo iniquitas placeret:  sermo igitur diuinus quoties Deo uidetur iniurius, quoniam, ut putatur, Deo iniqua conciliat, sic circumspecta uestigatione contemperandus est, ut et sibi nunquam dissonet, et honestati per omnia concordet. Quare intentator malorum Deus neminem inducit in tentationem, adiuuans in malo, sed non iuuans in bono. Iustum quippe est ut Qui in sordibus est, sordescat adhuc :  nulli impertit malitiam, sed retinet gratiam, sine qua nichil nisi ruina restat. Itaque Dominum nostrum scelera nostra uelle, omnino, nolle autem, non omnino negabimus: nam tametsi non nolit sanctos peccare, quod fit ad humilitatis prouectum; attamen  non uult eos in peccato perseuerare: sicut enim, eo nolente, non contingeret peccare, ita, eo uolente, a malo contingit enatare. Bona quippe summe bonum uelle, uoluntatemque eius efficacem esse, nulli dubium puto, nisi qui nesciat Omne donum perfectum desursum esse, descendens a Patre luminum . Quicunque 49 igitur subuersus corruit, ipsum erigi non ille uoluit, cuius uoluntas frustrari nequit.

Sed quoniam id nequaquam eum uelle uidemus, num nolle asseremus? Sed si peccatorem nolit conuerti, uelit non conuerti? utrumque uero nequissimum, utrumque quis dubitet diabolicum? Sceleratum namque non conuerti tam est iniquum, quam conuerti equum. Qui enim pio, quia conuerti elegit,  ipse impio, quia non conuerti maluit, sortis sue uicissitudinem equa lance appendit.

Constat itaque Deum non uelle omnia, que si fierent, bona apparerent; sed ea que uult nondum existentia, facit subsistere; uel iam subsistentia, non sinit perire. Similiter ea solum mala ipsum nolle nouimus, unde suos prouidus ne accidant seruat, uel si acciderint, misericors ipse liberat.

Non tamen ignoramus quecunque probat ratio, quecunque diuinus precipit sermo, Deo placita; cetera uero que uel rationi uel auctoritati aduersantur, ingrata reputari, consuetudines iudicio non improbando. Hec nimirum Deo displicentia, quia prohibet et displicere facit mentibus sanctorum;  illa dicuntur chara quia precipit et sanctis facit esse amabilia.

Nonne Deo Iesum mori placuit, cuius in sanguine redimendum orbem instituit; aut quomodo Patri factus est obediens usque ad mortem , nisi quia paterne memor uoluntatis patienter omnia tulit usque ad crucem? Quod  si Patri Filium mori placuit, nonnisi a Iudeis occidi uoluit, ne aliud frustra uoluerit, quia non aliud euenit  . Dicemusne Patrem de Filio tantum ut moreretur uoluisse, in uoluntate autem qualiter id fieret non habuisse? At improuide fuit hoc uoluntatis, non diuine, presertim cum non occidi, sed occidere sepius uitio soleant deputare; ergo quem mori uoluit, cum nulla culpa sit, uoluerit et occidi. Si autem a Iudeis Iesum  occidi uoluit, nonne ut Iudei Iesum occiderent uelle oportuit? Nam quomodo id perfidi potuissent, nisi ipse uoluisset, dicente Iesu Pilato: Non haberes in me potestatem, nisi tibi datum esset desuper?  Patrandi ergo sceleris potestatem perfidis dat Deus; nec daret nisi uellet. Quare etiam dicitur Pater Filium tradidisse, nisi quia uoluit ut traderetur? A persecutoribus quolibet modo occidi, nunquam est culpa; plerumque uero uirtus digna celo, quia pretiosa in conspectu Domini mors sanctorum eius . At occidere sanctos nemo nescit esse flagitium, qui cruciamenta  preuidet occidentium. uelit igitur Deus ut occidatur Christus, quia sanctissimum; nunquam autem uelit Deus ut quis occidat Christum, quia est nequissimum. Sicut enim ille cuius sine uoluntate nichil fit bene, omnia autem fiunt male, uult ut a malis occidantur boni, ut coronetur patientia; ita non uult ut bonos occidant mali, ut requiratur iniustitia. uult quidem hominem posse malum, quia posse malum non est uitium, sicut nec posse bonum uirtus; potius malum posse bonum est illi, qui potuit transgredi et non est transgressus: nam qui quia non potuit non fecit, nec in bono est uituperandus, nec in malo laudandus. Similiter qui cum posset non fecit, aut de malo iucunde est bonus, aut de bono inique malus. Sic ergo mali placeat, nempe  potentia bona, ut et mali displiceat uoluntas et effectus.



CAPUT XIII. Ubi inuenit Deus, iudicat, uel secundum merita remunerat.

Diximus baptismi sacramento lotum, ante discretionem a reatu liberum, dicemus et adultum, licet gehenne prescitum, dum bene uiuit, salute dignum. Quod uero is aliquando bene uiuit, testatur Scriptura, asseuerans quod si iustus suam deseruerit iustitiam, in iniustitia sua morietur . Quod uero et quandoque sit bonus, et dum bonitas durat celo dignus, aperte Dominus docet, dicens: Ecce nomina uestra scripta sunt in celo. Quorum plures  post abierunt retrorsum .

50 Prouidentia exitus rerum complectitur, iudicium presentem uitam metitur  : unde Dominus: Ubi te inuenero, ibi te iudicabo, quasi diceret: Nec qualis fueris, nec qualis futurus sis, imo maxime qualem te inuenero attendam dum iudicabo. Quem ergo prescientia inferis secundum futura addicit, iudicium celo secundum presentia plerumque inscribit: nam si interim mori contingeret, debitum salutis indubitanter reciperet. Sicut quem iure predestinauit, si in flagitiis nondum emendatum mors preriperet, patria indignus in inferno exsularet cum diabolo, a quo inemendate superbo, indeficiens ira Dei interminata exigit tormenta.

 Ergone Creator summe bonus, prudens creaturam suam, at summe malam, factoris sui totiusque boni perosam, paterna quasi motus pietate diligit, cum argumentum odii exhibitio sit facti? An dicam amare, quem non sinit perire; sed sic potius odit quem ad tormenta custodit? An in his patet dilectio, quia penam quam infert per iustitiam, temperat per misericordiam, secundum illud: Uniuerse uie Domini misericordia et ueritas?  Sed si diligit, cui per lenitatem penam laxat, profecto magis odit, cui per rigorem eternam miseriam prorogat: tormenta enim magis districtus irrogat, quam mansuetus mitigat: Iudicium enim sine misericordia  ei qui non fecit misericordiam .

Si uero Uniuerse uie Domini misericordia et ueritas, id est, iudicium, quomodo hec uia, id est, impio pena illata, est iudicium cum misericordia? Dicamne adesse misericordiam, sed quasi sopitam, quasi tepidam? Quia in impios diuina uigilanter ferueat seueritas, ac per hoc iudicium sine misericordia, quia adeo est modica, ut sit quasi nulla. An potius Dominica hec sententia plane est tenenda iuxta litteram? unde in Propheta: Cum exarserit in breui ira eius, etc.   . Ira quippe Dei in reprobos, teste expositione huius loci, dicitur in iudicio exarsura, quia nulla apud eum tunc patientia: Si autem in puniendo nichil habebit patientie, quis locus reliquus misericordie? Cui  autem non miseretur, miserum quomodo diliget? Si autem perditum hominem non diligit, multo minus diabolum.

Illam autem propheticam Scripturam, qua dicitur: Uniuerse uie Domini misericordia et ueritas. Auctoritas super istum uersum: Prope es tu, Domine, et omnes uie tue ueritas , sic exponit  : Erga omnes quos Deus liberat et damnat, omnes uie misericordia et ueritas, quia ubi non miseretur, uindicte ueritas merito datur; quia nullum immeritum damnat, sed multos immeritos liberat. Itaque Uniuerse uie Domini misericordia et ueritas. Quia nulla sunt eius opera, nisi ab harum alterutra, ut fiat hic iniquorum per misericordiam exspectatio, conuersorum emendatio, et in futuro  per iustitiam utrorumque equa retributio; quia reddet unicuique iuxta opera sua .

Si autem: Non sunt condigne passiones huius temporis ad futuram gloriam que reuelabitur in nobis : quod enim non inuenerunt opera, supplet misericordia: Quoniam in eternum misericordia eius , quomodo iuxta opera reddit Deus bona futura? Hec bona nemo plus minusue acciperet, nisi prius differenter meruisset. Sic: Regnum celorum non est dantis, sed accipientis ; sic: In domo Patris mansiones multe sunt ; sed quia nullius sufficerent merita, utpote parua, utpote temporalia; misericors Deus perficit quod meritum incipit.

 Si uero huius seculi bona uita, quia est et breuis et parua, nisi largitoris benignitate, non rependeretur eternitate, cur secularis culpa perpetua exigitur pena  ? An quod non meruit culpa, supplet iustitia? Sed hoc non est iustitie, que cuique quod suum est reddit, imo tyrannidis, que uiolenta dominatione premit. At sicut presens bonum acquirit futurum, Deo miserante, et iusto, licet latenter, iudice; ita scelus mundi finiendum infinita sibi uindicat cruciamenta iustissimo iudicante, sed iustitiam nobis celante, nisi testante Domino: Qui minor est in regno celorum, maior est Ioanne .  Charitas post hanc uitam et sanctitas perficiatur, ut sit digna beatitudine, 51 et perfecta perseueret, ut sit digna eternitate iuxta illud: Qui in eternum diligit, in eternum meretur habere quod diligit; quod super illum locum quere: Iustificationes tuas in eternum propter retributionem .

 Contra autem malitia hic inchoata, ibi accumulata, nec exinde diminuenda meretur flagellum, et hoc interminatum: sicut enim bonitas munere Dei, ita quoque malitia reatu sui meretur ampliorem, et modo, et maxime in futuro pro meritorum quantitate librata recompensationem. Ad que quia ad malum proni sumus sufficit culpa; quia uero in bono infirmi sumus, non sufficiunt merita. Sufficit illa et non sufficiunt ista, quia his rependitur longe  amplius quam debeatur, illi id solum quod promeretur. Si ita est, perdito et saluo constat merces; non solum pro eo quod gessit in corpore, sed et quod post corpus, alter in celo, alter in inferno.

Sed huic contrarius uidetur Apostolus asserens quod in iudicio Unusquisque referet propria corporis prout gessit . Propria, quia non iudicabitur quis propter aliena; corporis, quia non propter ea que aguntur extra; prout gessit, quia ante acta discutit Deus, non futura.

In hac discussione uoluntas maxime inquiritur, cuius iuxta naturam quecunque fiunt, estimantur. Sed mirum ualde est, si uoluntas huius seculi meretur rependi, non et futura, cum tunc longe et in  bono melior, et in malo comprobetur peior. Quippe si ut angeli ita homines nunquam mutati uoluntate, nec unquam mutandi morte, ii miseriam, illi reciperent felicitatem, et utramque continuam propter uoluntatis continuationem, profecto omnes rite fieri dicerent in hominibus, quod rite factum non negant in angelis. Nunc quod mortem uoluntas precedit, et utrique ea de qua agimus uoluntas eterna succedit, ideone carebit retributione? An potius temporalis eterne uoluntas uindicabit uoluntati recompensationem? Transiens namque manentis causa est. uoluntas uoluntatis.



CAPUT XIu. Quod hic meremur, in futuro recipiemus.

 Sciendum itaque nobis est hunc nostre statum  mortalitatis medium inter luctum et gaudium idoneum sibi locum obtinuisse hunc mundum, qui et ipse medius inter celum et infernum est constitutus. Hic nec inferni merore cruciamur, nec iucunditate celi exhilaramur; potius comparatione inferni quasi in celo regnamus, comparatione celi quasi in inferno exsulamus; hinc nobis presto est descendere et ascendere; per nos descendere, per Deum ascendere. Utramlibet harum extremitatum adeptus fueris, inibi permanebis, nec alterutram uitare poteris: hec ergo uita est ad promerendum, futura ad accipiendum. In corpore agimus, ut post  corpus, et item recepto corpore, condigna recipiamus. Solum igitur illa hominum merita apostolica memorat sententia que aut requiem, aut erumnam introducerent . Que enim in hac uita agimus digne merita, que uero in altera uita uolumus, dignius meritorum premia nuncupari solent. Presentia quippe futurorum sunt causa. Huic uite actionem, alteri do uoluntatem. Nam defunctis operum cessante opera, sola cogitatio erit reliqua.

In adultis ergo merito perseuerat pena, quia non recedit culpa. uerum paruulus qui solum ab origine, at nullam proprio maculam contraxit ab actu, cur sempiterno affligetur cruciatu? Num et hoc inter  occulta filii? Si uero adeo conteritur qui peccatum non fecit, quid fiet ei qui tota die offendit? Apud districtum originalis culpa iudicem licet occulte, tamen iuste regioni proscribit pereuntium. Pereuntibus autem perpetuitatem, ut dixi, pene perpetuitas importat culpe: quod forsan  et in paruulos cadit. Paruulus 52 enim a carnis carcere eductus, iam sui compos, aut in liberam euadit rationem, aut uelut in carne et adhuc arbitrii carebit libertate; igiturne spiritus rationalis usum nunquam habebit rationis? sed corpus aggrauat animam, et terrena inhabitatio sensum multa cogitantem . Anima ergo corpore et anima inhabitatione exuta, exuetur et aggrauatione, quam caro importat et sensu post hominem expeditus intellecta  cogitabit. Quod in paruulo ita esse saluando constat, constet quoque quia ita decet et in perdito. Aut ergo caritatem habebit, et celo dignus in merito, tenebitur inferno. Aut non habebit, et nemo iam dubitet quin iure careat gaudio.

Si ita se habent predicta, procul dubio constat cum clementia in sanctos Dei iustitia; sine clementia in reprobos sola iustitia. Sed si eius misericordia nunquam est sine iustitia, quomodo eius iustitia reperitur sine misericordia? Sicut enim non miseretur iniuste, ita indecens est ut crudeliter iudicet.

Notandum tamen quod cum uirum impium, nullius bone conuersationis habentem respectum, Dominus sua bonitate conuertit; cumque infantie innocentiam  Deo regeneratione pacatam, sua saluare miseratione disponit, non uidetur iustitie sequi examen, uerum misericordie dulcedinem. Si enim libram iudicii attenderet, neque aliud impio quam quod meritis suis dignum est, uidelicet infernum, neque infantie quoniam nichil promereri ualet, recompensaret celum. Nunc autem bonitatem suam utriusque cum inopia librans mauult miseratione uti quam iudicio; atque ideo fatendum est, quoniam ita uere est, quedam prout iustitia postulat minime punire, quoniam mitius res tractatur per misericordiam; quale est quod impius iustificatur: iustum enim erat ut quoniam in sordibus est, sordesceret  adhuc; uerum misericorditer a sorde purgatur. Sicut autem huiusmodi seueritatem iustitie blandimenta misericordie excludunt, ita quoque alia libram iustitie admittunt, mansuetudinem non inueniunt, unde: Iudicium sine misericordia ei qui non fecit misericordiam . Quedam uero ex misericordia pariter et iustitia proueniunt, sicut quod pro meritis datur; uerum quoniam non sufficiunt, gratia opitulatur, hac ratione iusti uitam eternam consequuntur.

Presumptionem fortasse putabis asserere Deum quid facere quod opus iustitie non sit, presumptionem ergo iudices affirmare Deum quid facere quod opus misericordie non sit; ipsum enim arbitrari aut immitem aut iniustum, utrumque nefas est.  Quod si facit illud ubi non utitur misericordia, sed tantum iustitia, quid mirum si id agit ubi non utatur iustitia, sed tantum misericordia? Habet  enim semper utramque, uerum gerenda quedam producit ab una, quedam ab altera; alia autem, ut dictum est, ab utraque.

Quid ergo dicemus? nonne quidquid Deus facit, iustum est; et quidquid facit, est pium? certum utique est, quia nichil agit iniustum, nichil impium. Estne igitur id quoque certum quod quidquid facit iustum est et pium, sicut illud uidetur uelle: Uniuerse uie Domini misericordia et ueritas?  Quod si ita est, quomodo dictum est aliud prodire a iustitia solummodo, aliud a misericordia? Si, inquam, omne opus Dei iustum est et pium,  quomodo alterum a iudicio alterum procreatur a pietate, et non potius utrumque ab utroque? Sed fortasse quidquid a Deo fit, ideo iustum dicitur et pium, quoniam sanctum est et bonum, non autem ideo iustum ut nichil fiat, nisi quod iudicium requirat, ne flagitiosus non conuertatur, neque paruuli saluentur. Item non ideo pium ut ubique utatur pietate, ne nusquam fiat iudicium sine misericordia, ei qui non fecit misericordiam, quod cum fit, sine crudelitate nullam impertit misericordiam, quoniam sceleratos torquet per iustitiam: que enim duritia, meritis reddere condigna? aut si dedecet ut reus patiatur, iudex uero non misereatur, profecto quam meruerant illi sua iniquitate iram, lenit ipsa sua  bonitate; lenit, inquam, quia est 53 benignus; punit autem quoniam est iustus; lenimine quidem minimo, quia misericordiam non fecerunt, pena uero maxima quia sic meruerunt.

Utique parcere poterat uel pessimo, sed facto prius iusto. uerum secundum equitatem non fieret, nisi perseueranti iniquo pro merito recempensaret. Tamen qui prefert iustitiam et huic parcere poterat per misericordiam, sed non uult ne iniquorum auctor estimetur, unde ait: Existimasti inique quod ero tui similis, arguam te, etc. .

Sed quoquo modo misereatur, miseratio qualis erit, unde amor deerit? num sicut studiosis irascitur  quos flagellat, et non odit; ita flagitiosis miseretur quibus aliquatenus parcit et non diligit? Hanc certe iram propheticus ille penitens expauescit, cum sic orat: Domine, ne in furore tuo arguas me, id est, in iudicio ne perdas, nec in ira tua corripias me , post hanc uitam purgatorio igne rubiginem uitiorum ne excoquas, hic potius seca, ure; futuram emendationem nequeo tolerare. Hec ira medicinalis est curando, cuius salus exspectatur, illa misericordia uel huic exhibetur egroto, cuius de curatione desperatur; non quod impotens sit medicus, sed quia indignus refutatur egrotus. Si enim uellet, sanaret; uellet autem si amaret; nam si amaret, amato bene uellet, alioquin quomodo diligeret cui uel non bene uel etiam male uellet? si  uero bene ei uellet, bene etiam eidem esset, alioquin Omnipotentis uoluntas inefficax foret, imbecillemque calamitas torqueret, cum quid cuperet, at effectu deficeret. Sed omnia quecunque uoluit fecit . uoluntas autem eius non est alia, et actio alia, ne imbecillitatis merito arguatur, si uoluntas non sufficiat efficiendis, sine patrocinio operationis, at sufficit: Quoniam ipse dixit et facta sunt, ipse mandauit et creata sunt . Constet ergo si summus iudex damnato bene uellet, damnato etiam bene esset.

Quomodo uero quis, cui semper male est, bene uelit, si cum liberare possit nunquam uelit? Nam si quem amat a miseria liberare non potest, quomodo sine dolore est? an in tantum bene uelit, non ut  omnino liberet, sed ut afflictionem minoret? Sed que reliqua est, adhuc tanta est, ut bene ei esse non possit, qui nichil boni sentit, nichil boni penes se unquam reperit, quem mors depascit. An dicam bene ei esse, sed ipsum nunquam sentire? At tale bonum quid prodest? Bene igitur sibi est et male; si bene, gaudeat; quia uero male, doleat, sed gaudium in gehenna non nouit Scriptura, imo luctum: Nam ibi erit fletus et stridor dentium .  Quare fatendum estimo non bene esse misero. Misere autem esse damnato presertim nequissimo, minus tamen male quam exigunt merita nec pertinaciter negabo  nec precipitanter affirmabo.

 uerum si malo minus male sit, bonus Iudex ei minus male uoluerit; non tamen bene, quia huic non est nisi male. Que tamen ratio cogit fateri Deum damnato minus male, uel uelle uel facere, cum reddat unicuique iuxta merita; nam si reddit citra, reddendo non peruenit usque ad merita; quomodo igitur secundum ea? Bonis reddit, secundum ea, quia quantum meruerunt, et addit ex gratia. Cui ergo minus male, ac per hoc male uoluerit, illum  non amauerit. Sed sicut cui bene uult amauit, ita cui male uult oderit; patet male uelle quem destinauit incendiis gehenne.

Quem ergo odit Deus num diliget homo? equidem de diabolo euangelica dicit auctoritas: Nemo potest duobus dominis seruire: aut enim unum odio habebit, id est diabolum; et alterum diliget , id est Deum; et hic ab auctoribus commendatur. Aut uni adherebit, scilicet demoni, et alterum contemnet, scilicet Dominum, et hic uituperatur. Merito igitur oderit quisque humani generis aduersarium quem odio non ignorat addixisse Deum. Constet itaque Dominum odisse quem non liceat seruo diligere; namque illum si Dominus amaret, seruus uoluntatem Domini et non faciens uapularet . Ipse quoque Dominus seruum male falleret, cui odium dilecti sibi persuaderet et inuide diligeret, quem ceteros odisse mallet. Quem ergo odit Dominus, odero ego seruus; cui male uult Dominus, 54 male uelim seruus, cui uult ut male sit modo, peius autem in futuro, uelim similiter et ego; unde in Psalmographo: Qui diligitis Dominum, odite malum , scilicet diabolum. Nam quomodo diligam? optem conuersum celo reuocari? Scienter diuine resistam uoluntati? Desiderem uel ex parte eius leniri cruciamenta? In uanum; obdurata non sinit malitia. Malitiene ueniam flagitabo? Impenitens est, non impetrabo; potius mihi iustum exacerbo dum quantum in me est exsecrabili precum deuotione, nefandaque deuotionis oblatione, de iure  ad iniuriam inflecto. Potest utique, quod et sepe ad tempus agit, ab indignorum cessare pena, sed animo impenitenti nulla ratione debetur uenia. Quod de demonibus dicendum puto, et de hominibus; sed quos in inferno iam nouimus esse receptos, flagitiis pregrauatos, morte pessima preoccupatos.

 Nam fortasse queant uiuentium merita in aliquo perditorum laxare supplicia, si tamen ut quidam opinando perhibet, id anteacta uita meruerit. De in hac uita prauis, et pro prauitate post hanc uitam perdendis, quid dicam? Constet utique in eis Dei odium, constabitne et nostrum? Fratres nostri sunt; communem habemus in celo patrem; ad quem communiter clamamus: Pater noster qui es in celis , scilicet Deum: communem in  terra, unde omnes nati sumus, hominem uidelicet primum. Fratrem odero? at qui odit fratrem homicida est . Non diligam? at qui non diligit fratrem, manet in morte . Fratrem meum factum mihi inimicum abiiciam? at precipit Dominus diligere inimicos . Monet Apostolus in omnibus probare que sit uoluntas Dei , hoc enim solum inter omnia debet  seruo placere, quod probauerit Dominum suum uelle. Dominus autem uult malos male perdere ; nonne igitur placebit seruo malorum perditio? quomodo autem fratres diliget si eos damnari uolet? aut si id fratribus nolit, nonne Dominum contemnit cuius uoluntati contradicit?

Dum in terra uiuimus, in terra uiuentium, quantumuis nefariorum finem, qui Deo notus est, quia ignoramus, perditioni  non preiudicamus, quorum uitam in melius conuertendam speramus. Secundum Apostolum dicentem: Tu quis es, ut alienum seruum iudices? Domino suo stat aut cadit, stabit autem . Nam si eorum exitus non lateret, diuino dissentire iudicio non deceret; nec omnimode dissentimus; cum ipse uelit ut sic dissentiamus:  Qui uult omnes homines saluos fieri et neminem perire   , non in se, quia quecunque uoluit fecit; sed in cunctis, quos ita facit uelle, ut pius affectus pium moueat iudicem, impium expiare, quemadmodum legimus beatum Stephanum in ipsa lapidantium trucidatione, orando persecutori Paulo ueniam promeruisse.

Prouidit quidem Deus ab eterno mundare immundum, sed et penes se preparauit emendationis causam, intercessionem sanctorum.

Dum igitur latet uoluntas Dei, id uelimus quod fratrum consonet caritati: uoluntas Dei patefacta omnium ad se trahat corda: unde in celo erit perfecta beatitudo ubi non aliud Dominus et aliud uolet seruus, iuxta illud: Placebo Domino in regione  uiuorum . Quasi diceret: Hic in regione morientium non placeo, ubi cum ignorantia, tum infirmitate, aliud quam ipse uolo; sed ibi placebo, quia in uoluntate sua, non displicebo in mea: unde Pater Abraham pacatus in quiete, turbatis in igne dicit: Magnum chaos firmatum est inter uos et nos . Non quia  ibi boni malos non uideant, sed quia ad eos per compassionem non transeant; quoniam pater uel mater in celo, filio uel filie, in inferno non condolebit; quia iustissima Dei uindicta iustissimis non displicebit; alioquin quomodo absterget Deus omnem lacrymam ab oculis eorum , si nec inde deerit miseria? dolor enim miseria est, que lacryme dici solet causa:  uerum ibi neque dolor neque luctus.

Qui non credit iam iudicatus est . Unde constat tam Iudeos quam gentiles sine fide hinc migrantes, sine spe tormentis deputandos; teste etiam Domino: Multi uocati, pauci electi . Quia inter Christianos multiplicati sunt super numerum; nonne multos illos odimus quos Dominum reprobasse nouimus?

55 Sed iam supradicta non stabit sententia quod Dominus sanctis inspiret ut uelint: Omnes homines saluos fieri, et neminem perire ,  et egebit littera expositione alia. An dicemus in Ecclesia ab inchoata quidem usque ad completam, multos uocatos, paucos electos, simul autem uiuentes utrum predestinati sint uniuersi ad uitam necne, nobis incertum fore; ac per hoc liceat, imo oporteat eorum exoptare salutem, et sic supradicta littera expositione non egeat alia? Quod si, ut magis uidetur, omni tempore Ecclesie multi sint uocati, pauci electi, ita exponemus: Deus uult omnes saluos fieri, id est, neminem perire; non utique in se, sed, ut dictum est, in suis: quippe nemo est quem uelint perire, quia nullus est cui salutem non uelint. Sed cum Ecclesia  continere tamen plurimos non dubitetur, tandem euomendos, si eorum aliquos, ut fortasse contingit, multos nos  eueniat nobis amare contemporaneos, nonne quam odimus cum Domino reproborum multitudinem nescientes odimus, quos scientes diligimus? Sic eminus exercitum prospiciens notos inter ignotos uideo, sed quos indiscrete cerno, cernere me ignoro. Sic floribus prata uernare, segetes aura undare cernentes miramur, et cum fiores hic, spicas illic uidere non ambigamus, hanc tamen uel illam uidisse dubitamus. Sic pleraque scimus, que nos scire nescimus, et possumus, que nos posse ignoramus; quod experimento utrumque probauerimus; piis impiorum corporis ad tumulum, anime ad infernum prophetico spiritu sepius patefacta est ruina.

Sed an noluerunt quod Dominum uelle senserunt? Certe uoluerunt, quos perdendis crebro legimus imprecatos,  non animi ueneno, sed consentientes Deo. Nec enim peccantem puto diligere, nisi cum nescitur Deus odisse; uult quippe uirum bonum omnes diligere, preter quos nouerit Deum odisse.

uult itaque omnes homines saluos fieri, et neminem perire seculi. Id est, sanctos suos facit uelle, omnes quidem, nisi si cui quempiam ad populum sinistre innotuit pertinere. Quid si quis morti a Deo prescitos, homini autem dum uiuunt fere incognitos sic diligat, non ut celo donentur, sed ut caritatis merito tolerabilius crucientur, forsan rarus erit qui apprehendat. Attamen perexilis amor est qui nec bonum tribuit, nec malum tollit, sed tantum imminuit: nam uis amoris reseruanda est predestinatis.  Sed sic accidit eosdem scienter diligere et odisse. Ego autem difficile crediderim quemquam amare, cui beatitudinem nolit, uelit autem sine fine miseriam; facile autem acquieuerim condolere. Nam quemadmodum irasci amicis, contingit nonnunquam misereri inimicis; unde Dominus: uidens ciuitatem fleuit super eam , duplici contritione conterendam.



CAPUT Xu. De Dei omnipotentia.

 Omnipotens est Deus. Et tamen, ut ratio habet,  cum innumera sint, ut mentiri, se negare, et huiusmodi que nequit, ideo omnipotens est, quia hec nequit. Ita igitur omnipotens est, ut omnino nichil possit quod irrationabiliter et male fiat. Omnino nichil nequeat, quod ab ipso decenter administrari queat: prerogatiua potestatis conspicuus, ut quidquid decet, queat, ne qua imbecillis notetur; quidquid dedecet, nequeat, ne qua boni ualentiam mali potentia obfuscet, et tanto decrescat quanto prauitati accedat. Unde quantalibet creatura, collatione Dei est infirma.

uerum ne omnipotentia nusquam proruat in illicita, decet Omnipotentem omnia non solum scire, sed et prescire: nam Sapientie eius non est numerus . Hec autem sapientia sicut augmenti,  ita nescia est principii: nam si quando cresceret, uel inciperet, in scientia processisset; que autem ratio ut quidpiam post, non autem prius sciret? dicente euangelista: Quod factum est, in ipso uita erat   . Quasi diceret: Quidquid fit in tempore, 56 ante tempus uiuebat in ipsius cognitione. Oportet ergo ut quidquid absque principio prouidentia Dei simul complectitur, hoc suis quoque temporibus ueritas eius exsequendo prosequatur; quoniam si quod prouidendo futurum promisit, inexpletum negligeret, fidelis Dominus in omnibus uerbis suis , mendax fieret. Et quia omne Dei institutum merito sue constantie nuncupatur iuramentum, si quid mutaret, et mendax et periurus, ac per hoc Deus non foret. Quocirca  quidquid diuine prouidentie sinceritatem precipitanter actum euacuaret, illud malum et irrationabile uideretur; quidquid autem irrationabiliter fieret, illud Deum non posse supra dicebatur.

Si ergo quidquid aliter se haberet, quam Deus ordinauit, irrationabile esset, nullum autem irrationabile potest, liquet ipsum nichil posse nisi quod ueritas habet prouidentie; sed nichil prouidit nisi quod contingit: nichil igitur potest nisi quod fit. Imo nichil potest, nisi quod uult et facit. Id enim solum facere disposuit, quod per uoluntatem effectum reddit. Hec ergo quatuor tali sibi uinculo connectuntur, ut nec se deserant, nec excedant, quippe et prouidentie diuini actus equalis est potestas, et potestati adequatnr  cum actione uoluntas, unde aiunt uoluntate Dei potestatem non esse maiorem.

Quod si dixerim que Deus, ut modo sunt, prouidet, aliter prouidisse potuit, ut iuxta illam prouidentiam aliud quam nunc uelit et agat, libere potuerit; quod quidem secundum id quod tunc prouidentia sic haberet, bonum et rationabile esset: uerum secundum id quod nunc est, malum et irrationabile est.

Respondes: Alteri prouidentie apud Deum locus precessisse non potuit, quia sine hac quam nunc habet, nunquam exstitit; nec ambas simul  habuisse conuenit. Si ergo dispositio Dei res aliter ac fiunt, nec prius ordinare, nec post ordinatas immutare ualet, quomodo sanctorum studium, et pro studio salus; impiorum peruersitas, et pro ea infernus rite deputatur, inde gratie, hinc diuine iustitie? Que enim gratia, queue iustitia, dum uel disponit, uel dispositum efficit, cum neutra ex parte quidquam mutare possit? Gratiam et iustitiam agnosceremus, si cum hoc mallet, non minus alterum posset. Nunquid aliud uideam nisi necessitatis uiolentiam, cum nec unquam Petro negare, nec Iude conferre potuerit perseuerantem gratiam? Et quidem utrumque in sordibus reperit, sed utrumque liberare non potuit. Iudam infixum in limo uidit, sed extrahendo nichil prodesse potuit.  Petrum ad se traxit, quia eum in luto relinquere nequiuit. Nihil eorum que feci uel facturus sum, unde cessaui uel cessaturus sum, bona malaue sint, aut iuuare ut sint, aut impedire ne sint penes illum ulla potestas cst.

Quomodo ergo omnipotens est cui ea uirtus non est, ut cuipiam ita adsit, ut adiutus bonum faciat, quod erat dimissurus, aut malum omittat quod erat facturus? Unde fit, aut ut omnino ingratus, aut ut minus exstiterim gratus auctori meo, dum id mihi tribuit quod negare nequit.

Sed dices: Agendum tibi gratias est, quia licet aliud non possit: at quod potest non inuitus facit. Sed sic, non tam de facto, quippe quod uitare non potest, quam de uoluntate gratias ago: sed nec de  ea obnixe, quia nec ipsam ualet cauere. Illi siquidem gratias agere consueuimus qui ita nobis prestat beneficium, ut si libeat queat retrahere manum. Nam qui coactus dedit, nec rem retinuit, nec gratiam promeruit.

Dices forsan: Et Deus, si uelit, aliter agat ac facit; sed, etiamsi uelit, uoluntati effectum habere non licuerit, alioquin ratio prouidentie in anima ruitura uacillet, et Deus nota falsitatis turpatus, non amplius queat esse Deus. Sed nec uelle quid tale decebit quod futurum prouidentia abdicauit; abdicauit autem quidquid non fit; nichil ergo uelit nisi quod euenerit, de quo constat, quod omnia quecunque uoluit fecit   , humana autem natura  ita condita est, ut cum nullo ad uitium prouocetur incitamento, tamen mali per se compos exstiterit: uerum nec malum uitare, nec bonum uelle, nec cum uoluerit 57 perficere queat, nisi opitulante Domino; nam quia malum per se uitare non sufficit, solus in Domino confidens ait: uiam iniquitatis amoue a me . Quod uero affectus boni a Domino Deo est, addit: Inclina cor meum in testimonia tua , bona uoluntate iam preuentus, sed adhuc bono opere consummandus fusa ad Deum prece inquit: Statue seruo tuo eloquium tuum in timore tuo  Eloquium quippe  per Dominum statuitur, dum per ipsum eloquii sensus in opere completur; cum uero timorem sui Dominus incussit, quasi stimulum contra acediam adhibuit. Primus ergo homo abutens arbitrii libertate preuaricatus est; sed num Deus illum ne transgrederetur defendere potuit? non potuit, quippe nichil potest nisi quod contingit. Cum igitur homo, nisi cooperetur Deus, a natura non habeat, ut culpam caueat  omnis autem uirtus a Domino Deo est, descendens a Patre luminum , dicente Domino discipulis: Sine me nichil potestis facere , nichil utique boni, sed quod est malum; cur Adam reatum contraxit, dum prohibitum admisit, quando ex se efficaciam uitandi  noxia nunquam habuit; nisi defendente Deo: defendendi autem quia aliter prenouerat, posse Deus non habuit. Aut igitur hominum nulla culpa est, aut si qua est, in Conditorem refundenda est.

Sed fortasse dices: Licet diuine non fuerit facultatis peccantem ne peccaret premunire; attamen gratiam contulit qua usus persistere quiret illesus. Mira res! beneficium potens est Deus inchoare, inchoatum impotens consummare; et quod monstri instar reputo, paruulus iam regnaturus, adulta uero etate delicturus, ac per hoc tandem damnandus, modo tamen gratiam percepit, qua sancte uiuendi compos exstiterit, ac per sanctitatem cum Deo regnandi. uide mirum, cum Deus nec uelit nec possit sanctum seruare, seruatum beare, ne, ut sepius dictum  est, fallatur prescientia: potest ergo paruulus ille, et in innocentia perseuerare, et uitam eternam obtinere, uelit nolit Deus. Similiter licet procedere de eo qui a Deo angelus, a se diabolus factus est. Fons totius boni Deus summe beatus, cuius omnipotentie constat nichil obstare, sic humane nature ruinam per iustitiam pertulit, ut et reparationem per misericordiam prouiderit, reparationem, per uerbi incarnationem, quam dum sola gratia predestinauerat, misericordem se exhibuit; misericordiorem, dum penes se preuisa consolando promisit; misericordissimum dum redimendo promissa impleuit. Si autem, ut dictum est, nec prescientia nec prescita ualent alio deflecti, Deus nec aliter quam incarnatione hominem  a iugo Satane quiuit absoluere; neque hominem quem assumpserat, uel a contumelia irridentium, uel a seuitia crucifigentium potuit defendere; cum tamen homini ipsi effugisse hec presto fuerit. Quocirca grati simus seruo quam Domino. Seruus potuit, Dominus non potuit nobis salutem negare: qui potuit quia uoluit, beneficium tulit; qui noluit nec potuit quasi necessitati morem gessit; nam, sicut esse, ita mundum redimere necesse erat Deum; uolebat quidem et esse et redimere, sed nec hoc nec illud poterat uitare.

Mira miseria, si passionem adeo probrosam,  mortem denique turpissimam, qui Deus erat, euadere nequibat. Mira impotentia, si nisi moriendo hominem perditum restaurare non potuit. Sed potuit, quoniam iuxta  auctoritatem, erat et alius modus Deo possibilis, sed nullus nostre fragilitati conuenientior; potuit namque iustissima utens potestate diabolum tyrannica priuans prelatione, suos seruos quos ille lusoria pollicitatione fugitiuos abduxerat, solo iussu reuocare  ; nisi quia maluit affectantibus potentiam, humilitatem obtendere, seruituris affectum suum intimare, factus homo tanquam uiator strenuus sequacibus ducatum prebens, uerbo eos et exemplo prestruens. Deus ergo qui hunc modum pretulit, et alios in promptu quamplures habuit, Dominus iehsu monstrans duodecim  58 apostolis sibi opus non esse sui ad defensionem, testatur se posse Patrem suum rogare, exhibiturum sibi pro duodecim apostolis duodecim legiones angelorum , pro se contra seuitiam Iudeorum decertaturas. Frustra hoc Filius dicit, si Pater suus id non possit. Si uero id potest  tale quid potest, quod nec unquam uult nec facit.

Quocirca auctoritate euangelica fulti, de particulari ad particularia similitudine ducti procedentes, asseueremus Deum innumera posse et non uelle; sed quia nobis in hac uita aut difficile aut omnino impossibile est, ratiocinando expedire, qualiter Deus quidquam possit, quod non uelit, magnus  aliquis de futura non quidem de ista uita ait: Tunc uidebimus quam multa possit Deus, et non uelit. Constat  namque diuine prouidentie, constat et nobis, Scriptura docente, quod Antichristum Christus est perditurus. Quocirca si Antichristum saluaret, procul dubio secundum quod res modo se habent, prouidentiam suam falsaret: unde uidetur, quod si Antichristum potest saluare, prouidentiam potest falsare. Antichristum quippe saluare, prouidentiam esset falsare; atqui Antichristum potest saluare; siquidem constat ipsum omnia posse: num igitur potest se ipsum fallere? Absit! Huius quippe collectionis propositio et uerisimillima et dolo est plena. Antecedens enim uerum consequens infert falsum.

Ita respondendum puto: Quoties dicitur: Si Deus potest aliter facere quam prouidit, tunc potest falli,  quod uidetur sequi, quia aliter facere esset falli; potest utique aliter facere, quoniam potest et aliter prouidisse: nam si alia prouidentia esse non posset, nec aliter fieri posset; alioquin si poterat quid fieri quod non poterat ante prouideri, poterat certe a Deo quid improuide, ac impremeditate factum esse: sed opus Dei omne incipit, operis autem premeditatio ipsius inceptionem antecedit, quoniam quod factum est in ipso uita erat, . Potest ergo aliter facere aliam sequens prouidentiam que semper fuerit; non tamen hanc que est falsare, que tunc nunquam exstiterit. Non  ergo ita facere aliter potest ut ista fuerit, et incompleta relicta sit, quod impossibile est. uerum ita ut absque hac alia exstiterit, et non eo quod est, sed quod esse potest completa sit, quod impossibile non est.

Quocirca huiusmodi districtione utendum puto, quod nichil eorum dignum est Deum posse, que in se noscuntur indecora, quales sunt superbia, inuidia, gula, luxuria. uerum ea tantum que honeste fierent, etsi horum quamplurimis diuini circumspectio consilii supersedendum censeat; quod genus est, Iude perseueratricem gratiam contulisse, Petro negasse; quod utrumque et bene fieri potuit, et bene infectum cessauit. Huiusmodi potest Deus et uelle et facere, sed nunquam uolet aut faciet, quia  male uellet et faceret, propter hoc solum quod constanter penes se proposuit, quod nichil horum uellet aut faceret. Potest itaque talia, quia quantum in se honeste fierent; sed non uult, quia contra propositum essent. Potest utique talia et bene et honeste facere, quia ab eterno potuit, et bene et honeste facienda prouidere. uerum si potest uelle et facere contra propositum: contra propositum autem facere et uelle plane est male uelle et male facere, nonne igitur potest male uelle et male facere? et hoc absit! Argumentatio subdola uerisimilitudine palliata, interius rimanti turpitudinem suam denudat, dum per uera concessa falsum concedi intendit.

Miraris forsan si quid potest Deus uelle uel facere  contra propositum: uelle autem uel facere contra propositum, quid est nisi idem quod uelle uel facere aliud quam propositum sit. Quod constat Deum posse; quod si agere contra propositum, est cassare propositum, non id utique decet Deum.

Audacius dixerim et hodie Deum posse diabolo compunctionem infundere, et penitenti ueniam dare, satisfacientique salutem indulgere. Audacissime adiecerim, in una persona que est Christus diuinitatem humanitate posse se disiungere, et 59 disiuncte gratiam suam retrahere, ut iam purus homo sine Deo ruat in uitium, de uitio in infernum, quod ne unquam fiat beneficium quidem contulit, sed beneficio potentiam suam non inclusit. Salua enim iustitia reuocare potest beneficium quod non  ex merito accipientis, sed affectu largitoris noscitur commendatum: multum quidem meruit homo ille, sed uirtute Dei non sui, ut si reddat Deus quod homo promeruerit ex se, retineat autem quod ipse fecit in homine, nec homo ille habeat unde gaudeat. Si salutem quam aduersario misericorditer contulisse potuit, equissima negauit seueritate et negabit. Nonne gloriam quam filio hominis Filius Dei unicus contulit, adhuc gratiam dicis? quomodo autem gratia est, si resumi non potest? sed potest; nam Propheta humanitatem ad sibi unitam diuinitatem inducit sic loquentem: Deus meus, ne sileas a me, et assimilabor  descendentibus in lacum . Ne sileas, ne a me diuinitatem separes, quam dum mecum habeo ipsa docente nichil ignoro. Etenim si silueris, dum personaliter unito mihi te disiunxeris, assimilabor descendentibus in lacum, descendentibus in iniquitatis et inferni profundum, ut non disconueniam in pena, quibus conuenerim in culpa. Omnia sciens homo iehsu nequaquam id peteret, si diuinitati impossibile foret; sed quia fieri potuit, ne fieret obediendo impetrauit, nunquam timens lapsum fastigii sui sine dubio prenouit constantiam, quam se promeriturum sanctissimo militie sue obsequio nullo modo dubitauit.

Plura ergo Dei complectitur potestas quam uoluntas; licet ad plenum id minime liqueat, quia, si quid  potest Deus quod non uelit, neque prouidit, uidetur, ut dictum est, posse sibi contrarius esse; non tamen potestas maior est quam uoluntas: etenim potestas et uoluntas eadem est; quia utraque idem quod Deus est, sic Deus cum plura sciat quam doceat, in ipso tamen doctrina non exceditur a scientia; utraque enim est Deus.



CAPUT XuI. De Dei prouidentia.

 Prouidisse quoque aliud potuit quem et aliud liquet potuisse, ac egerit. Nam, quemadmodum potestas libere pro arbitrio operatur, ita prouidentie libertas sponte elegit hoc aut illud, ut sicut potentia sola uoluntate, ad hunc quem nouimus  perducitur effectum, sic prescientia nulla necessitate coacta, hunc quem uidebimus ordinem maluerit euentuum. Unde Dominus: Non uos me elegistis, sed ego elegi uos . Quid est enim electio, nisi quedam de diuersis pro libito facta portionis assumptio?

Hec prenotionis uoluntaria dispositio, ut supra diximus, initio caruit et fine carebit; prenotio quidem, et dispositio ex quo id quod prescitum est euenerit et transierit, desinunt utique sic uocari, sed non desinunt esse quod sunt; nam quid est prenotio, quid uero dispositio, nisi prescientia futuris suum rebus ordinem assignans? prescientia autem omnino est scientia; scientiam autem Domini uel in minimo deficere, et ad metam deduci existentie,  nefas est etiam cogitare; quippe dum res uariantur, instabilia stabiliter ipsa comprehendit:

Betius stabilisque manens dat cuncta moueri.
Ipsa nempe futura preueniens, presentia comitatur, transactas quoque res prosecutura omnia simul perspicaci uestigatione complectens. Uniuersam quippe multiplicitatem eorum que fuerunt et erunt presentario intuitu, diuinus perlustrat oculus, ut omnia Deo iuxta auctoritatem  sint presentia, non actu existendi, uerum perspicacitate noscendi: nam que diuersis temporibus fiunt, simul esse nec apud Deum queunt; simul enim stare nequeas et  facere, uigilare et dormire, sanus et eger, puer et senex, uiuus denique et mortuus uno tempore existere. Non ergo fallitur Deus ubi homo est certus, ut que simul esse non possunt, simul esse credat aut cernat. Nam ubi aut quando tam discordia permisceri 60 uideat? Tu autem Adam iamdudum extra paradisum corpore cineratus, spiritu celo contentus. Quomodo mortalis, apud Deum in paradiso adhuc uetito uesceris fructu? Quomodo, inquio, te ignorante, et nunc in inferno es sine dolore, sicut et prius in celo eras nescius absque uoluptate? Ergo omnia omnium temporum presentia sunt apud Deum, non ita ut existant, sed ut non magis quam presentia Deum lateant: sic dicitur fecisse que futura sunt, non quidem existente natura; uerum  preeunte scientia, que, quia existentie necessitatem non infert preteritis aut presentibus, nec est illatura futuris. Sic prophete, reuelante Deo, norunt futura: num talis notio ad esse cogit? Sic et nos, anno iugiter redeunte, rerum innouatione edocti, pleraque preuidemus; preuidentes autem sponte futuris nullam subsistendi causam administramus. Prouidentia igitur Dei omnia etiam futura comprehendit, mala tantum uidet, non etiam agenti fauet quia sine ipso factum est nichil , uerum fieri sinit propter bonum quod inde fit. Unde impius uiuit pio, quemadmodum superbit impius, incenditur pauper , caritate uidelicet inflammatur.

Bona autem Deus non solum scit, sed et cum faciente  facit: unde ad Deum per Prophetam dicitur: Cum sancto sanctus eris , id est sanctitatem operaberis.

Sed quem in bono uult iuuare, non uult cogere, ne hominis nullum sit meritum, pereatque liberum arbitrium: flagella et uarias nature uices ita precogitat, ut precogitata et sine nobis compleat, quoniam ipse percutiet et sanabit . Ipse sicut lac mulsit me, et sicut caseum me coagulauit . Et quia neque qui plantat est aliquid, neque qui rigat , ipse incrementum dat. Futura itaque Deus ita scit, aut ut sine eo fiant, qualis est culpa; aut cum eo fiant, qualia sunt rationis consilia, aut per ipsum fiant, qualia sunt nature opera.

 Hec futura si Deus ita prouideret, ut prouisionem, quandoque inchoaret, inchoationem deliberatio antecederet; quid inter multa, electione dignissimum iudicaret? uerum quia ipsum sua prouidentia antiquiorem esse ratio non sinit, difficile est apud Deum, alii prouidentie locum inuenire. Et quidem aliam prouidentiam nunquam habuit, sed quod habuisse potuerit ratio euincit. Nam que necessitas omnipotentem cogeret, ut hanc uiam, non aliam disponendo teneret? quod si angelus ex quo est, aliud facit, et aliud potest; cur non Deus quoque, qui interminabilis est, ex quo est aliud prouidet, nichilominus tamen aliud prouidere potest?

Quod si potest prouidere quod nunquam prouidit, ac per hoc scire quod nunquam sciuit , num potest incipere ut quidquam prouideat aut sciat? Sed, sicut potentia eius nequit incipere, ita nec scientia: quidquid namque potest prouidere, quod nunquam prouidit, aut scire quod nondum scit, ita potest, non ut inceperit, sed ut ab eterno prouiderit, scierit, uoluerit.

Quod si rationis fautores et auctoritatis , si, inquam, tali ratione persuasi Deum ita dicamus ea que sunt prescisse, ut que nunquam sunt, nichilominus prouidendo potuerit ordinasse; hanc potentiam adiudicandi subsistentie que nunquam subsistunt: profecto semper habet, cum immutabilium discretione euentuum. Sicut dum Antichristum adiudicat perditioni, posse etiam habet adiudicare saluti: nam quia illum indesinenter damnationi addicit, aut nunquam eius potest prouidere salutem, aut interim dum prouidet damnationem, ecce simul cum prouidentia contrarie prouidentie continet potentiam: sicut tu in somno potentiam 61 retines uigilandi, sed nullam habes potentiam, ut, dum dormis, uigiles. Num nec Deus habet posse, ut, dum cuiuspiam prouidet damnationem,  eiusdem prouideat salutem? Tu non habes posse ut, dum dormis, uigiles, id est, ut utrumque simul agas; posse tamen habes ut tunc uigiles quando dormiturus es, te enim somno trahit sola uoluntas, nulla necessitas. Nec Deus ergo posse habeat, ut utrumque simul prouideat: id enim nulla ratione fieret honeste, habeat tamen potentiam ut tunc prouideat alterum, quando prouisurus est alterum: libertas quippe arbitrii qua ductus, hac taliter hora prouidet, duxisse etiam potuit ut eadem hac hora non sic, sed aliter prouideret. Idem de preterita, idem dixerim secure de futura hora. Sed: Qui prius posse habuit aliter nunc prouidere quam prouidet, num et nunc idem posse retinet aliter nunc  prouidendi quam prouidet? Sed cum nunc unam habeat prouidentiam si cum ea et oppositam habere potest, potest duas simul habere aduersas. Quod igitur prius potuit, modo non potest; ita quidem ante potuit priuatum me, regem constituere nunc; non potest autem modo. Nam quomodo id queat effici, ut idem eodem tempore sit et non sit, utpote me in instante hoc, regem et esse et non esse? Similiter paulo ante Deo possibile erat meam nunc uitam finire; uerum et modo et postmodo impossibile est ut inteream modo.

Fateor quidem Deum illius efficacie, ut ante presens, possibile sibi sit in ipso presente quidquid libuerit efficere: uerum ubi presens, ipsum ordinante Deo, iam est, uel preteriit, Deum nego hoc  in presenti ad actum perducere posse quidquam eorum que ad idem presens non pertinuerint  . Dum hoc dico diuine potestati non derogo, uerum ordinatissimam demonstro: confusioni enim simile foret, quasi chaos rite uideretur, si cum ordinatione sua quid esset uel non esset, contrarium statum inducere posset; nec igitur quod fit non fieri possit, nec quod est factum non esse factum. Unde iuxta Hieronymum  : Cum omnia possit Deus, non potest uirginem suscitare post lapsum: potest quidem liberare a culpa, sed non potest facere quin fuerit corrupta. Quare? quia, ut dictum est, quod factum est non potest non fieri.

Dei tamen de potentia timide disputandum puto, nec quid ipse ualeat penes se, uerum quid de eo  senserimus asserendum. Nam cuiusmodi sit apud se propter quod fide capitur, quasi in caligine opinamur: quid enim a sensu nostro remotius, quam corpus Christi integrum in celo perseuerare, et tamen quotidie non particulatim, at integerrimum super multa altaria, a fidelibus in terra sumi? Quid hac re humano sensui incredibilius? attamen fidei nichil est uerius.

Sicut scientia Dei et uoluntas, ita etiam potentia,  nec initium habet et fine caret: quare quidquid potest semper utique potest; sicut enim antequam res existat, habet potentiam ut eam ad esse perducat; ita postquam exstiterit, eamdem potentiam retinet ut rem eamdem ad esse perduxerit. Sicut enim antequam contigerit quid, possibile est ei impedire euentum; ita postquam euenerit, nichilominus possibilius habet ante impedisse ne fuerit.

Sed dices: Postquam res euenit, non potest facere quin euenerit. Respondeo: potentiam nunquam habuit uoluntatem suam cassare, aut prouisa inexpleta relinquere: hanc potentiam nunquam habet, et hac alia nunquam caret, ut uoluntate eterna et scientia interminata, non hoc quod fit simul, uerum aliud solum uelit, prouideat, agat. Sic quoque nunquam  ei possibile est quod semel contingit, postea efficere ut id factum non sit; semper autem potentiam habet quod quouis tempore fit, uel factum iam est, id antequam fiat, impedire ne eueniat. Sic quod factum est non fieri potest, uel non potest. Diuine prouidentie diuina uoluntas, quomodo, ut supra assertum est, causa est, si neutram neutra existendo antecedit? Sicut uita in corpore effectus est anime, non preuentus ab efficiente.



LIBER SECUNDUS.



62 CAPUT PRIMUM. Quare, et qualiter Deus mundum creauerit.


 Deus ergo quando uoluit mundum condidit, potens et hunc prius condidisse, et huic alios quotquot cogitaueris adiecisse. Nam summe facultatis artifex unde prius uocationi astringeretur, aut si unum mundum ex nichilo creare potuit, unde factura multorum arceretur? Unus ergo unum, bonus bonum, eternus sempiternum componere maluit, quanto antiquior, tanto et immensior, eo et melior, in nullo egens mundo: ante quem sicut nusquam erat, ita beatus, ut beatior esse non posset, existebat. Liquet itaque Deum, non ut sibi bene esset, sed ut bono suo alii participarent, operatum fuisse, secundum Moysen, sex diebus quidquid celi ambitu  continetur, secundum alteram Scripturam: Qui uiuit in eternum creauit omnia simul . Mora tamen temporali opus erat, ut terra inanis et uacua, uaporali aquarum raritate obducta, ut appareret arida, detegeretur, et uirore uestita animantibus ornaretur. Nec iure de limo perhiberetur factus homo, nisi limus precesserit unde homo prodierit. Prius ergo informem creauerat terram sub aquis, quam detectam; postmodum multiplicibus  depinxit formis  . Omnia ergo simul condidit, quia post quietem nil dissimile aut de noua materia adiecit. Nam que diuersarum specierum permistione generantur, ut mulus; uel que de corruptione erumpunt, ut uermium quoddam genus; uel que nature repugnantia de occultis Dei ideo prodeunt, ut mirabilem Deum rememorent, quales sunt enormes partus, succedunt quidem quantum ad formam, inter prima tamen opera fuerunt quantum ad materiam. uetus igitur materia recente induitur forma, cum quid de insolito in mundum nascitur. uerum naturalia se primis operibus profitentur cognata, inde substantie originem, inde sortita qualitatem. Omnia igitur corpora ex prima materia; anime uero omnes primis illis similes. Quieuit itaque  Deus die septima : non ab opere, quia Pater usque modo operatur , sed ab operum nouitate: que enim prius condidit, et ante fecit, aut materia preiacente, aut similitudinis expressione: uel certe omnia simul creauit, quia informem corporum materiam, et  Ade animam, omnemque in celo angelicam naturam in creatione coniunxit: que ideo omnia dicuntur, quia quecunque ea prosequuntur , inde  contrahunt 63 aut originem, aut similitudinem: omnia corpora originem, omnes anime similitudinem; originem ab informi materia, similitudinem a prima anima.



CAPUT II. Terra hominum, celum spirituum est habitatio.

 Terram igitur hominibus, celum uero spiritibus, demum et hominibus habitationem instituit. Angelum mox cum celo, et in celo condidit, quia In principio creauit Deus celum; et: Angelus principium est uiarum. Que Deus simul fecit, homo dicere non potuit; unde Moyses post aliqua separatim adiunxit, qualiter inter aquas celum firmauit, unde et firmamentum dici promeruit.

 Sed si celum uolubile est, num cum ipso circumeunt habitatores? Quod philosophorum potius est quam Christianorum. Quomodo autem inerunt uolubili nisi simul uoluti? non plane liquet. Stat ergo firmamentum  , non tamen stantibus stellis, ut sit habitatio idonea sanctis. Quod fieri posse non negat ratio; uel certe si celum moueri uerius est, aliud stabile ulterius inquiratur, quo Dominus ascendens iuxta Apostolum super omnes celos, migrauerit ad se omnes sanctos tracturus ; nam ubicunque fuerit corpus, illuc congregabuntur et aquile . Dicente Domino: Si quis mihi ministrat me sequatur: et ubi sum ego, illic et minister meus erit .  Nam secundum Bedam celum, quod in principio  fiebat, mox supernis ciuibus repletum, ab omni uolubili statim separatum est.

Hanc autem patriam spirituum, spiritualemne decet esse an corporalem? Spiritualis autem natura ad quid corporeo egeat loco; aut corpora eorum qui sunt sancti quomodo habitent in regione spirituali? nec enim diuisam patitur ratio mansionem angelis futuram et sanctis: nam sanctos, ruinam suppleturos angelicam, ab angelis dissociari minime decet; ipsos enim nemo inglorios rite negaret, si in quo Saluator esset cum sanctis penetrale, angelos non includeret. uerum celum esse spiritum quis dicere? quis tantam nouitatem, imo errorem inducere audeat? Nemo equidem nescit angelos  tam bonos quam malos similiter et animas post Deum, spirituum nomine nuncupandos, preter hos autem nec meminit usus nec Scriptura, tali quidquam reuerentia honorandum. Restat ergo celum esse corpus, nam accidens estimare deliranti relinquitur. Quod si glorificata caro gloriosa anime est mansio? non querantur spiritus aula celesti contenti, cum artifex Deus admiranda depingens uarietate conspicuam fabricauit, aut si uideri non contingit, credi tamen fas non est tantos inhabitatores, habitaculo declarari minus apto. Si ergo celum tali ratione fatemur corporeum, econtra  infernum equali ratione corporalem non diffiteamur locum; alioquin tormenta caloris quomodo contineret et frigoris? Carcerem ergo intelligimus deorsum quomodo regiam sursum; unde in Symbolo apostolorum sic habetur: Descendit ad inferna, ascendit in celos.



CAPUT III. Quidam angelorum aliis precellunt.

 Angeli omnes boni conditi sunt et sapientes: alii tamen aliis in utroque prestantiores. Unde quos dignitate creationis preter ceteros nobilitauerat, officii maiestate reuerendos, minoribus prefecit, hominibus promouendis, in legionibus suis duci suo deseruituros, usquequo sancti angelis equandi de castris in palatium,  de exsilio in regnum, mirandi uenustate prouehantur: iam tunc, iuxta Scripturas, prelationis cessabit omnis potestas . Et quia hominibus consummatis prelatio euacuatur, patet quod causa consummationis instituta est infirmis. Unde Apostolus de angelis: Nonne, ait, omnes sunt administratorii 64 spiritus in ministerium missi propter eos qui hereditatem capient salutis .



CAPUT Iu. Angelis maior quam hominibus data est libertas.

 Angelis sicut hominibus arbitrii indulta est libertas; homini quidem ualde potens; angelo autem longe potentior; libertas autem arbitrii ut sit, opus est discretione, uoluntate, potestate.  Discretione, ut quid bonum, quidue sit malum calleas, inter bona autem quid potius, inter mala uero quid deterius tuo modo distinguas. uoluntate, ut alterutri discretorum pro libitu animum admittas. Potestate, ut que elegeris, si libeat, sine impedimento percipias. Unde et liberum de uoluntate iudicium dicunt: iudicium quippe quo singula pensantur, tum demum de uoluntate est liberum, cum quod uoluntas amplectitur, nulla ab actu difficultate tardatur. Liberum ergo arbitrium nec est sine discretione, nec cum discretione sine uoluntate, nec cum utraque sine efficiendi facultate: tanto absolutius, quanto absolutiora tria hec inuenerit. Quo carent pueri, carent  sicut bruta insensati. Et non est homo qui non alicubi careat eo, nunc deficiens arbitrii excussione, nunc discusse rei appetitu, aliquando rei appetite obtentu.

Et cunctis quidem natura adest; nature autem exercitium nonnullis deest. Primus homo hac ui floruit, diiudicans singula uere, pronus uelle bona, et que uoluerit nullo obnitente relinquens infecta. Talis homo est ex creationis natura, ita tamen ut nichil queat absque cooperante gratia. Sed qui in his nascendo floruit, preuaricando male defloruit, ut flebili alteratus uicissitudine, arbitrii sentiret  partes in contrarium immutatas. In iudicio preceps, illicita affectans, piger et inualidus ad utilia, impetuosus ad inhonesta; liberum ergo arbitrium illiberabiliter est depressum, non tamen exstinctum. Nam quemadmodum scintilla multo cinere pressa, quibusdam fomentis excitata, similis eluctanti, erumpit demum in flammam; ita mens nostra onere corrupte carnis grauatur quidem: attamen intenta sibi, nonnichil uirium sibi restitisse residuum, in inuestigatione rerum demonstrat. uerum cum diuina iuuatur opitulatione, licet difficulter, operatur tamen potenter. Nam pene peccati debetur, ut qui facile bonis studiis hesisse poterat, quia sponte recessit, cum molestia redeat, cum labore bene agat, miserante tamen Deo, multa magnaque  ad unguem perducat. uigor igitur nature per hominem deprauatur, per Deum emendatur, maximeque tempore gratie, exspectans consummari in resurrectione, ubi corpus mirifice emendatum animam non aggrauabit.

Quippe terrena inhabitatio facta celestis: non iam oneri, sed erit anime honori; adeo ut humana tunc natura angelice parificetur excellentie. Homo igitur primus ut in terra bonus est conditus, in celo tandem consummandus. Magnus igitur homo in terra satus, maior angelus in celo creatus. Magnus quidem homo, sed terrestris, utpote terrenis indigens alimentis; maior autem angelus, quia totus spiritualis, ac per hoc liber ab exteriorum adminiculis.  Unde homo errans redimendo meruit reuocari. Angelus non meruit: siquidem et nemo male suasit, et ipse longe robustior exstitit; habuit nimirum in natura posse delinquere: qui enim postmodum deliquit, constat quia et ante, ex quo scilicet creatus est, delinquendi potentiam obtinuit, quam bonam esse compertum est, et in Deo qui eam indidit, et in angelo qui perseuerauit. Qui enim potuit transgredi, nec uoluit, confirmari promeruit. Premio quippe non satis dignus diceretur, si quia preuaricari nequiret, culpa cessaret. Reuerentia utique propter dignitatem sui honorandus, mercede autem aut parua aut potius nulla pro bono suo donandus. Bonum igitur fuit quod delinquere potuit, malum 65 autem quod deliquit: habuit enim quod  deliquit ex se, quod potuit ex Conditore: ipse igitur sibi causa exstitit mali, Conditor autem boni. Unde ergo miraris, si quod potuit Spiritus ille fecit. Potuit malum, fecit malum. Quod malum? Auctori ingratus excellenti de natura intumuit, intantum ut Domino equari uoluerit. Bonus ipse propter bonum nature sponte se extulit: iam non bonus; quia per elationem est malus, qui ante erat bonus  . Et ita gratiam que utrique proposita imminebat,  ipse securus est aspernatus, alter gratanter amplexus. Alter diuinum contemnens auxilium merito cecidit, alter eo ueneranter arrepto in ueritate stetit: sine quo uterque corruisset, cum quo uterque perstitisse posset. Qui autem perstitit, quia exemplum recusauit auersi, auctori suo obnoxius meruit conuerti, et propter  ruinam alterius ipse est in ueritate confirmatus.



CAPUT u. Bonos confirmauit uisio Dei, qua caruerunt mali.

 Que est autem hec confirmatio, que uero conuersio? An angelum Deus faciendo beauit sui cognitione? uidetur quidem quia de diabolo dicitur: In ueritate non stetit . Que? in qua fuit, sed non perdurauit. ueritas autem hoc loco  maxime intelligenda uidetur cognitio ueritatis illius, que de se dixit: Ego sum uia, ueritas et uita . Nam, sicut hec pars mundi inferior credentibus cognoscitur deputata, ita illa superior quam uocant celum, uidentibus potius uidetur ascribenda.

Duo sunt que maxime aciem mentis retundunt, testei corporis moles, unde dicitur: Corpus aggrauat animam . Et iniquitas, iuxta illud: Fregit ad numerum dentes meos . Quippe iuxta numerum culparum imminuit Deus uires intelligentie. Spiritus ergo rationalis, et ab onere carnis liber, et a sorde sceleris, utpote bene conditus, et ad intuendum Conditorem destinatus, utquid, ex quo exstitit, cernere Deum non debuit? Aut si  mox nouit, nonne  et inferiora nouisse oportuit, ut iuxta aliquem auctorum, eum qui Creatorem noscat in creaturis nil lateat.

Quod si est, qui Deum uidit et casum preuiderit, damnationem autem sui prenosse qui potuit, nisi aut cum stultitia sine dolore, aut sine stultitia cum merore? Ergo ex quo fuit et Deum uidit, aut stultus aut miser exstitit. Sed quomodo stultus intuendo Deum, aut cur miserante meritum?  Notitia fortasse Creatoris non patitur secum ignorantiam de creatis? Sed non ideo de cunctis certum facit  . Nam Spiritus Trinitatis inspectores, dies ille iudicii latet, sicut et Christus celos etiam conscendens quosdam eorum latuit querentes: Quis est iste rex glorie?  En egregium totius creature  Christum, aliqui nondum comprehendebant angelorum  : potuit ergo diabolus, dum adhuc erat angelus, et ruinam sui non prenosse, et nichilominus Deum nosse.

Sed si nouit, cum nosse Deum sit uita eterna, alterutrum esse oportet, aut ut quam acceperat uitam eternam peccando amiserit (sed quomodo tunc eternam ac non potius horariam uitam accepit, nisi forte quia quam meruit horariam obediendo  retineret eternam; et quia licet sibi transeat, alteri perdurat. Quod si, testante lectione Euangelii, uita eterna est uisio Dei , qui uitam eternam perdidit, uisionem Dei non retinuit: Beati enim mundo corde, quoniam ipsi Deum uidebunt , aut si admittendo culpam uitam minime amisit eternam, quid nocuit illi casus qui non destitit esse beatus? nullatenus enim congruit quemquam Deum uidere, simulque miserum ex impietate esse. Unde dicitur: Tollatur impius ne uideat gloriam Dei ; nam necesse est gloriam Dei uidentem, simul gloriosum fieri per hanc uisionem. Deus enim adeo est gloriosus, ut eum intuens nequeat esse inglorius: unde Dominus iehsu, dum custodiebat uias duras ex passione,  tamen ex uisione nichilominus fruebatur beatitudine. uerum si uisio Dei 66 est uita eterna, uita autem eterna nichil aliud quam beatitudo est; harum autem utraque summi boni indeficiens perfruitio est, profecto Deum nunquam inspexerunt demones, quos etiam miseros et miseriores constat esse futuros. Nam ut reliquas taceam penas, satis superque ira torquentur et inuidia. Nam quos apud inferna  simul cum impiis calore credimus simul et frigore, iuxta illud: Ibi erit fletus et stridor dentium ; fletus de calore, stridor de frigore, peracto iudicio, mox licet incorporeos, corporeis tamen penis plectendos  : inde iubemur coniicere diuersis iam eris qualitatibus grauiter cruciatos, reseruari longe grauius postmodum cruciandos:  et tanto grauius quanto ab ere distat infernus. Hoc quippe ere quasi ergastulo religantur tandem  inferis tradendi, inibi quasi damnatorum loco tormenta reatu condigna, longam licet post dilationem excepturi  . Quos ergo liquet captiuos, liquet et miseros, ac per hoc contuendo Deo imparatos. Unde apostolica dicit auctoritas: Demones credunt et contremiscunt   . Credere enim longe est a uisione, atque ideo fidem demonum fidei hominum otiose comparauit, dicens: Tu credis quoniam unus est Deus; bene facis . Quasi diceret: Fidem tuam, o homo, non improbo; sed quod otiosa est arguo; quia tali fide similaris diabolo. Unde subditur: Et demones credunt. Si ergo ita se habent predicta, procul dubio  fidem in creatione sua spiritus recipiunt, ut iam credentes mereantur et esse uidentes. Nam nimis a uero dissonat eos in creatione non nosse Deum, uidelicet fide, quos dubium non est etiam demones factos credidisse. Si ergo conditi crediderunt, credentes, ut dictum est, uisionem Dei debuerunt promereri. Nam qui uel semel gloriam Dei intuendo  gustauerit, uidetur ab appetitu malo, gustu ipso, in postmodum solidari [al. subtrahi].

 Ergo si in fide sunt conditi, merito persistentie mutauerunt fidem uisione. Quia uero, elatis ceteris, factori suo subiici maluerunt, beata in subiectione solidari meruerunt. Atque ita et de fide ad uidendum Deum sunt conuersi, et in uidendo eum confirmati. Quod si a natura uiderunt, in casu aliorum ipsis Domino iunctius astrictis, nequando in tale forsan incommodum irruant, uinculo caritatis auctori suo, arctius inhesuri conuertuntur, conuersionisque merito, ne quid simile amplius uereantur, in bonitate confirmantur.

 Potest tamen acutius dici, ita spiritus a Deo factos, ut mox et semper boni esse queant, nisi  aliunde corruptionem trahant; unde ab ipso ortu apparuerunt alter nequissimus aut saltem malus, diabolus scilicet et anima nostra; alter optimus aut saltem bonus, angelus itemque et anima, sed prima: ut illi non prius  sortiti sunt esse, quam male esse; esse ex auctore, male aliunde; alter ex proprio, alter ex habitaculo. Isti quam cito susceperunt existentiam, nacti sunt et pretiosam; alter adhuc consummandus, alter mox consummatus. Ergo in principio tenebre erant super faciem abyssi , in diabolo; et lux facta est in angelo.



CAPUT uI. Bonus angelus, licet possit, non peccat.

 Refert Augustinus nec angelum post conuersionem siue consummationem, nec hominem post  resurrectionem, labe peccati posse contaminari: ut quemadmodum posse mori, soli indictum est in factura homini, in regeneratione tamen immortalitate mutandum; sic posse peccare, quod utique noscitur naturale, alteri iam constet sublatum, alteri adhuc exspectetur tollendum. Hieronymus dicit  : Solus Deus est in quo peccatum non cadit; cetera cum sint liberi arbitrii, in utramque partem possunt flecti; quod est, peccare Deum non posse, cetera que liberi arbitrii sunt posse. Nam que carent libero arbitrio, necesse est careant et peccato. Aut ergo 67 Hieronymo contrarius erit Augustinus, aut ideo celestes peccare non posse astruxit, quia ipsos nolle peccare constat. Et quoniam longe longeque  a peccandi distant uoluntate, reputatur penes eos peccatum quasi impossibile. Loquentes enim communiter in morem duximus, ut quod nullatenus uolumus, id non posse dicamus. Hunc usum in diuina etiam pagina  non semel offendes. Liquet itaque quia ante casum a uoluntate praua naturaliter remoti sunt, post casum longe remotiores gratia solidationis effecti sunt.

 Sic tamen solidati, natura adhuc retenta, peccare possunt, secundum illud: Qui seruiunt ei, non sunt stabiles, et in angelis reperit prauitatem . Nam qui Deo seruiunt angeli, stabiles non sunt, peccare quippe possunt, quod patet in his qui cadentes peccauerunt. Quod si angelos preuaricari posse fateamur, consecutiue autem, ut decet, etiam posse damnari non diffiteamur. Num demones conuerti, conuersos autem posse saluari iure inficiemur? Nam si angeli non indecenter queant perire, scilicet ex suo, nunquam perituri? cur demones conuenienter nequeant saluari, scilicet ex Deo, nunquam tamen saluandi? Quantum enim isti malo indurati, tantum illi bono sunt innixi.

Sed, si iuxta Apostolum: Omnis creatura Dei  bona est , diabolus autem Dei creatura est iuxta illud: Aquilonem et mare tu creasti , diabolum uidelicet et malos homines, quomodo malus est? num bonus pariter et malus est; bonus quidem de creatione, malus autem de propria uoluntate? Sed si uere est bonus, quomodo etiam malus? Diligas ergo bonum, quem odisti malum, sed super illum locum Euangelii: Aut enim unum odio habebit et alterum diliget .  Expositio dicit: Nemo diligit diabolum. Fortasse respondeas: Illius substantiam omnino eximiam, uoluntatem uero solam, cum actione prauam. Illius autem substantia nichil aliud est quam ipse. Diabolus ergo omnino est bonus, ac per hoc Deo diligendus, et hominibus maiestate sui uenerandus. Mira res!  Si qui semper male agit, et peius cupit, malus non est. Iustus ergo iudex omnino bonum non damnet, imo nec ad horam cruciet: totam ergo suam effundat iram in id quod malum est, ipsius scilicet uoluntatem et actionem. Sed que rationalis ira in irrationabilia? quali autem pena ledi poterunt insensibilia?

Sed dices: Puram quidem naturam puniri, sed propter impura adiuncta sibi. Utique nunquam recte nocet mali uicinia, nisi cum sui lue inficit uicina. Si ergo diabolum, ut uerius est, malum dicis, quomodo substantiam eius aut naturam bonam asseris? num in ipso preter ipsum, altera substantia est, aut natura, que et iure bona, et Dei nuncupatur creatura?  Sed quis consentiat penes ipsum duplicem esse substantiam, alteramque non Dei esse creaturam? Et quidem pro certo noui in ipso quiddam boni, ut scientiam remansisse: sed de substantia mihi sermo est. Diabolum ergo si primordia nature reuoluas, non solum opus Dei bonum, sed et optimum inuenias; si sequentia consideras, iam nec substantia eius bona, nec Dei creatura. Sed proprium opus, ac per hoc diabolus. Quare?  qui a Deo optime erat creando formatus, a se pessime est peccando fedatus. Quanquam Augustinus  uelle uideatur eum qui malus est, semper  in natura manere bonum, et duo contraria in eodem inueniri. Transeamus hoc pro cognito, quod si quam sonat Augustini littera sententiam preferri oporteat, quasi uiolenter exponendo distorquebitur quidquid aduersari cernetur.



CAPUT uII. Quare unus plasmatus, et quando anima infunditur.

 Protoplasto contra insolentiam consulitur, dum de limo formatur; dum autem formaliter nobilitatur, artificiosa figuli manus celebranda indicitur, addens operi quod deerat origini. Unus unum finxisse maluit, imprimens plasmati signaculum 68 sui, ut sicut Deus rerum, ita homo hominum, amica imitatione unus omnium origo fieret. Sumpta  enim de uiro muliere tota pullulat successio: quippe dum de uno sumus omnes, et auctoritas unius principii commendatur, ut preceptori uni multi auditores obtemperemus, et per mutua cognationis uincula copulati, parentaliter nos amemus.

uiro iam formato anima inspiratur, ideo forsitan et discamus in capite quid rite teneatur in successione: nam quod ante consummationem palatii regnatura haud inducatur anima; intelligenti insinuatur, dum in lege dicitur, percussorem pregnantis, et de percussione abortientis, si abortiuus plena forma excutitur , daturum animam pro anima; si semiplenus, multandum pecunia. Quare? nisi quia non infunditur spiritus ante formatum corpus. Nam  tum demum presentia anime predicatur, cum natus iam sentit et mouetur.

Sed quomodo liquidum semen in soliditatem quamdam coagularetur, in membrorum uarietatem distingueretur, nisi dispensatione spiritus his augmentis absolueretur? Num paritura suam huic etiam machinationi commodat interim animam? sed si etiam paruulo personaliter iungitur, nonne duo homines eadem communi anima uegetantur, ut paruulus homo sit antequam propriam animam receperit? Sin autem pariendo non unita inest, quid formationi prodest? quomodo uero anima una binis, imo etiam pluribus non modo membris, uerum etiam corporibus simul insit integris, si forte, ut fit, simplici pregnans ex concubitu, non simpliciter  conceperit? Liquet ergo non solum a substantia, sed ab anima utriusque parentis seminarium ui generationis separatum, ut iam per se subsistat exanime, quod prius ipsam continebat in corpore: nam, sicut quod per genituram a parte defluit, et a patris corpore, et a corporis mente, ambiguitate pulsa, disiungitur; ita similitudinis exemplo persuasi, quod a matre eadem genitura emulget, eodem modo dissociatum asserimus, ne spiritus matris portionem etiam patris aduena incolat.

Quod si herbarum uniuersitas et arborum parua ab origine naturalem ad usque altitudinem exsurgit,  et in sibi debitam diffusionis amplitudinem distenditur, suoque statui accommodam coloratur in distinctionem, integram sui nacta absolutionem, anime tamen dedignata accire adminiculum, cur non eadem uis nature et formam materno conceptui, et modum, et ante uitam dispenset? Nam si anima statim effuso semini fomentum prestatura infunditur, aut personaliter unitur ei qui homo non est, aut adhuc altera manens persona, nullum prestat uegetationi beneficium, quomodo mens nondum nati nichil facit mortue pregnanti. Quare? quia licet contineatur in illa, tamen personaliter est dictincta. Sic er capit animum, sic celum, sic denique infernus, non tamen ab animo uegetabiliter mouentur, quia animo personaliter non uniuntur: unde uidetur  anima incrementis nichil profutura; si locata in semine altera manet. Aut igitur inanis coniunctio eius uidetur, si personalis non est; aut absurda si personalis est. Nam quod anima et homo deputetur unus, et ratio habet et usus. Quod uero animus cum non homine sit unus, nec ratio habet, et abusus est. Quoquo autem modo anima in hoc liquido sese receptet habitaculo, si quo casu ante sui integritatem receptaculi uiolenter extruditur , quale corpus habebit in generali uniuersorum concilio?  Nam corpus habere opus erit, utrum quod sit homo? nam aliud non decebit, sed homo quomodo tunc erit: qui in hoc seculo homo non fuit?  qualis autem homo erit, nisi cum ceteris resurrexerit? nam iuxta  Apostolum: Omnes quidem resurgemus : resurgere autem qui poterit nisi prius morte ceciderit? quomodo uero morte decedit qui nunquam uixit? ea enim mortua dicuntur que aliquando uixerunt. Fatemur fide Dominum uiuos et mortuos iudicaturum, id est 69 quos ille ignis mundi peremptorius repererit, uel adhuc uiuos, uel iam mortuos. Ergone homo iste nouus, et inconsuetus iudicabitur, qui nec inter ceteros uiuus, nec inuenietur mortuus? Quod autem resurrectio non sit nisi ubi mors precesserit, et in libro Machabeorum Iudas indicat, dum eos qui ceciderant, resurrecturos sperat ; nec Apostolus ignorat, dum crebro resurrectionem mortuorum memorat,  post cetera subiungens: Si quo modo occurram ad resurrectionem, que est ex mortuis . Idem non solum in ueteri sed et in nouo sepissime suadetur Testamento.

Corpus sibi infusam originaliter maculans animam indubitate debetur morti, tanquam primordialis causa peccati. Nam primi propria pena peccati, mors est; unde Deus primo ait homini: In quacunque die comederis, morte morieris . Cuicunque ab eo originaliter traducitur culpa, traducitur et culpe pena, ut sicut anima sordem trahit de corpore, ita pro sorde mortem ferat in corpore. Ipsa quidem non moritur, sed in moriente patitur. Quod  autem ubi originalis anteit preuaricatio, mortis sit subsecutura punitio, et Apostolus testatur: Stimulus, inquiens, peccati, mors . Peccatum quasi ueneno inficit, mors quasi dolore uenenata depungit. Ubicunque ergo uenenum peccati infunditur, punctio mortis exspectetur. Unde si anima seminali in corpore constituta, seminali ex corpore contaminatur, iure uideri queat corporis sui morte crucianda, ut sicut dictum est, unde trahit culpam, trahat et penam. Ut autem ipsum moriatur, ut dictum est, prius uiuere necesse est; omne autem quod uiuit, aut sensibiliter aut insensibiliter uiuit. Insensibiliter autem uiuere non oportet, nisi quod radicitus soliditati sue heret, quomodo enim congruit insensibilitati, quod anima uiuet rationali?  aliundene uitam sumeret, nisi ab anima quam continet? Licet quis ponat partes insensibili uita degere, ipsi tamen toti propter animam sentientem sensus solet addici: quod autem sensibile est, animal esse necesse est; origo igitur illa humanitatis sine dubio animal est, si ita uiuit ut insensibilis non sit.

Sed male animal uidetur, dum sentire non creditur: nam quis seminario sensum tribuat? aliud enim animal quam homo esse non poterit; ne animal quod homo non est, homo fiat, omnisque homo ante sit animal quam homo. Sed nec adhuc homo est, quippe humanitas deest, unde et membra, et forma, et quantitas humanitati debita absunt. Si ergo nec sensibile est, quia nec homo; nec aliud  animal est, nec insensibile, quia nec herba, nec arbor est; profecto liquet quia uitam non habet, ac per hoc mori non ualet.

Dicet fortasse aliquis: Inductam fluide animam materie, eius primo non temerari contagio, quia in se manens, personalem adhuc dedignatur unitionem. Unde sordido quasi inclusa tugurio non fedatur, fedanda tandem consummato humane fabrice palatio. Si ergo antequam machina hec ad summum educitur, uiolentiam eiectionis iniuria, ut fit, oblata inferat inhabitanti; que rationalis et munda a Deo est creata nec postmodum cuipiam macule obnoxia  non modo tempore gratie, uerum et ante,  quomodo debeatur inferno absque reatu, aut quomodo celo absque Redemptoris aduentu? ut quid egeat Redemptore, qui nulla uictus teneatur captiuitate?

Ad hec itaque intendentes fateri monemur, tunc demum animam corpori tradendam, cum iam sensificatum digne debeat homo nuncupari, ut animationem primi parentis tota representet successio procreationis. Et quidem de anima quando ad corpus ueniat, dictum est.



CAPUT uIII. Non a traduce, sed ex Deo est anima.

 Nunc addendum puto unde ueniat inquirere  utrum ex traduce, an solum ex Deo creante. 70 Et quidem parentes carnis nostre intelliguntur traduces, quia ex utroque parentum, dolabro generationis, origo nostri exterioris hominis recisa traducitur. Num similiter iidem parentes et interioris hominis nostri sunt traduces, ut sicut corpus ex corporibus, ita anima una descendat ex duabus? anima an ex duabus originem ducat, uestigo; quia alteram solummodo ortum prebere minime puto. Nam cur unam et non alteram traducem appellem? num genitum alteri gignentium lege parentele propinquiorem estimem, ut longe magis sit obnoxius illi unde sortitur et mentem, quam unde et solam carnem. Nec dicere possum quod de uno corpus, de altero nascatur spiritus. Relatio enim euangelica de  electis: Qui non ex sanguinibus, inquit, neque ex uoluntate carnis, sed ex Deo nati sunt . Primam premittit natiuitatem, que est ex sanguinibus, secundum quam non electi, sed nascuntur deiecti. Secundam mox subdit, que est ex Deo, per quam renascuntur electi. Sed cur prima ex sanguinibus non ex sanguine pronuntiatur, nisi quia auctoritate  teste, utriusque sanguis carnali uoluptate mutatus colorem, in unum coit procreande sobolis seminarium: unde uidemus prolem ab utroque parentum indifferenter sortiri quantitatis, forme, complexionis imitationem  . Quare sicut absque dubio nouimus carnem unam de duabus profluere, ita uerisimilius puto utrumque animum, aut neutrum, procreare nasciturum. Unde duo animi preiacens  esse uidentur materia tertii, sicut antequam personaliter sit filius, materialiter cognoscitur in parentibus. Omnis autem materia aut tota, aut diminuta in nouam transfertur appellationem, ut massa enea in statuam, ut truncus in trahem, ligna et lapides in domum , anima uero cum parte careat, nichil ex se per partem creat. Due autem anime quomodo tote formando, fiant tertia, presertim cum ipsa iam procreata adhuc prestant due quales et ante? Nam quod utraque tanquam pars conueniat, ut ex ambabus tertia consistat, quomodo fieri queat? iuxta quorumdam traditionem, sicut candela candelam sui sine detrimento accendit,  ita anima animam illesa parit, non tamen tradi puto assertionem, sed opinionem.

Item, si anime animam, due scilicet unam, ut dictum est, profundunt, profusio ista aut fiet inter generandum, aut post, aut ante. Nam moram hac in re fieri, incongruum forsan uideatur. Uniuersorum Conditor mundo suo originales indidit causas, quibus confluentibus naturalium rerum progressio emicaret. Auctore Augustino  etiam quasdam penes se latentes reseruauit causas, quibus non nature, sed potentie sue effecta de improuiso eminerent. Nunc autem non inquirimus potentia artificis quanta  sit, uerum natura quid possit. Que ergo uis nature exigeret, ut aut post, aut ante generationem hominis ille due anime et non alie, tali tempore et non alio, tertiam ederent? credibilius forsan reputetur, ut genitalium uoluptuosa agitatione corporibus resolutis, animisque resolutione deliciosa captis, hinc presens integritas, inde integritatis future origo certa excudatur. Unde libidinis incentiuo, et corpori corruptela, et spiritui concupiscentia, prout utrique competit suo de principio similiter infecto, propagetur. Et hoc est quod nullis uel paucis displiceat, quibus secundum materiam anime ortus complaceat. Integritas ergo integritatis initio aut mox immiscetur, contra quod iam tractatus processit, aut reseruatur extra, donec scilicet consummato inducatur  tabernaculo. Neminem enim tam impudentem estimo, qui uel animam incorporandam contradicat, uel alii quam quocum nata est, corpori addicat. Quod si extra reseruatur, atque interea parens casu aliquo de medio tollatur  aut habitaculo diruto incorporanda perseuerabit, et miraberis longe plures 71 animas esse quam homines, cum debeat potius anima rationalis et caro unus esse homo; aut aliorum soboli parentum copulabitur, ut eadem quatuor sit parentum: horum mente, illorum carne; imo ut unam sortiatur animam ex generatione, alteram aliunde. Quapropter nec in generatione, nec post, nec ante; longe autem minus, aut his duobus, aut  omnibus tribus, anima descendere uidetur ex traduce.

Quod tamen si est, fortasse cuipiam uideatur animus animi filius tanquam eius de substantia natus: nec quidquam coitus absentia officit, scienti quod uirgo peperit , quod Deus sua de substantia unicum sibi Filium genuit. Si ergo animum animi, imo animorum constat esse genituram, qualiter unus erit duorum, nisi alterum quasi matrem, alterum reputemus quasi patrem? Nec immerito fortasse; nam quemadmodum ex ambobus parentibus genitalium hinc inde collato federe per utriusque carnem caro nostra progreditur; ita quoque per utriusque Spiritum spiritus noster procreatur. Quapropter  nostri non sine causa parentes, sicut corporee, ita et incorporee substantie in nobis uideantur genitores. Sed Apostolus ad Hebreos ait: Patres carnis nostre habuimus eruditores, et uerebamur eos. Num multo magis obtemperabimus Patri spirituum?  Cur patres carnis nostre distinxit nisi quia alterum spirituum nostrorum esse uoluit? cur Deum Patrem dixit spirituum, nisi ne alterum cogitemus patrem animarum?

Carnem ergo suscipimus a parentibus; anima enim ex traduce non descendit, que naturalium concursui causarum obnoxia non est, potenti tamen Deo debens  quod existit. Quod enim anima filii anime parentum mores persepe representat, animam ex anima traduci non arguit, cum potius corpus a corpore deriuatum, originis sue seruans naturam, suo modo sibi infusam afficiat animam. Et: Iudicia Dei abyssus multa .



CAPUT IX. Anima in corpore bona et munda creatur.

 Adhuc opportunam inquisitionem puto. Utrum intra corpus, an extra anime sit intelligenda creatio. Quod si extra, ubi extra? an iuxta corpus? quod autem eius officium iuxta corpus? an ut sibi habitaculum preparet antequam intret; quod aliis reseruamus. Nam nos nichil tale presuminus, quoniam auctor Iob, a Deo sicut lac mulgemur, sicut caseus  coagulamur, carne et pelle uestimur, ossibus et neruis compingimur. Quanquam hec iuxta decretum Dei opera sint nature, ut diximus, nullatenus anime. Ad quid ergo corpori assistat? num ut tempus exspectet sine difficultate quasi de prope intreat? at spiritualis agilitas mentis uelocitatem mutuata, nichil locorum spatio retardatur. Num ergo spiritualis natura nondum onere carnis grauata, an [fort. ac] per hoc angelice equanda, simul cum angelo locum habet in celo? At tunc omnis anima de celo descendit incorporanda, quod potius philosophorum est. Dominus enim iehsu de celo solus descendit, non solus ascendit; quippe captiuitate gloriosa laureatus: unde et dixit: Nemo ascendit in celum, nisi qui de celo descendit Filius hominis qui est in celo  . Id est, nisi tanquam membrum capiti unitus illi qui descendit de celo. Suum est de celo descendere, nostrum est illuc ascendere. Suum propter nos, nostrum per illum. Utrique ergo quod suum est seruemus, alterius ius non usurpemus.

Item, si anima extra corpus condita creditur, condita qualis credetur? Et quidem omnia opera eius intelligimus ualde bona ; rationalia autem, nisi sint terrea obductione depressa, non solum ratione utentia , sed in singulos discussione perpicacissima putamus; quod sensit qui dixit: Corpus aggrauat animam, et terrena inhabitatio 72 sensum multa cogitantem . Hac ergo sublata aggrauatione, si etiam  cum ea multa cogitat, sine ea innumera penetranter inuestigat. Angelicam ergo nacta celsitudinem, quippe ad imaginem Dei facta et similitudinem, dum in sue creationis manet dignitate: nullo, puto, obloquente, et optima reputabitur propter Dei similitudinem, et prudentissima propter Dei imaginem. Sancta Trinitas, post cetera inito consilio, ait: Faciamus hominem ad imaginem et similitudinem nostram . Post cetera consilium iniit, quasi egregio intendens operi. Homini suam impressit similitudinem, quod non secundum carnem intelligendum est, sed mentem: nam penes ipsam membra quelibet, corporeumue quid, nefas est uel cogitare. Spiritus ergo creatus Creatori Spiritui assimilatur: hanc assimilationem  unde corrumpat non habet, donec luteo habitaculo sordescat; corpori ergo infusus, et culpam contrahit, et obliuionem imbibit: sed hinc quid distant gentilium figmenta, de cratere Bacchi, lethea potione animas ad obliuionem priorum inebriari? nichil ergo noui studio addiscimus, tantum precognita recordamur.

Item, anime suam ante incarnationem, aut Deum ignorant, sed tunc quomodo, cum expeditiores sunt quam in carne, ubi uel fide Deum comprehendunt? aut si eum nouerunt, uel non diligunt; sed tunc auctori beneficiorum ingrate non in corpore sordescunt; imo et ante longe uilius sorduerunt; uel diligunt, sed tunc Deo suo obsecute nequaquam sunt otiose. Imo quanto nouere quem diligunt, tanto feruentius  in amore eius inardescunt, ipsa notitia boni ingerente saporem. Cumulatiori ergo flammescunt caritate adhuc incorporande, quam cum iam carnis sarcina tam ab amore quam a cognitione retardantur. Quippe minus diligunt, dum cur diligant minus norunt. Si ergo apud nostre mortalitatis fragilitatem, caritas bene adulta et perfecta, quem semel arripit perire nunquam, aut uix sinit. Hic enim est fons in quo alienus damnandus, aut potius iniquus  non communicat . Quomodo anime que, ut prefati sumus, longe prestantius caritate uigent nondum incarnate, post incarnationem non solum a tanta caritate decidunt, sed et pro casu pereunt. Charitas enim nunquam excidit , utique quia ut in futuro cumulatius habetur;  nunc quoque radicata, nunquam aut uix eruitur. Nam irruant uenti, irruant flumina, non mouebitur domus illa, que super ipsam fuerit fundata : utique super ipsam innitens non mouetur, uerum si inde dilabatur. Que ergo per corpus pereunt, non ante corpus caritatem habuerunt: si enim habuissent, ut prediximus, Deo suo obsecute nequaquam otiose fuissent. Sed Apostolum sequentes libere fatemur animas ante partum, nec boni aliquid egisse nec mali: loquens enim de Iacob et Esau ait: Cum nondum nati fuissent, aut aliquid egissent boni uel mali, ut secundum electionem propositum Dei maneret, non ex operibus, sed ex uocante dictum est, maior seruiet minori . Intendit probare  Apostolus reprobato Esau, Iacob sola gratia electum, nullo modo ex operibus: quippe nulla precesserant, cum nondum nati fuissent, nec in utero, uel ante quidquam meruerant, cum nichil egissent boni uel mali. Nam si anime amborum, saltem ante corpus, bene egissent: propter merita iuste uideretur iudicare uni, iniuste alteri; sin autem male, alteri misericordia, alteri de malo opere exhiberetur uindicta. Quod si opus bonum inter se diuisissent et malum, ex operibus rite bona assumeretur, mala repelleretur. Nam si ordine conuerso fieret, utrumque inspecto altero uilesceret. Itaque liquet si uel in utero, uel ante aliquid meruerunt, posse uideri non secundum electionem propositum Dei impletum;  sed ex operibus, cum gemellos adhuc in utero habenti dictum est: Maior seruiet minori  Id est filius tuus minor melior erit.

His itaque consideratis fortasse cuipiam uideatur animam in corporibus fieri. Unde forsan in Genesi inducitur Deus, formato homini spiraculum 73 uite, id est anima inspirasse. Inspirauit, quia spirando indidit ; spirando, quia de sinu prouidentie, unde spiretur eduxit. Liquet itaque cum Spiritus a spirante sit, nec tamen substantie eius sit, quod anime quoque prodeunt ab auctore, alteriusque sint nature. Nec dicitur spirasse prius, postmodum inspiraturus. Quare? nisi quia anime non ante creantur, ut post hospitiolo inducantur. Ergo inspirauit dum intus spiritum condidit.

 Quod si in carne duntaxat anime fiunt, et a sorde peccati sincere, et ab ignorantie nubilo serene , dum tales sunt, quid sibi opus est mediatore? nimirum ubi per culpam discordia nata est, ibi mediantis reconciliatione opus est. Sin autem ab ipsis subsistendi primordiis, propter corpus quod aggrauat animam utroque modo molestantur; quomodo bene intelligentur condite? Opifice bono non bona in materia operaturo, aliud opus ab auctore, aliud trahit a materie, a materie quidquid feditatis, ab auctore quidquid est decoris; pari modo Conditor naturam, corpus corruptelam anime infundit. Dat Deus esse; corpus male esse. Quantum ad Deum pertinet, subtilis est anima et proba; quantum autem  ad corpus obtusa est et praua: de Creatore enim suscipit unde merito conspicue dignitatis iudicetur, nisi sibi aliunde uituperium uiolenter incutiatur. Quod quidem solis tollitur primis, quoniam ipse non a corpore acceperunt, sed corpori ingesserunt corruptionem.



CAPUT X. Homo a corpore et anima non est diuersum, sed ipsa.

 Nunc uideamus homo totus qualis est conditus, qualis per culpam factus: quid homini, quid conueniat menti. Ac primum quid homo sit intueamur. Est igitur homo, ut quibusdam placet, quiddam ex anima et humano compositum corpore, ab utroque et natura diuersum, et numero tertium;  quod nec unius partis additione augeatur, et alteri quantitati equetur, cum potius soleat pars integritati corporum incrementa prebere: integritas autem ipsa infra amplitudinis sue ambitum propriam partem continet; unde penes unumquemque sunt duo, alter homo, alter non homo inter se persimiles, quippe et humanam formam et humanitatis membra omnino communia habentes, more tamen nobis inusitato similes, quoniam in nullo cernere est dissimiles. Quomodo enim dissimilitudo cernatur, quando identitas obtutibus ubique obtenditur?  qualiter igitur uidentur duo, cum nec similes, nec sibi dissimiles uidentibus cernantur? Sed fortasse quod latet exteriores, non latet oculos interiores. Quomodo tamen alter duorum non homo pronuntiatur, cum non homo non uideatur, qui et humanam plenam exprimit formam, et forme animam per totam infusam certis indicat argumentis? homo ergo aut iste solus est, aut si et alter cum ipso est, recte uideantur penes singulos homines bini, non alter spiritus, sed uterque corpus.

Si tamen tertium illum, quem de corporea diximus et incorporea constare substantia, uerius est fateri hominem per se: uerum quoque et illud erit, quod qui nunc est homo mortuus, non ante fuit uiuus, sed pars duntaxat eius. Sic paruulus in utero  ante animam inanimatus, nunquam transit in hominem, sed in hominis partem.

Fides catholica habet  , quod sicut anima rationalis et caro unus est homo, ita Deus et homo unus est Christus: quare quemadmodum Deus et homo unus, sic anima et caro unus; Deus et homo unus, non quidem unum: nam substantia creatrix et creata semper sunt bina, licet personali modo unita. Sic anima et corpus unum esse non possunt, coniungi possunt. Deum et hominem in Christo personaliter conuenire fides est. Compositum 74 quid efficere nefas est: nam Deus, Augustino in libro  contra Maximianum hereticum teste, nullius pars esse potest, parti quippe a perfectione sui totius semper aliquid deest: Deo autem nichil deesse potest,  non est ergo Christus res ex diuersis substantiis composita, sed eodem Augustino ibidem teste, una gemine substantie persona: sicut ergo Deus et homo, homo totus, anima et corpus unus est Christus, tribus substantiis non conficientibus quartam, sed conuenientibus in unam personam; pari modo anima et caro unus est homo conuentu quidem naturarum  non partium. Nugis itaque supersedentes, naturas in homine duas personaliter coherere asseramus; duabus autem ex naturis hominem quasi tertium constare uelut friuolum recusemus. Quatenus sit homo non ex duobus tertius, sed ex anima rationali et humana carne subsistens: humana tamen caro dum animatur dici solet homo, qui et de  inanimato per animationem fit homo, et id permanet dum menti coheret  ; inanimatione, futurus, tandem redeunte mortuus; et quidem non homo est.



CAPUT XI. Ratio, ira et concupiscentia animam informant.

Nunc quid ad animam pertineat uideamus, ut postmodum quid proprie sit hominis facilius perpendamus. Animam igitur tribus munitam uiribus, ratione scilicet, ira et concupiscentia artifex Deus insigniuit. Rationis est inter bona et praua discernere. Ira uero debet que ignaua patuerint estuante zelo  refutare. Nec absurde forsan dicatur munio concupiscentie digna appeti debere: cuius ad officium sine dubio pertinet, cura alendi corporis, ut, dum ratio inuestigandis instat, concupiscentia carni necessaria querat. Nec impudenter addi puto quod ira corpori nocitura repellat. Nam certum esse reor, quod debeat ira spiritui damnosa recusare, et concupiscentia corpori salubria appetere. Quis tamen pertinaciter neget, utraque utrique officium proprie administrationis debere? Concupiscentiam tamen iuxta quod curando corpori est obnoxia, uocari estimo sensualitatem, quia sensuum famulatum suo acciat ministerio. Sensualitas quippe, per se ualitura corpori optare potest, obtinere autem nisi sensuum occursu non potest.

 Sensus autem sunt quinque, uisus, auditus, odoratus, gustus, tactus. Quibus deficientibus in quantis destituatur appetitus facile compertum est. Quod si sensibus, qui quidem corporei sunt, indubitanter iuuatur et spiritus, cur non sensualitas, licet corporalis, menti quoque officiosa ministret? Hanc sensualitatem anime insitam merito predicamus: quippe dum per ipsam desideriis carnalibus fruitur, non immerito ipsis pro desideriis cruciatur. Nam quod ipsa non sit hominis, sed solius mentis, indicat expositio illius capituli: Caro concupiscit aduersus spiritum, et spiritus aduersus carnem .  In qua habetur, quod caro, id est, spiritus secundum carnalitatem agens, concupiscit aduersus se agentem, secundum rationem. Spiritus quippe consulens sensualitatem,  que quia carnem alit, alimonie nomen accepit, deuia affectat que ratione improbat: ex alieno illicita cupit; ex proprio tamen cupita spernit. Propria est ratio quam natura ingessit. Sensualitas aliena, quam gratia carnis contraxit. Expositio talis in uanum fit, exterior si homo concupiscit. Ubi autem concupiscentia est, ibi et sensus esse uerisimile est. Sensus enim, ut dixi, concupiscentie obsequuntur. Unde merito animam per corpus luituram, ratio asserit, quoquouersum per corpus inordinata sensuum promotione modum excedit. Preterea dum sensuum petulantia peruagatur, nonne qui concupierat, concupito is adepto perfruitur? Et quis est ille nisi idem qui sensu iam prehendit quod uoto  prius expetiit? u. g. spiritus, ad quem solum pertinet desiderium, ipse desiderat corpori suo 75 cibum; quo assecuto consequens est eumdem delectari, nec alium gustu saporum affici: qui enim saporum irritamentis hilarescit, sensum necesse est idem gustandi obtinuerit: cui enim epulum sapiat, nisi ei gustus uigeat? Spiritui ergo inest gustus, quem sequi oporteat, et ceteros sensus, quippe cum naturam habeant fieri [for. ferri] circa idem.

Sed licet sensus sint anime, sensus tamen instrumenta corpori deputantur: unde aliud per instrumenta corpus, aliud anima per sensus excipere solet: corpus enim corporis cuilibet obiicitur collisioni, anima uero pro qualitate collisionis, aut oblectamento  fruitur, aut anxietate torquetur: u. g. inter edendum, corporis est quati, anime oblectari, in certamine corpus conteritur, animus anxiatur. Per reliquos quoque sensus pertinere comperies aliud ad hominem, aliud ad spiritum.

Quod autem sensuum uniuersitatem anima complectatur, Platonem non latuit; nempe id de uisu solito sibi inuolucro insinuat sciscitanti, dum interiorem refert ignem per oculos effluere, et exteriori adiunctum, ad oppositum usque corpus transuolare; unde repercussum per eosdem oculos ad animam recurrere, et sic sensum efficere, qui uisus appellatur. Quid hec sibi uolunt? nisi quia uisio hec interior ignis est; interior, quia in anima habitat; ignis, quia uidendo dilucidat: uisio, inquam, per  oculos ad exteriora meat, non mutatione loci, sed efficacia uidendi, et que cooperante iubare discit, mittenti domine renuntiat, ac per hoc illam sensu que ipsa est, informat. Tali igitur itu, talique reditu dum anima queque corporalia diiudicat, sensum sibi inesse que uisio dicitur, manifestat. In eodem tractatu idem Plato instrumenta adminiculari prouidis anime motibus premisit. Oculos autem inter instrumenta primos ordinauit. Qui sunt ii motus, quibus oculi reliquis cum instrumentis cooperantur? nisi quinque sensus. Utique ipsi quinque sunt sensus. Unde Plato, ut supra memini, qualiter uisui coadiutores oculi sunt disseruit. Similem itaque famulatum prestare putauit instrumenta sensibus, reliqua reliquis. Quinque igitur sensus anime appellat  motus. Motus, quia suo quodam motu anima mouetur, dum exteriora sensibus diiudicantur.

Hos tamen sensus corporeos asserimus, quos et anime prius astruxeramus: sensus enim, Aristotele teste, circa corpus et in corpore sunt. Ergo sensus corporeos dicimus, non equidem quod informent corpus, uerum quod anime adesse nequeunt nisi per corpus: animali enim perempto peremptus est sensus. Quare? simul enim animal fit et sensus: per animam namque animal fit, per animal autem sensus in anima fit. Sensus ergo tantum sunt in corpore, quoniam extra corpus desunt anime: sunt ergo circa corpus, quoniam ius sensuum euadit spiritus. Quamobrem merito hos anime motus, sicut  et sensualitatem eorumdem motuum imperatricem duplici ex causa corporeos dixeris, quia solo in corpore et mansionem sortiuntur et operationem. Si ergo sensus animalis non sunt, quomodo est sensibile? anime quoque si non sunt nisi in corpore, quomodo extra poterit sentire? utique anima gehenne intrusa penam quidem sentit: uerum non molestia sensuum, imo qualitate culparum. Animalia autem quoties sensibilia dicuntur, contenti, quod est datur continenti.



CAPUT XII. Anime uiribus ratio presidet omnibus.

 Infra animam ergo omnes sensus sensualitati; sensualitas autem et ira deseruiunt rationi, ratione  per omnia procurante, ne quid nimis, ne quid minus: nisi si inquiete famule, domine sue infide regnum sibi usurpant. Ubi autem ratio est, ibi quoque et non alibi, discretionem quoque inesse necesse est: qui autem discretione boni et mali utitur, hic profecto alterutri consentiens, penam aut coronam meretur. Unde bruta animalia, 76 rationalia quoque, sed naturaliter insensata, quia in his que agunt iudicio carent mentis, penso quoque carebunt retributionis: Deus enim non iudicat opera nisi secundum corda, propter quod dicit: Bonus homo de bono thesauro profert bonum; malus homo de malo thesauro profert malum . Cum igitur nullus thesaurus est in corde, nullum iudicium erit in opere. Nisi uerius est Deum, quoniam  et in his qui sensu carent iudicat originalia, multo rectius actualia iudicare; leniter tamen, quia nichil fit contra rationis examen. At qui rem a re distinguit, is iuxta opera iudicari seuere debebit. Quis autem est qui distinguit? Uter duorum? Exteriorne homo an interior? num et uterque? Et quidem animam uim habere constat discretiuam, quam profecto mutuatur, dum Dei sui uultu signatur. Num homini quoque suam decet astruere rationem?

Sed quomodo aut una et eadem inerit tam diuersis, aut due astruentur personaliter coniunctis? nam si ratio mentis ipsa est et hominis, restat ut perempto homine remaneat ipsa in mente: peremptionem ergo fundamenti, peremptio non sequitur fundati, si tamen eadem duorum est ratio, et eamdem decet  esse rationalitatem amborum: rationalitas quippe potentia est ratiocinandi; ratio autem uis et efficacia eiusdem rei: ergo et tenera infantia rationalitatem habet, quia potestatem tempore suo ratiocinandi iam obtinet; non tamen adhuc rationem habet, quia uti ratione nondum ualet: quantus autem numero est cuiusque actus uigor, tanta quoque esse solet eiusdem actus potestas: una enim est cuilibet pugnandi uirtus, una etiam pugnandi potentia, una luctandi industria, sicut et una potentia; peritia disputantis una est; potentia eiusdem rei apud eumdem, ipsa quoque una est. Ubi ergo sola est uis discernendi que ratio appellatur, ibi quoque sola erit potentia discernendi, que rationalitas nuncupatur:  quocirca si hominis et sue mentis una est ratio, una quoque sit rationalitas.

Sed auctore Aristotele: Oppositorum generum opposite sunt species, opposite et differentie: opposita autem sunt genera, corpus, et spiritus: opposite et eorum species homo et anima; opposite ergo erunt eorum differentie; generum quidem diuisiue, specierum autem constitutiue. Rationalitas ergo que anime substantialis est, homini quoque substantialis non est; aut si est, altera est, ut penes singulos rationalitates sint due, quare et rationes due: bine quoque ire, bine et concupiscentie, ut sicut anima sua, ita et homo ipse rationalis sit, et discernat, irascatur quoque, et cupiat. Frustra ergo he tres uires anime per se, et non hominis solent nuncupari.  Consequentur quoque hanc duplicitatem uirium, singularum duplicitas scientiarum, duplicitas reatuum, duplicitas in re qualibet cogitationum, ut, cum solus credar meditari, bini potius meditentur, bini binas eodem in facto contrahamus culpas, binas quoque adeptus sum grammaticas, ceterasue scientias.

Quod si hominem rationalem concesserim, uires autem illas habere negauerim, absurdum fortasse uideatur illum rationalem dicere qui nequeat uti ratione, qui demum nichil male agat aut bene.

uerum rationi familiarius cito putauerim, et tres uires illas et earum comites, cogitationem scilicet et scientiam, uirtutem et uitium anime tantummodo  ascribere. Unde Aristoteles in Cathegoriis suis postquam animali suas dederat qualitates, suas et anime subiunxit, iustitiam et iniustitiam, iram et dementiam; harum tamen denominationes animali commodat, dum subdit: Dicimur secundum eas iracundi et dementes. Quamobrem quia omnia huiusmodi usum sequens animali assignat, dum non tantum animalis, sed anime ea esse sentiat, hic nequaquam peccat. Ex quo enim animal et anima una est persona, mos est ascribere animali in sermone, que tantum solius sunt anime in re. Unde cum de quolibet dicimus, grammaticus est, musicus est, castus est, quod est animi, damus 77 homini. Hunc morem loquendi et Dominus noster iehsu habuit: cum enim dicit: Antequam Abraham fieret, ego sum  ; humanitas loquitur pro diuinitate. Cum autem ad filios Zebedei ait: Potestis bibere calicem, quem ego bibiturus sum?  humanitas loquitur pro sese.

Sed mouere potest: Si uitia, ut diximus, anime sunt uniuersa, quid est quod auctores, alia spiritualia, alia autem dicunt carnalia; spiritualia, ut superbiam, inuidiam; carnalia, ut fornicationem, ebrietatem? Sed carnalia dicuntur quia solum per carnem geruntur. In homicidio gladius uitalia penetrat, caput amputat, non tamen ipse, sed homo peccat. Gladius quidem agit, sed qui gladium mouit ipse offendit. Sic caro potat, caro fornicatur, mens autem rea est quia ipsa delectatur: actus ergo carnis, culpa est mentis; nec immerito, carne quippe  utitur pro instrumento.

Nec me mouet, quod carnalium meminit Scriptura desideriorum. Carnalia quippe sunt , quia a carne spiritui ingeruntur, quia per carnem administrantur. Et quia anima tum ex se, tum ex carne contaminatur, tam in se quam in carne torquenda speratur. uerum ad hominem, quia nec uirtus pertinet, nec uitium, pertinere nec iucunditas debet, nec erumna. Utramque tamen anima sibi etiam ex corpore in regeneratione exagerabit; quoniam homo tunc quam modo aut longe pulchrior et firmior, aut longe fedior et corruptior; quippe medius hic noster status, ibi mirum in modum aut ascendet aut descendet, anime preter propria,  cedet in maiorem aut uoluptatem, aut dolorem.



CAPUT XIII. Quando ratio cum comitibus ueniat.

Mag. supr. Et quidem in anima rationem suo cum comitatu iam locauimus. Nunc autem quando dux ipsa ratio suis cum subditis ira et concupiscentia adueniat, scrutandum puto. Utique concupiscentiam ipso hominis ab ortu adesse euincit, quod mox quedam affectat refugitque contraria; iram autem etatis accessus secum apportat. Has uero duas singulatim preeuntes; ratio tandem prosequitur: Sicut enim quique ex quo causis accidentibus presto est irasci, ira ueraciter presens est, licet plerumque incommota lateat; ita ratio aduenisse merito estimabitur,  cum quispiam, quamuis ad horam quiescat, in promptu tamen habet quoties opus fuerit, rerum in iudicio exerceri.

Sed si etas puerilis rationem nondum adepta est, anima talis quomodo interim ad imaginem Dei est? aut si rationem iam habet, cur ratione uti nondum ualet? quomodo ratio sopita, ratio otiosa, ac per hoc indiscreta, Deo quemquam conformabit, presertim cum sine intelligentia id efficere non possit? Siue ergo paruulis adsit ratio, siue desit, nichil ad imaginem Dei pertinebit. Certius autem eius tunc astruemus aduentum, cum multis experiendam signis suam nobis tradiderit presentiam. Sed anima hec rationalis ab irrationabili brutorum spiritu quid distat? nunquid ipse certis se argumentis in omnibus  uelociorem declarat? Certe si exteriora attendimus, illum longe superiorem inuenimus  . Sed si collatione iusta utriusque natura inspicitur, illa precellere uel minus perito uidebitur: ipsa namque nata est ad intelligendum, nata est ad bene agendum. Et quantum in se est utrumque non solum bene, sed et perfecte facit: uerum carnee feci immersa, quasi prefocata usque ad tempus opprimitur et neutrum facit: uegetare fluida humanitatis primordia uix sufficiens, donec homine paulatim solidato, paulatim sibi aptato, illud ad quod nata est ex parte nobis intuendum exhibeat, completura suam post hominem naturam  dum rerum auctorem plane uidebit; et ob hoc in rerum natura cum se cernendam  ingesserit , nichil latebit.



CAPUT XIu. Anime brutorum cum ipsis intereunt.

Spiritus autem irrationalis cum animali subsistit, post animal subsistere desistit. Sed et si remaneret, idem permaneret, quoniam, sicut nec prius, nichil rationis obtineret. Affirmat fortasse quispiam a tramite deuians auctoritatis, animas etiam brutorum superata nece eorum, nichil debere defectui, nempe obnoxias perpetuitati.  Sed ubi erunt, ad quos usus remanebunt? male ne sibi erit in euum, an bene? Sed cur alterutrum, cum absque ratione meruerint neutrum? quis earum cogitet statum? sensus corporeos iam non habent, irasci fortasse adhuc possunt, concupiscere non nequeunt.

Sed quod ob facinus tanto ac perpetuo addicantur tormento, utrumne gaudent an dolent? quod si est, unde est? num de exspectatione futurorum, aut de susceptione presentium, aut de recordatione preteritorum? Sed que in carne gesta recolere queant, digna interminatione aut exsultationis aut meroris? Occasione autem presentium quomodo contrahant utrumlibet duorum, quod nec sensus qui iam deest administret; nec ratio, que nunquam  adest, diiudicet; nec pro meriti debito, quod sine ratione nullum est, iudex dispenset. De futuro quoque qualiter aut iucunditate exhilarentur, aut mestitia consternentur? num noui aliquid semper exspectant? sed nouitatis tam continue que ratio? irrationabilibus autem hec unde consideratio? num sopitis uiribus iugi deduntur somnolentie? sed natura spirituum peruigil perseuerat, nisi cum necessitas carnis somnum importat. Forsan sicut ex animato animali transformando in inanimatum proficit in peius, ita anima prius irrationalis acta ab exitu rationalis deficit in melius, mutata ad imaginem Dei natura? Quod si est, quam non contaminauit culpa, restat beatificanda gloria. Et quoniam futura creditur resurrectio hominum, cur negetur  et bestiarum? num quia ratione carent et merito? sed et homines plerique eis carent, et tamen resurgent. Quidquid autem ad hec astute respondeatur, respuentes, auctorum dogma teneamus, et animas brutorum perire cum ipsis asseramus.



CAPUT Xu. Quid sit imaginatio, et qualis.

Supradictis imaginationem adiungamus. Est enim imaginatio: Rerum sensibus subiiciendarum interior quedam et absentium imitatione signata representatio: que etiam in somnis uiget et in brutis, dormienti et uigilanti reducens memorie, tam que sunt, quam que non sunt, obiectis anime utrorumque simulacris. Cum ergo, ratione excepta, reliquis anime  uiribus plerumque nobis irrationalia preesse nemo ambigat, plane mentiuntur illi, qui spiritus presidere brutis nullos contendunt, nisi forte corpora ad tempus mutuantur iura spiritus. Sed si nec ipsi concessa sunt homini, quomodo congruant pecudi? Conuenientius fortasse uideatur, sicut non hominem, sed hominis mentem; ita nec pecus, sed pecoris presidem tantis donari insignibus. Quod autem bruta animas habent, ibi inuenitur, Auferes spiritum eorum . Et post: Emittes Spiritum tuum . Et alibi: Neque enim est Spiritus in ore ipsorum . Et quidem quod  suum hominis, quid uero suum sit mentis, iam prediximus.



CAPUT XuI. Quid sit homo creatione, et quot reuocandi ab errore.

 Superest autem dicendum quid sit homo per naturam, quid uero 79 per culpam. Natus est ergo primus homo statui tam superior nostro, quam inferior futuro. Qui si suam seruasset medietatem, nec sua cum successione nostram erat experturus miseriam, inhibito lethi accessu, peracta obedientia, mox erat eternam assecuturus gloriam  . Nam, sicut eius corruptio per omnes sine dubio est diffusa, ita eiusdem per obedientiam, si contigisset, omnes credibile est, et quidam imitatione digni  autumant, obeditioni confirmandos, nascentibus tunc tantum illis qui modo prestant filii lucis  . Nec enim alios nasci deceret, nec eosdem siue plures seu pauciores. Nam si Adam post culpam idem perstitit, de exsilio ad patriam, Dei per misericordiam tandem reducendus, nonne sicut de obediente nascerentur obedientes, ita uicinius fidei est nascituros de trangressore transgressores, de redimendo redemptionem sperantes, de eodem scilicet eosdem?

Nec perdendorum certissimam nego natiuitatem; tantum saluandos, et per iustitiam diuinam et per misericordiam conor astruere identitatem, quippe  nisi essent post culpam perditi, minus circa se misericordiam Dei agnoscerent electi, nec numero plures, nec, ut dictum est, pauciores. Nam si pauciores,  semiplene per Redemptorem ruina restauratur humana; si autem plures, opportuna uidebitur culpa, per quam celestis excreuit curia. Maxime, quoniam totidem uidentur de errore reducendi, quot si non errassent creandi fuerant saluti: nec numero plures, nec conuenit esse pauciores.

 Sed quoniam angelice multitudinis damna, hominum erant numerositate reparanda; et credere decet, et usus plurimum sic habet, cadentium copiam paritate compensandam, ut quantuscunque numerus est demonum, par speretur inter homines et bonorum. Ergone natura, nisi rueret angelica, non fieret humana? Nonne sine homine semper erat mundus? In uanum terra, mare frustra, er et stelle pro  nichilo, luminaria ipsa de superfluo; nimirum uniuersa hec, auctoritate teste, nonnisi nostris usibus deputantur. uerum quoniam terminatis tandem his usibus ad decorem mundi meliorata manebunt, ipsos quoque preter usus simili ratione fieri potuerunt, mundo absque homine utique minus perfecto, attamen suo ex ornatu etiam sic honesto. Quod si stante angelo fieret et homo aut ipse omnino periret, sed unde casus cum non esset diabolus; et quare fieret, si omnino periret?

 Et quidem utrumque contingere potuit; sed minus et uidetur illud, et conuenit istud, aut superna Ierusalem ciue longe plurimo fecundaretur, quam fecundanda mox exspectetur. Quippe exercituum integritatem spiritualium, superaddita exaggeraret quantitas sua hominum. Ciuitas ergo illa, quoniam damna sue diminutionis reparanda ex parte sperat, ex parte et gaudeat: sperat enim ciues tot sibi futuros, quot angelos nouit factos, non autem illum numerum sperat, quem habitura procul dubio erat, si angelus perstaret, et homo perstanti cohereret. Sed Apostolus future uite perfectionem, huic dat imperfectionem. Ex parte enim, ait, cognoscimus, et ex parte prophetamus; cum autem uenerit quod perfectum est, euacuabitur quod ex parte est .   Nec ergo futuro in seculo aut restitutio erit, aut iucunditas imminuta: num tam diu numero sanctorum augmenta debentur, quoad diminutio angelorum redintegretur, et redintegrata de hominibus debitis incrementis accumuletur, ut et tota Sabaoth multitudo quanta creata est, hominibus subrogatis restauretur, et insuper illi homines non desint, quos defuisse minime forsitan oporteret, licet angelus non corruisset? Nam sine homine fabrica Dei fortasse inconsummata foret. Sed iam maior copia sanctorum, quam quorum uices complebunt demonum: quod inconueniens est nullum, nisi quia contra usum. Sed nec fortasse contra usum omnino; nam Scriptura cui obloqui nefas est: Statuit terminos 80 gentium iuxta numerum angelorum Dei .   Quidam cui in Scripturis fides certa debetur, hunc locum elucidans, astruit tunc demum saluandarum multiplicationem gentium terminandam, cum numerum angelorum sanctorum, id est, qui perstiterunt, fida paritate expresserit.

Utique potuit fieri ut plures perstiterint, ceciderint autem pauciores. Sancti ergo pluribus pares pauciorum loca possunt parte sui explere; parte que superat numerum qui de angelis licet nulli cecidissent, et de hominibus in unum utrisque connumeratis consummandus erat. Sed hec sententia bonis de hominibus, si angeli permansissent numerum requirebat minorem; quoniam uero errauerunt, maiorem. Sed non est absurdum: id quippe casus poscit angelorum.

 Me autem nunquam audisse recordor inter angelos numerosiorem turbam demonum, sicut inter homines, longe maior noscitur turba reproborum. Quod tamen cui placuerit, aut sancti plures erunt quam angeli, si loco demonum pari sunt numero subrogandi; aut siderea mansio imparem damno recuperat emendationem, si nonnisi incolis parem recipit hominum multitudinem. Horum autem utrumlibet  fuerit, que sine casu erat, de homine et angelo summa deerit.

Quod si illa prefertur sententia que homines  tot constituit quot angelos, totidemque quot demones, procul dubio par erit numerus tam in angelis quam in demonibus, quod quidem nonnullis placet. Sed hec paritatis sententia in paritate ciuium uidetur incusanda: supernorum enim summa spirituum casu nullo diminuta, homine sibi aggregato creuisset quidem; nunc autem paritate restaurato lapsu, iam dicta restauratur et summa; sed que de homine erant non redeunt crementa. Quod fortasse non displicet dicenti utramque summam perfectioni obnoxiam, tam priorem plurium quam posteriorem pauciorum.

 Sed mirandum satis, nisi summa tanto sit perfectior, quanto ciuium reuerentia multiplicior. Mirandum uero magis, nisi perfectissimus Deus perfectiorem quoque maluerit, maxime quoniam summa subiectione seruata talis futura erat: nec enim ignoro Deum summam quantolibet maiorem seu minorem creasse potentem. Sed hec, ut uidetur, placuit; que tumore sublato futura fuit, nisi forte quod numero est defuturum, merito est supplendum: nam potest esse ut multitudo sit paucior, par tamen merito, aut etiam maior.



CAPUT XuII. Angelus errauit, et homo, qui statim par resurgit angelo.

Nam si angeli non homines offendissent, cadentium stantes loca utique replerent. Et si ita placeret  Deo, merito uirtutum parti utrique prorogandi, si non numero, uel pretio totam equiparent summam illam que de hominibus erat colligenda, et angelis illis qui errauerunt si minime errauissent. Sed et homines errauerunt. uerum de errore quotquot uoluit Redemptos eripuit; ereptorum autem summam summe modo dicte non solum equauit, imo etiam pretulit, licet forte non paritate numeri, et transcensu meriti. Si enim sancti, angelis etiam confirmatis, sunt, ut aiunt, in regeneratione parificandi; angeli uero, ut ratio uidetur, reliquis elatione fedatis, quoniam exemplum malitie recusauerunt, tam meruerunt propter statum augeri, quam illum propter casum minui , dubium non est quin longe immensioris meriti sint homines futuri, quam angeli exstitissent, si nulli corruissent. Angeli quippe iam tanti, et homines in futuro, ut dictum est, sibi sperantur cequales. Quare? quia et homines sua culpa uiam iustitie deseruerunt, sed Dei gratia reduces, iam experti iacturam longe uiuacius forsan arripuerunt: nimirum nisi preuaricati essent, 81 futuri feliciores, nunc autem nichilo facti deteriores. Transgressio ergo miseriam importauit, misericordia Dei sanctimoniam reparauit, aut, si ita credi oportet, auxit. Nam iuxta Apostolum: uirtus in infirmitate perficitur . Ergo quies bene agens meretur  uitam; at militia, dum triumphat, gloriam: nam militie irruit, hinc suggestoris illecebra, inde tribulantis uesania. Sed utique fortitudine fulta obluctans concuti potest fragilitate mundana, subrui non potest Dei subleuante gratia. Nihil ergo damnationis est, licet titubet pro passione, dum dissentit ratione; aut etiam si humana fragilitate tacta cadit, quid nocet dum deinceps cautior, imo et humilitate melior resurgit? Nam Spiritus omnia cooperatur in bonum .  Si ergo defuisset lucta, defuis set palma. Tolle stadium, tolletur et brauium; agonista iam non est: cautela prior sua cum humilitate deperiit, patientia recessit, et si que sunt cetera exercitio dependentia, quibus sine, si quietem agas, potes esse uir bonus, non potes esse miles bonus.  Arripe hec arma, iam utrumque es, melior ergo es.

Ista eo spectant, ut sicut homines seruata fierent obedientia perfecti, ita modo post perditam, miseratione Dei fieri sperent perfectiores. Neque enim sinimur ambigere sit ne sancta Sion post excessum Ade maioris excellentie, cum [enim ] bis eius unum, imo summum, id est, caput totius corporis nouerimus Saluatorem nostrum Iesum, secundum reginam angelorum, matrem eiusdem intemeratam Mariam uirginem  . Mater uero [sicut] tanta fecunditate decorata, tanteque sobolis pretio redempta, nisi Redemptore eguisset, luminaribus his tanquam sole et luna irradiata non fuisset, atque ideo nisi peccato inficeretur, curari non egens, longe inferior existeret salute seruata, quam  nunc restituta.

Nec solum ciuitas illa in se illustrius nitet, sed et ciues illustriores obtinet. Namque semper uirgo Maria, facta mater Saluatoris, ultra quam dici queat, creuit. Nonne ergo et sancti facti fratres Christi similiter crescunt? Utique crescunt, sed ut mater ipsa, ut fratres ipsi. Quomodo ut fratres? utrum solo honore? honor uero quid est nisi uanitas absque comite utilitate? facti igitur uidentur et merito meliores, et fratre Deo digniores; nimirum fratrem se declarabat dum Patri de fratribus per Prophetam aiebat: Narrabo nomen tuum fratribus meis .

Adhuc per Ade noxam mihi creuisse uidetur homo, dum hominis originem et angeli attendo. Ponamus  enim utrumque seruasse quod factus est: et si angelus quam modo, ut dictum est, inuenitur minor, nec decet ut homo angelo sit maior: quod utique patet modo, ad plus enim nonnisi par est angelo, procul dubio angelo ut multum equabitur homo, et minor apparebit quam modo. Sicut e conuerso, si humanus homini, miserante Deo, lapsus contulit augmentum, et angelus angelicum remunerante Deo creuisse estimandus est per lapsum, ne si crescat homo et non angelus, emineat homo, si absque cremento par erat. Non tamen laudo culpam in angelo aut homine, licet per culpam accreuerit  maiestas utrique; culpam accuso, Deum predico. Mirabilis Deus, dum mirifice ambos creat, mirabilior dum creatos sed imminutos mirum in modum emendat. Si enim quod geniti erant bonos in bono seruasset, magnum utique erat. Nunc quia in bonum malitiam conuertit, maius pro certo fecit. Licet enim Deo difficile nichil sit, possibilius tamen uidetur quod non est ad esse, quoniam nichil obnititur adduci, quam quod male est, et per hoc obluctatur, emendari.

O misericordiam ineffabilem! auctorem deseruimus, ad proditorem deuiauimus, nec tamen nostram irritatus per uecordiam misericors exacerbatur: uerum misericordior comprobatur, dum profugos non tantum reducit, uerum morte sua redimit. O  iudicem reuerendum! angelus libertate abusus corruit. Alter de corruente pretium suscepit. 82 Quid est ergo, Satana, quod fecisti, collegio te tuo abrupisti, hominem tergiuersando seduxisti; cui autem nocuisti? humana natura per te melior, angelica est maior, celum te perdidit, imo se indignum expulit, dignior te pro te successit: Uniuerse uie Domini misericordia et ueritas . ueritas in angelo et in te, misericordia emicuit in homine. Nam iustitie est impenitenti tibi et tuis; imo, ut uerius loquar, tecum miseris, penam; illi contemplatione Dei uias tuas respuenti conferre gloriam, ad misericordiam plane pertinet humana in natura fugitiuos, non solum sibi conciliare; uerum pietate  insolita quasi post triumphum coronare: hec omnia per te tibi cedunt in dolorem, auctori et auctis in honorem. Cui ergo nocuisti? tantum tibi.

Et quidem propter hec ad auctoris preconium spectat, quod Ierusalem celestis decreuit, quia ipso operante ad summum recreuit, aut redintegratione numeri, aut supplemento meriti. Quod si ciuium numerus ad equalitatem necessario est reuersurus, nec plures possunt homines ascendere, quam demones cecidisse, procul dubio nisi illa ciuitas ex parte ruitura foret, ex toto homo non fieret; imo nec aliquid, quo nonnisi homo indigeret, essetque perfectio, uerum minor quam modo, cum Deus non solum casum rerum releuat, uerum mire exaltat, ita suam liquido intimans et potentiam et misericordiam.  Prouidus namque Deus, et damna spirituum prenouit, et reparationem meditatus, hominem, et homini quidquid opus erat condidit, quem condi, ut paulo ante iam diximus, fortasse non oportuisset, nisi curia numero suo cassa, hominum autem supplemento reficienda decreuisset. Sed curia hec tandem numero restituta, quomodo dignitate quoque erat equata? nimirum homo minor est angelo, utique in hoc seculo, non etiam in futuro.



CAPUT XuIII. Homo si non peccasset, mortis et pene expers esset.

 Longius digressi reuertamur, atque, ut ceperamus,  primordia humanitatis reuoluamus. Igitur homo primus nisi exorbitasset, penam cum sobole nullam, ut dixi, meruisset. Innocentia namque cur feriatur, cum non sit causa feriendi quod est peccatum: sicut enim stimulus peccati mors  infunditur, ita et pena qua mors anticipatur; unde preuaricatione peracta promittitur mulieri in labore partus , in actione seruitus, uiro autem, in sudore uictus, erumnosaque uita, donec reuertatur in terram unde sumptus est .

Homines ergo molestia nulla inquietaret, nisi fedus beneficio creationis ictum auctori  impetus preproperi consilii rupisset, atque modo uirginis maris mulier pareret sine dolore, uirili semine suscepto  absque ardore: nullum enim opus fieret cum iniquitate, nullum absque iucunditate: nam religio undique circumspecta ablegaret et tedium: uita enim que nichil erat nisi obedientia, lababat, si sibi sui uel pertesum erat.



CAPUT XIX. Qualis paradisus, et homo cum inde sit eiectus.

 Fastidium incolis tollebat paradisus uoluptatis, fructuosis lignis opacatus, fonte immenso ut Aegyptus Nilo rigatus, ad Orientem, ut quidam dicunt, situs, ultra reliquum orbem in tantum eleuatus, ut ab aquis diluuii perstaret omnino intactus: qui situ suo immensam natiue planitiei amplitudinem omni defendens ab intemperie, pestiferas nostri  eris uices omnes transcendit, habens pro capacitate quantelibet numerositatis fructum ad esum, 83 fructum quoque ligni uite contra morbum, mortem et senium; cuius, Deo dante, uis tanta fertur, ut etiam post noxam, molestiam ab homine omnem propulsaret, si adhuc uti liceret. Unde noxium diuina ultio depulit, ne de ligno uite sumeret, contraque meritum ui illata morti in eternum uiueret.

Pulsus ergo est ut moriatur, et sententia comminantis impleatur secundum quod ait: In quocunque die comederis ex eo, morte morieris . Dubium tamen non est, quin aut prohibito usu ligni aut ligno, sublata hac uirtute, intus mori, extra autem uiuere quiuerit, nisi quia alium equitati, alium  preuaricationi locum utrique condignum iustus iudex prouiderat. Pulsus autem circa speluncam duplicem  exsulasse uidetur, ubi et creatus a quibusdam estimatur; quoniam a Domino audiuit, quod iugem post calamitatem moriendo reuerteretur in terram unde est sumptus , id est in illam unde est creatus. Nam quod extra paradisum sit psalmatus, certum facere uidetur Scriptura, inducens Deum tulisse hominem, quem formauerat, in paradisum .

Et ne de reditu presumptio humana cogitaret, plurimo locus ille aut maris aut deserti tractu nostra  putatur euasisse commercia. Et ne labor improbus mediis  superatis, quasi iam uoti compos aditu arduo obnitens moliatur, flamma uersatilis angelico ministerio in limine continuatur , inconsultum omne frustratura conamen. Sed quid opus igneo gladio ante paradisum collocato custodiri uiam ligni uite, si nullus eo usque est accessus? Num res gesta solum spectat ad mysterium, uidelicet quoniam non est reditus ad paradisum, id est quietem, nisi medium per gladium, id est anxietatem? Quod si medii interruptione spatii licet uasta forte et aspera, haudquaquam tamen insuperabili, nisus noster ab accessu loci illius disterminatur; cur nullus flammeo gladio ab ingressu repulsus, gloriose rediit inglorius?  Ideone quia suam regionem paradisus nondum cuipiam nostri status innotuit?

Sed iterum quamobrem custoditur, si quidem pro custodia satis est, quod intercapedine dura semotus ignoratur? Aut si, ut plerique autumant, ad orientem est, tantum iter aggredi nemo est ausus? aut si quis prolixa interualli asperitate territus, paradiso incognita temeritatem incepti reprehendit? Sed quamuis Deus intellectu, quo nichil sibi relinquit ignotum, neminem eo humano nouit conatu propinquaturum, maluit tamen uel significationis gratia, uel ad inobedientie reatum mentibus humanis inculcandum, et paridisiacam amissionem uigili munire custodia, et munitam pro scriptis scribendo transferre.



CAPUT XX Ade bonum et malum equaliter erat expositum.


 Sed redeamus in paradisum ad hominem nondum transgressorem. Mori ergo et non mori poterat, peccare, et peccati exsors permanere: nimirum fomite haudquam incitabatur ad culpam, nec a culpa uis quelibet detinebat, utrinque liber, neutra in parte difficultatem patiebatur; sufficiens sibi ad illicita, opitulatione Dei assistente sibi ad honesta  . Sed transgressio, transgressioni pronum, auxilio Dei indignum effecit, ut malum cordi sedeat, bonum displiceat.

Sed mors futura erat, aut cum peccato si uite careret fructu, aut et sine peccato si abstineret ab  esu. Nam, sicut iam noxius non mori poterat  uitali cibi curatus remedio, ita ante noxam non in uita duraret, si se uite ab alimento submoueret. Quid est quod ante noxam, dico quasi innoxius esse possit, qui ut moriatur non comedit? plane ergo animal erat qui absque alimento durare nequibat! factus sum etenim animalis, futurus obediendo spiritualis. Nam iuxta Apostolum: Non prius quod spirituale, sed 84 quod animale . Ut sit homo gloriosior percipiendo beatitudinem quodammodo  sui merito debitam, Dei gratia cumulatam. Quapropter indicitur abstinentia unius fructus, atque plena gratia mandantis, nec difficilis, concessis reliquis: ex omni enim ligno paradisi comedere licuit ; de ligno autem scientie boni et mali ne comedat, uetuit . Et si difficultas mandaretur, utique recusari haud decebat; quanto magis perfide seruitutis incurrit nequitiam, qui et Domini precepta suscipit, et suscepta absque necessitate postponit: primus ergo homo quanto natura firmior, loco superior; tanto de casu fedior. At nobis de hoste gloriosus debetur triumphus, qui et fomite ad ruendum proni, et inter Babylonios eius regnum, exsilio relegati astutam tergiuersantis uirulentiam ad nichilum Deo auctore  deducimus, ruptisque captiuitatis uinculis alacres repatriamus.



CAPUT XXI. Potuit uarie abuti libertate.

Sed qui uetitum fructum usurpauit, potuitne abuti et aliter libertate? Mortiferum ante esum mulier abominanter seducta serpenti credidit esus prohibitionem malo dolo factam, mortis comminationem non solum falsam, uerum etiam inuidam, ne comedentes diuinam exprimerent similitudinem. Unde patrato scelere per amaram Trinitas subdit ironiam: Ecce Adam quasi unus ex nobis factus est   . Quanquam ipse non ita sperauit, quoniam iuxta Apostolum Eua sola, non etiam eo modo Adam est seductus tanquam perspicacior creatus.  Mari igitur aut in dolorem mulieris est insultatum, aut quia inferioris sexus temeritatem non repressit, aut demum, quod potissimum uidetur, quia quod impossibile nouerat, inconsiderate appetebat: et quia Ante ruinam exaltatur cor , aut pollicitatione serpentina, quanquam uanam nouerit tumide, ut dixi, delectatus, aut femineo  tractus impetu, haud inscienter contra auctorem uir preualde uxorius, prius se insolentia maculauit latenter in animo, ut postmodum ruinam mereretur, crimine iam manifestato. Uterque ergo grauiter; at femina grauius, antequam ruerent, offendit; ambo enim nequiter contaminantur corrupti interius, sed contaminatio aggeratur erupta exterius.

 Si tamen secundum se scelus utrumque attentius pensatur, paruisse interior macula deterior uidetur; fructus namque in se quidem bonus, tantum quia prohibetur nociuus; impudenter sumptus generat utique offensam, dum mandantis contemnit sententiam. Sed Adam damnosius antea desipuit, si, ut dixi, libidine mala se in maiestatem armauit; sed longe rabidius Eua insaniit, cum mendacium atque inuidentiam, que sunt diaboli, detorsit ambitiosa auctori, cuius et beneuolentiam creando iam ingrata,  quoniam maiestatis emula, ante experta erat; et ueritatem ratio indita, sed falsitate iam delusa  pretendebat. Unde alia de aliis coniectanti, primos homines extrinsecam ante offensam plane liquet et multiformiter deliquisse, et multiformius potuisse.

Ad quid ergo esus ille solus debuit interdici? nunquid non erant cetera experiendo nocitura, quia non uetabantur? Annon omnia simul uetuit, qui liciti et illiciti sequestra hominem ratione illustrauit? Ergone non caderet homo agens contra conscientiam, et cecidit angelus ambitionis incusans conscientiam? Quoniam ergo que per se mala sunt uetari non oportuit, quod in se licebat futurum prohibendo, illicitum interdixit: forte nobis uolens  insinuare Deus, illam demum gratissimam sibi abstinentiam, que non solum mala fugit, uerum et licita alia cum modo sumit, alia contemplando Deum omnino dimittit. Aut a malo prohibitus non est homo, ne, quia malum, non quia prohibitum, nocuisse uideretur.

85 Sed quoniam lex circumscripte lata, et premium sanxit ut ametur, et penam ut timor incutiatur, post prohibitionem cibi fit comminatio lethi, forte ut rationi intimetur, quia si quod non erat malum, quoniam erat uetitum, tanta erat animaduersione feriendum; multo minus quod naturaliter erat malum, nichilominus media ratione uetitum, si fieret, impune erat ferendum; sed aut maiori  aut pari pena plectendum. Unde forsan culpe unius pena predicitur, quatenus idipsum ex reliquis timeatur. Sed predicta pena preuaricantis, ex opposito premium notat obedientis: diuina locutio enim consueuit parte dicta, cetera relinquere subaudienda: unde mortem minata, molestias que antecedunt innumeras pretermisit, quod subsequebatur exsilium inferni subticuit. Similiterque fieri potest, ut mortem quam uni culpe ascripsit, et ceteris ascribendam uoluerit. Nisi quis responderit sepius dictam comestionem, nonnisi precedentium pro pondere facinorum letho fuisse multandam: ergone, nisi precessissent, sola pro comestione reo mors erat minime infligenda? sed uerba Dominice comminationis sic esum uidentur  induxisse inhibitum tanquam solus suffecerit ad lethum.



CAPUT XXII. Contigit etiam comminatio Euam.

 Que si uerba consulimus, solum ad uirum, si sequentia attendimus, et ad mulierem uidebitur pertinuisse: namque ipsa serpenti pluraliter respondens et sibi quod uiro mandatum innotuit. Nisi enim uiro suo communicasset in precepto, haud rea criminis a pena mansisset immunis. Auctor ergo loquens mari, in mare loquebatur et femine; an toti quoque familie, ut doctrina capiti infusa, inde quoque diffunderetur per membra? utique sic uidetur. Nam, sicut obedientia ei augmento meriti  necessaria erat parentibus et in signum subiectionis, ita quoque et filiis: nam quia et inobedientia punitur et in filiis, obedientia quoque uidetur proposita et ipsis; forsitan enim ideo medium paradisi lignum preuaricationis sicut et uite legitur obtinuisse, ut indigene aduertant usum tam illius sibi communiter illicitum, quam istius concessum. Igitur hec obedientie abstinentia usquequo erat mandata, Dominus metam non posuit: nam neque in celo cibus omnino ullus erat sumendus, neque unquam iste in paradiso sumi est promissus, unde Dominus eodem de cibo homini ait: In quocunque die comederis ex eo, morte morieris ; id est de mortali moriturus efficieris. Quamobrem quoniam edenti mortem substituit, patet quod dum  mori potest homo, esum interdicit: quoniam autem in quocunque die, ait, tempus nullum quo mori queat homo, excludit. Mori autem interim uidetur possibile, donec obedientia peracta de paradiso migraret in celum, de loco meriti in locum premii, statum exuens mortalem militanti necessarium, induens immortalem triumphanti idoneum, tempore iam transacto munerandus eternitate, tam ab omni corruptela extraneus, quam ab esu corruptifero alienus.

Sed adhuc uerba preceptoris discutiamus. Igitur, dum diei meminit, tempus, non euum declarauit: superuacanea enim prohibitio fieret, quando prohibitum placere non posset. Dum autem  signum uniuersitatis premisit, diem nullum excepit, dum ergo uniuersitati diem adiecit, dicens: In quocunque die comederis, etc. Premonet auditorem tandiu parcere esui, quandiu penes se reditus est diei. Quamobrem tam parentes, quam omnes si in paradiso nascerentur filii, quandiu inibi habitarent, preceptum hoc  custodire deberent, consecuturi premium, si cum possent transgredi, nollent.



86 CAPUT XXIII. Licet Adam perseuerasset, necessitatem perseuerandi non intulisset.

Nam si gratia auctoris tantum uigorem libero arbitrio contulisset, ut inflecti ad illicita facultatem non haberet, et frustra mandaretur abstinentia, et  abstinenti merces foret indebita. Quare non sicut uoluntaria parentum uitia, uitiis filios ex necessitate obnoxios reddiderunt, ita illi sponte perseuerantes istis necessariam facturi erant perseuerantiam; aut si erant nonnisi sibi lex abstinentie directa est.

Sed cuipiam fortasse absurdum hoc uideatur. Conuenientius fortasse dicatur, non plus uirium natos accepisse quam creatos, eque subdendos legi, genitos et ingenitos, cui omnes obsecutos, omnes quoque munerandos: tunc, iuxta auctorum traditionem, his, ut diximus, solis nascentibus, quos nunc adoptat Christiana salus, uirtute Dei faciente, ut qui boni reprobis parentibus nascuntur non ab  ipsis, qui tunc non fierent, sed ab ipsorum parentibus bonis, et ut magis uidetur non remotioribus, imo proximis nascerentur. Sin autem pars legi, pars pareret libidini, bonos numero fuisse uidetur augendos, quo ad summa a Deo prouisa plena absolutione constaret. Seditiosos autem non amplius reuocandos, inferni exsilio mancipandos, nisi forte pia auctoris humilitas, que nostre ruine uniuersitatem prosecuta, cauens ne funditus tam digna deperiret creatura, quos et quot oportuit in patriam reportauit, sanctos quoque, paucitatem propriis que poterat expleri incrementis, ex profugorum reductu diffusa beneuolentie largitate consummare maluerit.

Si tamen diuinum penes examen illa preponderat  sententia, qua primorum hominum innocentia posteris refundenda astruitur, sicut et ipsorum flagitio posteritati traducto sub noxa omnes tenentur. Haud absurde fieri potuisse dicemus, parentes primos, hoste debellato, merito obedientie quoad Deus prouiderit promoto, securitatem in posterum sue suorumque perseuerantie obtenturos, non necessitate bene agendi data, uerum in bono uoluntate firmata. Nisi quia nonnulli uerisimilius autumant, progressum parentum eadem uia filiis tribuendum: qui aut obsequio completo more nostri temporis uiritim, aut potius, quoniam perpetes uita erant, exspectantes modicum usquequo adimpleretur numerus confratrum nostrorum , tandem, sicut et nunc futurum speramus, generaliter paradisum  celo mutarent.



CAPUT XXIu. Deus iuste precipit, licet malum inde sequatur.

 Sed prescius omnium Deus iurene precipit, quod preceptum malo cedit? Dominus seruo cur non precipiat, quod iure fieri debeat, tametsi nouerit, a lege autem ex nequitia auersurum. Dominus ergo, sicut Dominum decet, decenter precipit, seruus autem nequam sicut contumacem decet, impudentiam luit. Quid hic fit iniusti? Iuste est quod precipitur, iuste quod punitur. An quod in se erat iustum, respectu futuri fiebat iniustum? ergone quod Domini erat obsequium seruo non mandaret, quoniam sciebat quia  seruus qui seruierat Domino suo non seruiret? Nonne satius est ut Deus quod suum est precipiat, precepti contemptor quod suum est luat? postremo officium cur non imponeret recusaturo, quo perniciose erectum salubriter humiliaret erumnis permotum, uesanum damnare consilium  diuine propriam subdere uoluntatem, summo expertum periculo, summam fore uecordiam, niti factum aduersus factorem liquido iam perpendentem, impendere tendenti ad ipsum uitam, ab ipso mortem? lapsus ergo non tam factus est infirmior, quam in his que ad Deum certior, in his que ab hoste cautior.  Nam infirmitas insolentie medicinaliter opposita fouet humilitatem, gratia medicantis fulciendo nutantem, confortat debilitatem, ut neque 87 leuetur iactantia circumdatus infirmitate, neque succumbat in pugna Domini fultus benignitate. Infirmitas ergo dum morem sedat, dum caritatem inflammat  non nature languor, imo commodum reputari debet  . Quid enim si quidam libidinum illecebras prosecuti, morbo paulatim ingrauato, perniciosissimis inuoluti flagitiis, ex torpidis paralytici, imo ex egris fiunt mortui; nonne summe equitatis iudex, et tales aut piissimus renouandos immutat, aut de subuersis suos districtius exercitat, aut demum in uasis ire uasa instruuntur misericordie, et  quid sibi per culpam debebatur, et quid in laude miserantis impenditur. Quare recte sinit fieri mala, quia et de malis nouit facere bona.



CAPUT XXu. Ante peccatum non erat opus uestium.

Primos homines uestiri non oportuit, quibus nichil dedecoris inerat, nec caloris aut frigoris uehementia nocitura erat: quas eris uicissitudines, tum natura contra huiusmodi munita, tum loci que sua amenitatis uidetur temperies, repellebat. Feditatis autem nichil sinebat in opere suo decus auctoris, maxime in homine, quem ceteris animantibus forma quoque corporis preferebat. Sed quid non ante, post noxam nuditate confusi sunt, maxime genitalium. Quare? quoniam mutuo de conspectu mutua exestuans  lasciuia ruborem insoliti gratia ministratura, titillationeque carnis latebras quesitura tunc primum inuaserat.

Quidquid enorme in membris obtutibus se nostris ingerit, constat ab ira plasmatoria profluxisse, iuxta illud: Percussus sum ut fenum : nam pace seruata naturalius se gererent omnia hominum absolutionem primorum, absolutione prosecuta reliquorum. Auctor ergo aut sinit aut facit inter membra uitia coalescere iratus, que utique propulisset placatus: facit dum aut carnem nostram uerbi gratia lepra uariat, aut queuis una saltem incongruentia reliquum decus decolorat; sinit dum, ut exemplum ponam, aut incuria genitorum menstruate concipiunt,  aut rationabiliter concepto iniuria qualibet pregnantes officiunt talem pariture fetum: unde? merito presumptionis utrumuis parentum; per omnia dispensatione Dei tam apud se iusta, quam apud nos plerumque occulta. Quare si ab ira Dei, plaga aut filiali ad humiliandum, aut crudeli ad deponendum, natiua specie admodum fuscata huiusmodi incommoda toti successioni infliguntur, quid est absurdi primam quoque nostrum originem autumare, creationis sue nitorem preuaricando decolorasse, ut se tam inuenerit deformiorem, quam deteriorem?

 Sed dices: Offensam spiritualiter maculare; carnem nichilominus integri decoris permanere. Utique offensa pleraque carnem nichil conficit, et nonnulla facit. Nam inuidia macie, uenus pallore, arrogantia indignatione, alia item aliter humane speciem serenitatis interturbat, et tamen natura uti antea erat, et postmodum perseuerat. Quanto magis ergo primordialis noxa que ex quo inuaserat usque adeo naturam immutabat, ut qui paulo ante mori non poterat, iam mortuus existat: deformitatis quoque offensam oculis obtulisse uidetur. Quomodo enim ex uita ad mortem, ex salute ad integritatem, ex integritate demum incorruptionem, complexione irreparabiliter dissipata permutatus perfectioni obnoxiam deceris congruentiam, ceteris amissis, solam reseruasse  credatur? quomodo, inquam, tibi cito suadeam ad tantam contritionem hominem offendisse, cum tanto sui damno corruisse, absque prioris detrimento decoris? Si tamen ita placuit Deo, utique et homo cecidit, et decor permansit. Sin autem species quoque flagitio percussa contabuit, quid mirum si sese inspecto iam noxius confunditur, qui in decore suo nichil confundebatur? 88 Maxime autem obstupescebat, cum sua comparisque genitalia attendebat, ueritus uerecundum in pudendis notari motum: unde perizoma ficulneum contexuisse perhibetur, fortasse genitalium fugiens ita deformitatem ut motum: que fedissimus ipse fedissima fortasse assiduitate sua non toleranda uisu, pre ceteris membris fedabat.  Quamobrem conspectum sexus ex duobus offendebat, motu importuno, indeque nata deformitate.



CAPUT XXuI. Quali specie Dominus perambulauit in paradiso.

Mirum nisi specie uisibili et maxime humana Dominus sese intuendum exhibuerit, cum ueritos faciem deambulantis homines humane post culpam quoque compellauerit. Quippe deambulatio uisibilem, locutio hominem exigebat: tale enim decuisse uidetur colloquium, quasi hominis ad homines, licet non ipse Deus, sed loco Dei angelus humana in specie a nullo apparuisse nesciatur: locutionem enim illam spiritualem, que inter se et ad Deum spiritalia loquuntur, nondum capere ualebant, alioquin audibili uisibilis  uerbo hominis opus non erat. Ambulabant ergo per fidem, nondum per speciem, fidem originali macula caligaturam, gratia remediante postmodum illustrandam. Speciem expleto obsequii numero percipiendam. Unde liquet paradisum colonos obtinuisse mediocres, longe inferiores sese celestibus, longe superiores sese exsulibus. Peccantes igitur merito decreuerunt etate, uiribus ingenii, puritate interiori, decore exteriori, gratuita reformandi auctoris misericordia quantum ad animam, etiam in hoc seculo; quantum ad corpus, nonnisi in futuro, Hec est resurrectio prima et secunda. In secunda tamen consummabitur et prima.



CAPUT XXuII. uir peccatis succubuit mulieri, et subditur pena peccati.


Sed adhuc ruinam parentum intueamur: quippe uir dum in caput suum, qui est Christus, sese elatus erexit, uxori, cuius caput esse debuit, praua machinanti succubuit. Nisi enim tumore, lapsu reprimendo, se intrinsecus deprauassent, procul dubio extrinsecus tentanti ille uxori, illa demoni uiuaciter restitissent: uerum namque est, quod ante gloriam cor humiliatur : seruata ergo humilitate, gloriam obtinuissent uictorie. Quod si solus uir uiriliter egisset, muliere ut metus aliis cautelaque incuteretur damnata, altera uiro socianda, exemplumque prioris figurata, plasmanda erat. Sin autem id  minime oportuisset, iuxta sententiam Domini, morte datis penis, prima uiro resuscitanda uidetur, ut sancta cum sancto generaret in paradiso, ne id contra meritum fieret aut a malo ibi, aut a bono alibi. Quippe absque connubio que erat nascentium propagatio? Sed quia uterque peccauit, uterque penas dedit: nam quoniam carnem puram impurus spiritus lue propria infecit, infecta caro infectori suo uicem iugiter rependit, desideriisque suis illum iam inquieta illicit, qui se quietam gustu mortifero permouit: antea namque has inter naturas pax omnimoda fuerat; caro nichil illiciti suadebat, quia nichil iniurie acceperat; uerum ubi spiritus initum rupit fedus, carnique suos infudit defectus; quoniam  egritudo illata urere nunquam cessat, quasi minus ultam se semper ulciscendam putat. Nec immerito: nam qui suo suum imperatori subtraxit obsequium, cui imperabat iure mancipatur, noluit auctori obedire, cogitur mancipio deseruire.

Quo spectant ista? dicam clarius. Animus obedientia Domini spreta, corpore tanquam instrumento abutens, ad praua corpus firmum flebiliter labefecit et ex labefacto incommoda 89 multa suscepit. Corpus labefit, aut etiam cadit, quoniam sibi uariis morbis maciem, uariam interdum feditatem, nonnunquam uero partium aut attritionem aut abscissionem, atque demum totius quoque necem reliquis cum defectibus uenenato preuaricationis poculo, mens arrepta furore,  solum ut temperetur sibi, ut et crucietur, seminaliter causaliterque infundit. Mens quippe id preuaricando effecit ut, orta occasione, supradicta uitare caro non possit, et quod omnium miserrimum, spiritum sibi infusum ex necessitate  reddat impurum. Utique miserrimum, non tamen iniurium; nam quia corpori maculam acciuit ultroneus, ex illa illam merito iam tolerat et inuitus; quoniam nec infans unius diei sine peccato: Omnis enim homo mendax . Nam post patratum originale peccatum, ut sit homo sine peccato, posse homini deest, Deo non deest. Id homo non potest, et plerumque querit: Deus potest  et nunquam  facit; eo tendit homo salubriter; pertingere non datur, et hoc salubriter; dum uel laborat, satisfit religioni; dum retardatur, humilitati.

Deus dat sanctis suis pondus, ne facilitate agendi insolescat, et corruat animus: peccato namque quod orginale dicunt, omnis homo detinetur, cuius iugo quia nec quisquam nec unquam se expedit, actualium oppressionem, utpote famulantium originali, ad unguem nemo euincit. Potes enim caritatis expiatione totam actualium uel ad horam effugare cateruam, quamuis tam purgato in statu, originali morbo reuocatus ad morem, diu consistere nequeas. Sed originis radix nociua  ui nulla exstirpatur,  nisi forte cum uita. Reatus ergo originis, licet non habeat unde diluatur  , habet unde excusetur: nam gratia Mediatoris, remedio est infirmatis, ut languor nichil obsit saluti, prosit humilitati. Ergo a mente sibi apta corruptio inferebatur, a carne quoque menti non indigna se, refundebatur. Unde anima et contagium sumit, et robur amittit, ratio quam decebat toti familie per prudentiam prouidere, per principatum regere, et regno priuatur et consilio, ut plerumque aut ueritas lateat, aut cognita torpescat. Ira dum effrenatur, conturbat; concupiscentia dum inflammatur eneruat, utraque modestie limen excedens, in heram irreuerenter insurgens; dum assensu pellicit, seruitio innectit.

 Sensus etiam quinque suis cum instrumentis, imaginatio quoque inde nata uanitati communiter prona, rationi captiuande iugiter intendunt, et persepe proficiunt, nisi cum ex gratia ratio roboratur, pars hostilis reprimitur.

Quid est quod dico? summam audi. Quod ergo spiritus per rationem comprehendit quantumlibet bonum, si non iuuat, aspernatur; quod per reliqua attingit quantumlibet malum, si iuuat, amplexatur, caligine per hoc obductus, excessu impurus, nisi cum suffragia auctoris utrobique defectibus humanis remediantur. Liquet ergo spiritu corpus labefactari, et ex labefacto quamplura sibi incommoda referri.



CAPUT XXuIII Quales primi, tales et ab ipsis progeniti.


 Sed quoniam primis in parentibus tota filiorum numerositas in arctum contracta sese cohibebat, non quod singuli singulas obtinerent inibi particulas  uerum quod seminalem omnium causam admodum utique paucam, duo illi in sese continebant  unde propagata reliquorum multitudo dilatatur  . Quales erant duo primi, tales ab ipsis oportebat nasci. Nam portiunculam corrupte  masse detractam, ipsam quoque necesse est esse corruptam; ex qua quasi uitiato ex semine uitiatus exsurgit fructus, homo, sed suis assimilatus 90 parentibus. Que portio, cum corrupta sit ex origine, corruptior fit ex generatione. Nam generatio quoque ex peccato maculam trahit lasciuie, ardore cuius elicitum semen et effusum, materiam procreandis estu malo decoloratam administrat. Unde Propheta ait: Et in peccatis concepit me mater mea  Et Iob: Quis potest facere mundum de immundo conceptum semine . Si ergo semini corruptio ex massa debetur, ex generatione cumulatur.

Num quoniam massa portio corruptior uidetur, ex portione quoque natum corruptius recte dicatur,  ut sit quisque tanto corruptior, quanto a primo parente remotior? Nam si quia causa seminalis est corrupta, corruptum requirit effectum, cur non quia corruptior est, corruptiorem requirat? atqui pars quod est semen, suo impurius esse toto uidetur: licet enim homo concutiatur totus libidine, precipua tamen eius uis eo tendere cernitur, ut pars a toto separata, alteram se uertat in faciem. Et quoniam sibi maxime intendit, maxime et tabefacit.

Quod si homo per cetera fedatus absque libidine generaret, huiusmodi partus conspicuusne foret puritate, quoniam conceptus processisset absque ardore? Sed fluxa quomodo ex materia firma constaret fabrica? Maxime cum Dominus iehsu  singulariter modo predicto genitus, maxime concedens nature reliquos acciuit defectus a natura discedens, nature maculam exclusit, ut sic ueritatem susciperet, hominis ne quid obesset consilio redemptionis humane: siquidem nature uniuersalis dum Domino in Iesu locum sibi non reperit, uiolentia ex insolito illata est, haud indebita auctori, at necessaria peccanti. Intactam namque Spiritus sanctus superueniens in uirginem, atque ipsi ab estu conceptui obnoxio obumbrauit, atque conceptum usque eo propagauit, ut causa relicta moriendi, causa pelleretur delinquendi. Ideoque quod nascebatur sanctum, personaliter uniri meruit Filio Dei.

Si ergo filius hominis non natura, sed uirtute  Altissimi immunis factus est a peccato, tantum ideo, ut digna fieret hostia pro peccato, quomodo quis, licet absque uenere genitus ponatur, sola natura absque causa purus ex impuris procreetur; si tamen expers culpe conceditur, expers quoque pene concedatur? Quis enim merito crucietur pena, nisi precesserit inquinatio ex culpa? Unde Dominus, que non rapuit exsoluit, dum non ob sua, sed nostra percussus est facinora; paulo minor illo, qui quia a lue conceditur alienus, a pena quoque debet esse intactus. Donec enim Adam  recte se habuit, bene sibi fuit; ex quo se inflexit ad iniuriam, indilate excepit penam. Cuicunque parentalis culpa traducitur, culpe quoque debita pena irrogatur; pena autem speratur tollenda, cum in homine locum non inuenerit culpa. Si quis ergo forte foret absque culpa nasciturus, foret quoque pena cariturus, nisi forte mors Ade admittendo culpam, ascisceret et penam.

Ceterum talem uirum, quippe uitiorum incentiuis haud perculsum, profecto restat nulla ex parte impotem, natiua in puritate perpetem perseuerare. Quoniam uero interminate compos sit innocentie, sit et uite. Sed tamen extra paradisum situs, ac per hoc a ligno uite seclusus, uitam absque morte in manu habet, quam nec primus homo in paradiso  absque eiusdem beneficio ligni obtineret. Nimirum ex quo eiectis primis ianuam paradisi igneus muniuit gladius, neminem, reor, reatu primo prohibente, in eum more primi ferendum, nisi forte duos Eliam et Enoch, quibus id contulit meritum uite, et precipue ratio diuine dispensationis.

Aut ergo predictus homo uiuit absque usu ligni uite; aut moritur absque merito pene. Sed quoniam neutri uidetur ratio prebere assensum, et hunc, unde tractamus, fatendum puto totius masse naturam attraxisse sibi, ut conceptio caste licet ex lumbis parentum egressa, ideo tamen morbum trahat, quoniam ex morbidis prodeat. At cuiusmodi 91 morbum? talem unde homo sit peccato pronus,  sit letho lethique prenuntiis obligatus. Huic autem conceptioni, cuius modo castitas fetum parentalis expressit corruptionis, si libido immunda accedit, immundam reddit, adeo ut iuxta querimoniam Iob, ex natura nequeat fieri mundus qui de immundo semine sit conceptus, quippe dum seminis cum germine immunditiam deplorat, libidinem unde immunditia defluit accusandam insinuat. Quare natura suam, libido alteram importat sordem: nam utrique unam imputare, aut alteri suam derogare, ignoro competenter  . Neque enim dicendum puto, aut ex massa corrupta incorruptam prodire portionem, licet lasciuiam semoueas; aut ex libidinis feditate, feditatis nichil emanare, licet nature  uitium seponas: maculam autem eamdem quomodo ambabus nisi cum damno pudoris astruxerim, quoniam ratione duce alteram alteri repererim? particula ergo a suo disiuncta toto ui generationis preter maculam, quam habet ex origine, alteram excipit ex generatione. Neque enim sinit ratio, quod libido superueniat uitiumque non augeat, uel quod descendat nichil ab origine, deriuetur autem totum ex libidine.

Dum ad hec specto, proprio corruptior uidetur pars toto, eo usque ut tota parentum naturalis corruptio, sese causaliter infundat semini, generationem corrumpendo. Nam quia parentes accidentaliter inquinantur, uel ex arbitrio, et crapula, et petulantia,  uel deprauata complexione, ut lepra, ratio maculam non cogit transfundi successioni, licet persepe id fieri consentiat. Sed bis uitiato ex semine formatus quoque homo bis uitiatur; bina autem hec inquinamenta reputantur, aut utraque in naturam, aut neutra, aut singulatim alterum inest per naturam, alterum uero non, sed per accidens. Si ergo naturale filio constat utrumque, constat quoque ipsum naturaliter suis corruptiorem parentibus generaturum sobolem, se quoque in natura fediorem: ipse enim ad maculam nature parentalis comitem, ut persepe diximus, ex immunditia conceptionis, alteram recipit. Utramque autem sue nature comitem sibique naturalem proprie proli transmittit: tertia quoque adiecta quam libido infligit, crescit  macula originalis, uiresque acquirit dum transit. Unde, ut iam prefati sumus, tanto quis natura corruptior conuincitur, quanto a primo parente remotior inuenitur. Quod si uerum est, inde euenit fortasse quod humana natura sicut succedendo procedit, ita quoque quantum ad corpus, etate, robore, quantitate decrescit; quantum ad mentem in dies fit in uetita propendentior, in diiudicando tardior tempestate utique nostra mirum in modum hebes dum profutura indagat, ingeniosa nimis dum uana attrectat: et quidem nostra per se natura in ruinam festinat, festinantem uero Deus dum irascitur precipitat. Nihil tamen damnationis inest sanctis, quibus quantumlibet infirmatis, et gratia remediatur, et uirtus in infirmitate perficitur .

 Et quidem si inquinamentorum utrumque in naturam assumitur, que diximus uidebuntur consecutura; sin autem neutrum deputari nature debet, neutrum putetur, uel a predecessoribus traductum, uel a successoribus traducendum. Nan id solum quod naturale est, nature propagationem relinquere incomitatam nefas est; cur ergo languorem generantium generatis quasi hereditarium, nec unus euadit? quod si alterutrum ius sibi defendit, quod totam nascentium numerositatem sue adigat conditioni, utrum duorum? at quod libido parit ante libidinem defuit: nam si et antea infuisset, immerito ex libidine ortum pronuntiaretur: quod autem naturam minime comitans ex tempore accedit, quoniam  ex auis minime profluit, ad usque nepotes minime profluxerit, oriens autem ex generatione generatis, ita eos maculat, ut ad ab eisdem generatos maculam haud perferat, nisi forte quasi illud ideo generale astruxerit, quoniam nemo nascitur, nisi immundo de semine contaminatur.

92 Sed iam homines primi nostra haud lege nati, quoniam carent generatione, carent et generandi inquinatione. Sed humani generis corruptela, ab ipsis et in ipsis orta, totam debuit propagari in posteritatem, et quod superius quoque diximus, preter maculam quam libido fedat, alteram natura importat. Unde dum unum humani generis uitium inquirimus, geminatum reperimus. Solum est  ergo quod et primum homines ante coitum deprauet, quodque totam ad procreationem transmigret. Ipsi namque, ut iam dicta paucis repetamus, carne emarcuerunt, atque anima utrobique uiribus pene ad usque defectum infirmatis, adeo ut nequeant spiritus expetendam contingere puritatem in corpore, quoniam nequeat corpus in tantum mundari ut nichil retineat, unde hospitem ledat. Unde duplex contagio nascentibus subrepit, altera carni, altera molesta est menti: contagio quidem duplex, sed peccatum simplex, que inheret carni solum contagione, contagione autem ex hac que inest menti: contagio pariter ac peccatum est. Tales iam erant innati, tales quoque ab innatis procreati.



CAPUT XXIX. Anima ex originali primo est rea.


 Sed caro merito fortasse edat corrupta corruptam. uerum anima unde corrumpatur, fortasse satis liquet: sed an iuste corrumpi debeat, non satis liquet, nisi et ipsa a parentibus prodeat. Sed et si quis inde prodiisse contendat, quomodo iure ex peccato contaminetur, nisi ex contaminatione quoque puniatur? Quomodo autem aut ex macula reatum, aut reatu supplicium, in infantia iure suscipiat absque ratione? quod si rationis ex culpa puerilis macula, seu consentiendo procedit, seu negligendo, non iam originaliter sed delinquitur actualiter: quod quidem auctoritati inimicum refutatur. Quamobrem anima usque ad discretionem actualium exsors, solo participat originali, inde rea eque  iuste quam occulte: Iudicia enim Dei abyssus multa . Sed cum nos presentia sua dignabitur, et abyssus aperietur. Nam tunc: Misericordiam et ueritatem quis requiret?  Et Dominus ait: In illo die me non interrogabitis quidquam . Interim autem ignorantiam nostre fragilitati debitam pie recognoscentes, nichil de occultis filii contendamus, quoad usque manifestet occulta cordium et abscondita tenebrarum.



CAPUT XXX. Unde malum, et quid sit eius premium.

 Sed quoniam certissimus auctor omnium tam corpori quam menti expetendorum Deus est, eisdem unde origo mali? Angelum et hominem  Deus tales fecit, ut si uellent et peccarent; peccantes autem penam subirent; angelus casum, homo mortem et infernum. Posse peccare dedit, ut merito coronetur quisquis peccare possit, nec tamen uelit. Rationi obiecit penam, ut et circumspecti terreantur ad propriam custodiam, et improuidi, ut par est, torqueantur ad iustorum cautelam. Tales ergo sunt facti, ut possint peccare, penamque excipere. Quare mirum non est, ut et antea dictum est, si id agunt quod possunt: nam ex posse, quod utique nature bonum, ueniunt ultro ad uelle, quod est nature uitium. uoluntas autem mala suos sibi conformat  actus; sed promotio talis ex Deo non est: quod autem ex culpa ingruit pena, absque Deo non est. Equidem culpa quasi uipereum est semen, unde tota dolorum seges emerserit, et quos nature importat corruptio, et quos auctoris indignatio. Placet quippe Deo ut hinc inde metamus dolorem, quia nobis haud displicuit seminasse iniquitatem.

Iniquitas, quia feda est, nunquam Deo placet; pena, quia iusta est, nunquam displicet; et hoc est quod absque eo est culpa, per eum pena. Si 93 ergo ex potentia quod bonum Dei est, prodit peccatum, et ex peccato pena, plane liquet originem traxisse primum  ex bono malum, deinde ex malo malum. Quoniam enim natura iniqui impos non est, sue autem uoluntatis compos est, dum libet  ad illicitum ex sese declinat, ineuitabili iam obnoxia culpe: quippe auctoris munere obtinuit, ut in sua integritate perseuerante sui iuris foret. Quod si de perfectionis culmine labi in preceps mallet, regredi sue facultatis minime estimaret, potius se hanc haberet quam creasset, unde nichil mirum, siqui absque necessitate peccato se implicuit, necessario detineatur in peccato: sontem autem effugere impunitum, iudicis eque contraibat seueritati; non quia reo parcere non poterat, uerum quia magis castigare oportebat. Ex homine ergo reatus, ex Iudice prodiit cruciatus.



CAPUT XXXI. Uno sorduit peccato hominum tota multitudo.

 Sed quoniam peccatum parentum toti sue  propagationi paulo ante diximus esse transfusum, unde forsan et originale nuncupatur; inquirendum autumo unumne sit an plura, unde hominum tota multitudo hereditario iure corrupta, ipsa quasi ex radice deprauetur?

Illud enim Apostoli capitulum  [Rom. u, 12], consulentes, huiusmodi uidemur referre responsum, quod tota hominum massa simul et semel sorduit, dum Adam in paradiso  unus peccauit. Ergone homines peccauerunt antequam exstiterunt? Sed uir primus cum coniuge in paradiso deliquit, unde extra paradisum rea proles tenetur uniuersa. Omnes ergo simul et  semel peccauerunt, quoniam ille solus, in quo adhuc causaliter omnes seminaliterque coarctabantur, peccauit, cuius de peccato semel admisso, pariter omnes reatum contraherent. Unde secundum illum locum in Ioanne: Ecce Agnus Dei, ecce qui tollit peccatum mundi , huiusmodi expositio reperitur:  Peccatum mundi dicitur originale peccatum, quia est commune totius mundi, quo tota humana natura simul et semel condita, leges diuinas per inobedientiam transgressa est in paradiso, quod originale singulorum superaddita gratia relaxat. Quod ergo primis in hominibus, ueluti ab ipsis  commissum merito actuale appellatur, hoc in sequentibus, quoniam et ipsis ex origine noceat, originale nuncupatur.

 Sed Adam preter illicitum esum et ante et post nondum procreatis liberis multiformiter deliquit: num totum simul postmodum natis imputabitur? Quod si conceditur, nonne et reliquorum post delicta parentum, geniti eisdem erunt obnoxii delictis? Que enim re sibi conformia uidentur, quenam ratio rite dissimilet, presertim cum, teste Scriptura, Deus puniat peccata parentum in filios? Si ergo totam Ade transgressionem que genituram preuenisse cognoscitur  exigendam a filiis usque in finem arbitramur, cur peccata parentum  puniuntur in filios usque in tertiam tantum et quartam generationem?  nisi forte summe pietatis iudex reis suis misertus, parentali culpe metam obiecerit, ut quam parentum importabat culpa, filiorum modificaretur pena. Sed inhibitum pomi gustum nascituris detestabilem crebra repetitione Scriptura declarat. Cum enim ex transgressione parentum reos arbitremur filios, parentes autem tunc aut solum aut precipuum transgressionis crimen commiserunt, quando prohibitum esum usurpauerunt, merito gustus genitoribus noxialis, peccatum originale deputatur genitis cum presertim mors, quam exsecrati in penam gustus protoplasto constat esse illatam, ab ipso in omnes deriuata, hoc profecto uideatur exigere, ut pretaxati gustus sint  quidem omnes rei. Quam necem nemo effugiat, quam dubium non est ex gustu natam quasi ex culpa penam. 94 Generis ergo humani generalis culpa solum uidetur ille gustus, quippe quam solam exposcit pena lethi mundo toti debita; sed tunc reliqua non puniuntur peccata parentum in filios, nisi paternam imitantes malitiam; unde ultionis metam tertia aut quarta statuit generatio: parentes quippe eo usque superstites praui, solent fieri natorum eruditores; sed adulti propriis ex actibus fedati merito fortasse perierint.

uerum paruulos quos nulla inficit culpa, quomodo insontes contigit pena, et qui ex se nichil sordis suscipiunt, quomodo ex alio tam presertim  remoto sordescunt? nempe minus mirarer si quod ab ipso excepissent peccatum, unde merito infunderetur contagium; nunc uero miraculum mihi exaggerat, quod penes illum tota culpa restitit, qui nimirum solus male comedit, ad nepotes tamen mala ex comestione contagio peruenit. Soli deliquerunt parentes, cur ergo rei nepotes? Anne in se quodcunque habent paruuli uitium, unde merito contraxerunt reatum? Sed iuxta Apostolum nondum egerunt aliquid boni aut mali .

Sanctorum namque Patrum crebra traditione eruditi, audacter fatemur paruulos ita solo originali  obligatos, ut ego ante usum rationis nefas rear actualibus assignari noxis.

Ex primo igitur patre maculam trahunt paruuli ac per hoc reatum. Sed anime macula quid est nisi culpa? Ei ergo quomodo inhereat macula, cui deest culpa? at que caret macula quomodo rite rea? anne igitur anima pueri ab omni sorde pura? ab omni crimine aliena merito deputetur tormentis? sed auctoritate teste, nec infans unius diei absque peccato. Qui exempli gratia   fornicatus est, nec iam fornicatur, caret utique actu fornicationis, sed nondum penitens, tenetur crimine fornicantis: et quantumcunque loci seu temporis intercapedine disiungitur ab actu, fornicator atque sordidus, ac demum reus merito iudicatur. Sic infans  forsan peccator non ex eo quod adsit, sed quod in Adam precessit iure uocitatur. Quisque enim tandiu peccatum habet, quandiu eiusdem peccati uenia caret. Ac per hoc licet peccatum non habeat actu, habet reatu. Sed si baptismi remedio infanti subueniatur, nonne is infans iam absque eo est, cum nec peccatum habeat actu, atque iam eareat reatu. Sic quoque adulti, licet non diu, attamen quantulumcunque cordis contriti compunctione, prauis actibus omnino uacui, atque ipsis impetrata uenia prorsus expiati, interim haud ullum inueniuntur habere peccatum.

Quid est ergo quod dicitur, nec infans unius diei absque peccato? an dicitur non quod homo culpa nequeat carere, sed caruisse? paruulus enim quamuis  culpam non habeat, tamen habuit. Adultus aliquando forsan totam mali turbam armis penitentie castris eliminat; sed talis nec antea perstitit, nec semper postmodum perseuerabit. Quid est ergo mortales nunquam derelicturus fomes peccati, languor nature, nisi peccatum? de quo Apostolus: Iam non ego operor illud, sed peccatum quod in me est . Num dicitur peccatum non culpe: uerum unde contingat peccare.

Quod si uerius est protoplasti post casum, hoc in statu mortalitatis neminem neque ad momentum adeo expurgari, ut omnino nulli subiaceat peccato, talis utique culpa exquirenda est, que aut baptismo aut penitentia excusari queat, tolli nequeat:   quod fortasse Scriptura sentit dum nec infans unius diei absque peccato conceditur, atque omnis homo mendax , pronuntiatur.

Igitur infans duorum criminum reus, originali culpe implicatur et proprie, originali quia de Adam, inquit Apostolus: In quo omnes peccauerunt . Proprie, quia dicit Augustinus  concupiscentiam cum paruulis nasci, in baptismo a reatu solui, ad agonem relinqui. Concupiscentiam ergo quoniam egeat uenia, liquet esse noxam, quoniam eum paruulis nata, et post baptisma remanet,  liquet esse assiduam. Sed cum ratio non sinat citra discretionem, aliquid boni fieri uel mali, 95 concupiscentiam necesse est accipi noxam, non utique actualem, uerum quia cum paruulis nascitur, naturalem, hec est enim fomes peccati, reliqua fouens promouensque peccata. Hec est que etate puerili quasi latibulis excubat, ut tempore suo in palam prosiliat, ad male agendum pronos redditura, unde decliues propendeant ad uitia. Agonistas ergo aut decoros efficit aut inglorios, dum aut resistitur male incitanti aut consentitur. Adam dum nequiter concupiuit hanc sibi inuexit, nobisque hereditariam dereliquit. Merito igitur concupiscentia nuncupatur; quia concupiscendo est edita, et concupiscere mouet illicita: quam si quis  originale appellare malit, nec deuius fortasse uideatur nec absurdus; nisi forte quoniam dum et istud originale peccatum pronuntiatur, bina originalia contra usum Scripture inducuntur. Anne Scriptura, dum alterum memorat, alterum subticendo negat? Est etenim illud originalis culpa, et dicitur: Est fortasse et illud, sed non adeo dicitur. Nonne tamen quodammodo dicitur, dum cum paruulis nasci perhibetur; quippe cum paruulis non nasceretur, si parentes, et primi in natiua puritate perstitissent; non autem innasceretur omnibus, nisi omnium esset? Nonne igitur originalis conuincitur, eo quod omnes inuadit ad quos a parentibus  etiam primis profluit? Alterum tamen sibi nomen hoc quasi proprium uindicauit. Sed quare? Ignoro, nisi forte quod et concupiscentie et totius mali origo fuit. Nam quamuis concupiscendo ad esum uentum sit mortiferum, non anteuenisse concupiscentia esum uidetur, sed subsecuta; quippe si postquam perperam cupitum est, ab esu mortifero temperatum fuisset; nec mors erat inferenda forte, nec que eius comes est, concupiscentia. Nam nimirum ut mors, ita ipsa, non inobedientie causa est, sed pena. Cum tamen paruuli originaliter dicuntur rei, concupiscentia aut sola aut maxime uidetur incusanda. Nam si paruulus duorum est reus, alterius in se, alterius in parentibus, nonne ratio est magis quemque obligari proprio quam alieno?  quomodo tamen alieno, cum filius non portet iniquitatem patris?  Portant fortasse  posteri iniquitatem antecessorum, tamen filius non portat iniquitatem patris. Ex quo enim hic pater, ille filius appellatur, neuter neutri culpa obligatur; sed anima que peccauerit ipsa morietur . Quid est tamen ipsa morietur, nisi sola absque alia proprio de crimine puniatur? Iudex enim iustus cuique quod suum est reddit, non alterius onus alteri imponit, Apostolo enim teste: Unusquisque onus suum portabit .

 Quod si Scripture obstat nec rationi placet alterius ex reatu in altero persequi innocentiam, peccatum etiam Ade exigi nefas est in successione, nisi forte puniantur peccata parentum in filiis, sed ante baptismum; filius uero non portet iniquitatem patris, sed post baptismum. Unde uidetur  propheticus sermo metam prouerbio fixisse illi, quo dicebantur patres acerbam uuam comedisse, indeque filiorum dentes obstupescere :  patres acerbam uuam comederunt, dum, unde lederetur natura, admiserunt; dentes filiorum obstupescunt, si ex culpa parentum ad bene agendum tardiores fiunt. Sed prouerbium hoc si ante baptismum stat, post cessat.

Quod si hec quam altera ueritati est sententia proprior, nostra tamen a capacitate longe est remotior. Paruulis ergo originaliter reis concupiscentia aut maxime, aut sola  originalis est macula; maxime, si et alieno tenemur peccato; sola, si soli obligamur proprio. Quippe concupiscentia  a prima origine procedens ad finem usque perueniens, fedum post se ubique relinquens uestigium, rectius macula filiis deputatur originalis, quam que ipsa in origine desedit, eamque solum inquinauit. Sed quoniam mors quam prohibiti esus constat esse penam, per omnes pertransiit, nemo fortasse, merito uideatur moriturus, nisi eiusdem comestionis habeatur reus. Sed tamen haud iniuria is letho debetur, 96 quisquis ex ipso esu ad concupiscendum infirmatur, potest illud primum solum proprie singulorum dici originale peccatum, non quod filius portet iniquitatem patris, uerum quod illius iudicantur rei, dum inde nate sunt concupiscentie subiecti; quod in baptizatis dimitti  dicitur, dum que ex ipso est concupiscentia condonatur.



LIBER TERTIUS



CAPUT PRIMUM. Peccatum iter celo debitum retorsit ad infernum.


Humanum ergo genus in paruulis originaliter decoloratum, in adultis ex iniquitate originis et  actualiter deprauatum, iter quod celo natura debebat interdicto retorquens, ad infernum celerato gradu transmigrabat, repatriaturum nunquam, nisi uisitasset nos oriens ex alto , scilicet  Dominus seruos, medicus egros, utrisque oriens ex alto suo uisitauit, atque curatos iam reserata celi ianua domum reduxit. Non quidem statim: quippe diu distulit, ut inualetudinem suam experti minus ingrati suo existerent liberatori. Nam, ne nimis in libero arbitrio confisi presumptuose sibi arrogarent, quod per se declinare a malo ac facere bonum atque utramque rem nosse ualerent, cum frontis sit nimium attrite, hec alii quam Deo imputare; ut quid possent per se, experimento discerent, longo sibi tempore relicti sunt: iugiter ergo in deteriora prolapsi mirum in modum uita sorduerunt, ratione caligauerunt.

Sed ne indigentes curatore, presentem ex ignorantia recusarent, premissi sunt prophete, qui et  sepe et multis modis, eumque, eiusque facta atque dicta multiplici descriptione explicarent: unde egroti et futurum sperarent, et uenientem cupidi susciperent; suscipere autem si nollent, iam excusationem non haberent in peccato suo.

Item ne homo, licet corpore sopitus, excitante doctrina melius ad studium facile uideretur per se experrecturus, lex est lata que bene quidem doceret, sed auxilium non ferret. Tendimus in uetitum semper. Quod minus ante placuit, cum prohibitione cepit magis placere: gratia quippe destitutis proprium est, ut in prohibita inardescant, unde sese gratiosi refrenant. Lex utrisque proponitur. Sed hi gratia promoti, dum obediunt, meliores fiunt. Illi eadem gratia derelicti, dum resistunt deteriores  necessario recedunt. Ergo homines tempore rationis mali, post tempore legis peiores sunt facti: non tamen omnes; siquidem quasdam sibi reliquias in utroque tempore Dominus reseruauit, fide uenturi 97 illustrans mentes. Ante legem pauciorum atque minus; sub lege plurium atque plus; sicut tempore gratie longe plurimorum atque copiosius.

Fuere tamen nonnulli et ante legem ut Abraham, et extra legem ut Iob, plerisque sub lege constitutis ueritatis future longe capaciores: sicut et in lege prophetarum chorus nostre ueritatis plus multo hausit, quam nos nostra in lege minus eruditi uix summam Christiane doctrine capientes: Deus  quippe tunc locutus est in uisione sanctis suis , quoniam que predicebant, reuelante Deo, prophete intelligebant. Unde propheta: Lingua mea calamus scribe uelociter scribentis , id est Spiritus sancti sine cruciatu studii me loquentem docentis. Non omnino tamen prophetis defuit studium eodem Propheta testante: Os meum loquetur sapientiam, et meditatio cordis mei prudentiam . Nouerunt itaque secreta inspirati eo qui notas fecit uias suas Moysi, filiis Isrel uoluntates suas ; non quidem ipsis tollendo studium, sed in studio cruciatum,  ut prudentie mens intenderet, intentam Deus ueritate illustraret. Horum ergo trium homines temporum quantum postremo accedunt, tantum pro studii qualitate aut fediores aut illustriores agunt: quippe cui plus committitur, plus ab eo exigitur  singulis, fide, temporibus triumphante, teste enim Apostolo: Sine fide impossibile est placere Deo . Nam et iuxta Prophetam: Iustus ex fide uiuit . Tempore enim quocunque, quem Deus elegit, fide nostra, ut dictum est, insigniuit, ut ex fide iustus ex iustitia fieret beatus: uia quippe alia ad uitam nulla est, scilicet adultis.



CAPUT II. Ante et in lege quid pro paruulis intercedat et maiusculis.

  Nimirum sicut paruulis et nostro tempore sola remediatur regeneratio, ita ante legem, tempore quoque legis apud illos quibus lex lata non est (ut nonnulli [ maiorum natu intercedebat, aut sola fides pro paruulis, aut sacrificium pro maiusculis, quemadmodum in domo Abrahe circumcisio: nam quamuis etas puerilis ante usum rationis nichil tale committat, unde reatum trahat, unde miramur, illi qui nichil egerit mali quid opus sit remedii, in tantum ut absque eo, perpetuis debeatur tormentis. Quod utique ignoramus modo, sciemus tamen in futuro, originaliter usque adeo sorduisse, ut absque actu proprio, nisi remedialiter subuentum fuerit, iure debeatur gehenne.

 Sublato tamen uitio sine remediis, poterat auctor naturam saluare; sed noluit, ne aut parua, aut potius nulla culpa uideatur, si pro ea recompensatio nulla exigatur. Quod tamen si fieret, nec unus periret, essetque lucrum malis, damnum bonis. Lucrum malis, quia non perirent; damnum bonis, quia minus boni existerent quam modo, cum experti fragilitatem fiunt humiliores, cum cernentes iustam impiorum perditionem de sua liberatione Saluatori fiunt gratiores. Sed Domini consilium est bonorum damna magis fugere, quam malorum lucra querere. Iure ergo singulis sunt statuta remedia temporibus etiam paruulis; unde susciperent aut cassi perniciem, aut consecuti salutem.



CAPUT III. Quando circumcisio et quid fiebat premortuo.


 Sed circumcisio octaua die suscipienda indicitur. Nam prius circumcidi nefas reputatur . Qui ergo inter natalem et octauum premoritur diem, num quia caret remedio subiacet supplicio, sicut nostro tempore cui baptisma deest? Sed quotiescunque opus est baptizari licet. uerum circumcidi, ut dixi, nonnisi octaua. Sicut ergo ab ortu in postmodum apud nos absque baptismo salus non est, quoniam tempus remedii semper adest; ita apud illos 98 ante octauam, nulla ut uidetur damnatio  inerat, quoniam lex circumcisionis nondum agebat.

Baptismus generalis est quoniam omnibus indicitur, circumcisio non est quoniam solis Iudeis mandatur, nec eis omnibus, quoniam muliebrem sexum circumcidi non est inueniri. uirilis ergo sexus debet se circumcisioni, scilicet ex octaua: unde fit ut ante octauam mortuus, huius debiti nichil teneatur reus.

 Sed dices: Utique reus non est circumcisionis future, sed preuaricationis antique: et quoniam non accepit remedium, nec euadit cruciatum. Sic posse fieri non negem; sic autem fieri non facile putem, presertim cum paruule non pereant, et circumcisione careant; cur pereant paruuli dum nefas  est circumcidi? Quod si quid est unde subueniatur illis, sit quoque aliquid unde succurratur et istis: nam quis tantam horum et harum multitudinem addixerit perditioni, cum misericordie fuerit diuine; ut licuerit presumi potius sacramentum, quam tot hominum consequi periculum. Sed nec mulieri circumcisio competebat, nec ante tempus uiro, quoniam sacramentaliter fiebat. Nam, cum omnis anima, que circumcisa non fuerit, de populo peritura pronuntiatur, more Scripturarum quod est partis toti datur, quoniam de solis intelligitur maribus illis quos mors prepropera non subripuit.

Quid est ergo tenendum de illis quibus in utero licuit animari, nec licuit nasci? Et quidem apud nos sanctorum Patrum eruditione certum est, suis  natis seu innatis, baptismo tamen cassis, nichil sperandum nisi supplicium: unde cesis matribus extractos, licet mortui sint reperti, mater Ecclesia more debito a communi fidelium gremio eliminat cemeterio; suo quippe sinu minime dignatur, quos tametsi in hominis specie, in sacramenti non nouit perceptione, dumque eos suo gremio depellit, suos minime intelligit. Quod si quando sepelit in utero habentem non recipit tamen gentilem, ecclesiastice nimirum discipline est, materno utero qualibet occasione exceptos, si caruerint baptismo, non honorare cemeterio: materne autem pietatis est, pregnantis filie quamuis iam mortue uiscera nequaquam confodere, nisi forte speretur partus posse  exsiccari uiuus. Necessitas ergo compellit iam iam moriturum, de oppressione uentris iam mortui eximere, alioquin humanitas non sinit obstrusa uiscerum secando rimari, tolerabilius putans intra mortuam mortuum loco non sibi debito inhumare, quam nature secreta latere uolentia nimis inhumane aperire. Iustitia exigit a matre iam separatum, matrisque consortio indignum, suo collocare loco.

Quoniam ergo pereunt innati tempore nouitatis, nunquid et perierunt tempore uetustatis? Sed cur perierint innati qui non perirent nati, nec apud Iudeos, quippe nec dum circumcidendi, nec apud gentes fide maiorum excusati. Cur non potius ea  causa profuerit in utero si que ab utero ualebat, aut apud Iudeos adhuc incircumcisis, aut apud gentes paulo ante natis, nisi forte huiusmodi ponas remedia infantium, que ante partum fieri nequiuerint; alioquin presens remedium intra uentrem, haud secus ac extra ualuisse putabitur.

Quod si ex Iudeis modo editos nullis estimas remediorum egere subsidiis, quoniam illius unici remedii  se tempus nondum obtulit; temerariumque putas aliud interim ex te remedium fingere, quod non didiceris ex lectione, qua ratione a reatu natos liberes, non natos obliges, nisi his noceat includi uentre, illis ualeat ex utero processisse? Sed cur ualeat alterum, noceat alterum, cum  nec sit uitium istud, nec uirtus illud?

Gentium uero paruulos, si parentum fides natos saluat, nonne consequitur et priusquam nascantur morte preuentos, a morte secunda eadem fide eximendos? Si enim penes se nichil salutiferum obtinentes solam parentum fidem exspectant, quomodo in nullo circa se mutati : quomodo, inquam, quam exspectabant suscipiunt, modo opitulaturam, modo nichil profuturam? Si ergo paruuli gentium absque remedio pereunt, cur non et Iudeorum! Si autem fides parentum remedio est istis, cur non et illis, presertim cum ante circumcisionis districtionem, pares inter se reputentur, quoniam Deus personam hominis non accipit?

 Quod si fides parentum pro pueris apud Iudicem interpellat, num proximorum, an etiam ulteriorum? Nam si quotuscunque parens pro nascituris Deo astare perhibetur, nemo puerorum usque ad diluuium periit, quoniam Ne uir arduus fide ad omnium opus anteiuit. Sed nec ante diluuium debuit quis interire, quoniam et ipse Adam insignis exstitit fide. Sin uero, ut potius estimo, contemporaneorum est pueris credendo, maiusculis sacrificando subuenire: nec mirandum unde manauerat periculum, inde emicuisse subsidium. Procul dubio apud gentes innumeros, apud Iudeos fortasse nonnullos, perfidia parentum obligauit miserie; forsan non quia nocuit, sed quia non profuit. Fidem parentum  dixi prodesse filiis, num ergo qui cura etsi non natura parentem se exhibet, alumno quem suscipit credendo succurrit? nescio, non tamen nego



CAPUT Iu. Filio patris puritas prodest, feditas non nocet.

uide quantum genitis puritas ualet patris. Deus genitos profligaturus erat, eorum abominatus maculam, sed ex quo patris puritatem respexerat, debitam genitis iram remittebat: generositatem parentum intuitus, natorum ignominiam est oblitus. Num similiter ex feditate parentum probra augescunt puerorum? Haudquaquam ita constat. Nam nec genitoris probitas modo geniti munditiem sacramento procuratam accumulare estimatur. Si ergo,  ut plerique autumant, paruulis suis paterna probitas utilis erat, fortasse ideo ne de periculo innocentium pietas patrum consternaretur, in tantum procul dubio ualebat, ut insontes peccato originis expiati non perirent; in tantum fortasse non ualebat, ut expiati tanto precellerent, quanto ex precellentioribus nati fuissent. Nam, sicut paruulos nostri temporis, equalitas baptismi sibi certissime cequat, sicut sub lege differre non poterant inter se quos indifferens circumcisio expiabat; ita similitudinis ratio postulare uidetur, ut antiquo in tempore gentium, lactentes inter se autumemus pares per reconciliationem, quos haud dispares credimus per originis inquinationem. Nisi forte apud nos et in lege identitas sacramenti assistentis infantie pariat  equalitatem; apud gentes uaria sanctorum Patrum merita, que intuens Deus pueritie pepercit, ingesserint uarietatem. Parentum ergo honestas paruulis quondam suis causa, ut aiunt, salutis exstiterat.



CAPUT u. Filius pro malo patris punitur, pro bono remuneratur.

 Sed nunc quoque sicut tunc filios tam paruulos quam adultos, etiam bonos, patrum flagitia exurunt: unde immeritos miseris modis torqueri dolentes miramur, donec intreuntibus in sanctuarium Dei liber uite consultus respondeat, filios cedi in dolorem parentum, in proprii meriti augmentum. Nam et dignum est scelestos patres sic  quoque flagitiorum argui; et salubre est, celestes filios in commodum patientie flagris atteri. Unde forsan dicitur: Puniam peccata parentum in filios, quod de malis intelligitur filiis:  unde et Propheta in tormentum Iude filiorum ait: Nutantes transferantur filii eius et mendicent, eiiciantur de habitationibus suis . Et item: Fiant nati eius in interitum . uulgata enim sententia, 100 mortuorum increscere cruciatus, ex uiuorum quos amauerunt cruciatibus; quos ab inde uenientibus discere sinuntur, ut hinc quoque tortiones exaggerentur. Aut si quando mortui quid patiantur, uiuentes cari minime sentiunt: nichilominus tamen uiui in terrorem uiuentium flagella forte ferunt pro  sceleribus decessorum. Ergo ex peccatis parentum filii persepe puniuntur, aut parentibus in cumulum malorum, aut in terrorem aliorum: unde filii Heli merita animaduersione intereunt , ipsi quoque in perniciem.

Econtra quoque filiis, ut uidetur, bona nonnunquam importat parentum religio, in alacritatem ipsis in exemplum aliis. Cur enim sub lege fusa Deo prece, posteri sibi propter Abraham postulant subueniri, nisi quia sentiunt Deum, dum respicit bona patris, bona conferre filiis? Ordine quoque uerso, patrum natis aut bonorum mala dispensantur in probationem, unde filiis Iob mala inferuntur,  ipsi quoque in frugem; aut malorum bona in detractionem; quippe patres natorum et mali bonis efferuntur, et boni malis exercentur: nam dum ingruunt aduersa uir fortis contra onus insurgit, roboraturque rerum in contemptu mortalium. Intemperans autem dum affluunt optata, falsa iucunditate captus, a contuitu ueri boni cupidine mala quasi inextricabili unco retorquetur.

Bona aut mala filiorum quid pariant sum partim exsecutus, quippe sciens iisdem ex causis alios et alios prouenire effectus: illos tamen maxime prosequendos, quos usus obiicit, aut ratio exposcit. Sed dum bona parentum seu mala ad natos reflectimus; obiacere capitulum illud uidetur: Anima que peccauerit ipsa morietur . Item illud  quo redditurus enuntiatur Deus unicuique iuxta merita sua. Si ergo statum futuri seculi attendimus, et malorum unusquisque onus suum portabit, et bonorum nemo meriti recompensatione carebit. uerte oculos ad presentariam conuersationem nostram, bona malaque aliorum aliis aut prodesse aut nocere uidebis: nec ex tali permistione quoquo uertas oculos acceptionem personarum cogites apud Deum ; Deus enim personam non accipit, sed ad commodum reipublice, quam proponendo suscepit, modo aspera, modo lenia disponit. Nam cum filios propter parentes malos quidem, hunc flagellat, bonos autem, illum honorat; si sola parentum merita distinguit, ut istum amplexetur,  illum aspernetur, acceptio fortasse est personarum; sin autem dum dura diuidit et mollia, non adeo patribus intendit, quam fructum querit, quis locus calumnie restat? presertim cum proprie acceptio personarum non sit, nisi quando pompam seculi intuitus, quem leuat admiraris quem nescit dedignaris.

Quod autem uarietas paterni meriti, uarietatem statuum non pariat in filiis, patet, dum ex identitate paterni meriti, alternationem suscipiunt filii; dum ex diuersitate paterni meriti, similitudinem suscipiunt filii, nunc miserie aut uirtutis nunc uitii aut iucunditatis: quippe ex patre, tam bono quam malo, indifferenter prodeunt filii boni atque mali, felices et miseri.

 Non est tamen abnuendum quin propter patres filiis aut bonos bene, aut malos male plerumque cedat; acceptionem personarum, altrinsecus Deo semouente, quoniam summe religionis dispensator, dum singula merito modo disponit, haud unquam morbo nobilitatis fauorem suum accommodat. Nobilitas quippe mundialis dum desipit, elationi attinentia uenerari, humilitati obnoxia abominari, ordine subuerso consueuit.



CAPUT uI. Cur uetus lex tantum Hebreorum, et noua sit omnium.

 Sed digressi longius, redeamus, sciscitantes  cur legem et circumcisionem uni tantum familie, 101 uidelicet Hebreis, proponi oportuit. Nam si absque lege non esset salus, latio legis proposita fuisset uniuersis. Sed suffecit quibusdam institui, ut in paucis instruerentur uniuersi quante fuerit infirmitatis: Lex enim neminem ducit ad perfectum : quanti oneris, quod neque nos, neque patres nostri portare potuimus; atque ideo ad illum alacres confugerent, cuius iugum suaue est et onus leue ; cuius intentio est, legis initia consummare. Lex ergo legem, noua ueterem secuta est, tanto perfectior quanto a perfectiore lata est; sine qua quia salus non est, omnibus mandatur.

Nam sicut ueteri Testamento stante et extra salus erat, ita Nouo dato nonnisi intra. Unde lex prima  omnibus indici non debuit, ut in ea omnium salutem minime queramus, que mundo non toti, sed parti deputatur. Sed secunda, dum mundo toti imponitur, mundo toti salutifera insinuatur. Et ante, et Mosaice legis tempore, salus est ex gentibus. Unde? utique non ex lege salus est et Iudeis, sed quoniam iuxta Apostolum: Impossibile est sanguine taurorum et hircorum auferri peccata : quamuis ritus sacrificiorum inter legalia primatum obtinuerit, neque Iudeis salus est ex lege. Unde ergo? utrisque ex fide; nam teste Apostolo: Sine fide impossibile est placere Deo . Sed una est fides sicut, et baptisma, procul dubio nostra que per dilectionem operatur. Hec est lex noua: Mandatum  nouum do uobis, ut diligatis inuicem sicut dilexi uos . Charitas quippe non est extra fidem. Nam si caritatem habet, iustus est. Iustus autem ex fide est. Unde illud: Iustus ex fide uiuit . Lex ergo nostra perfecta est, ex qua omni tempore salus est, utique perfecta: nam quod uetus lex inchoauit, noua perfecit.



CAPUT uII. Quomodo Dominus attrahebat populum.

 Ibi quoniam parui magnificum omne recusarent, infirma infirmis promissa sunt; ita tamen ut ex beneficio auctoris, aliquas uel factu faciles uite susciperent emendationes, nonnullis uitiis, quorum prohibitionem facere nondum poterant, remanentibus. Unde amicos diligere mandatum est;  inimicum odisse prohibitum non est; poterant fenerari alienis, non licebat proximis . Lesis talionem exigere permittitur, excedere paritatem non conceditur. Coniugem quibusdam de causis dimitti fas erat, imo et plures simul habere nefas non erat. Dissidium permittitur, ne homicidium incurratur; coniux coniugem dimittebat, quod utique malum, at permissum erat, ne tenere coactus iugularet inuisam, quod procul dubio longe deterius foret. Ac per hoc non licebat, unus multas ducebat, ut multiplicata generatio populum multiplicaret, quem gentium circumfusa multitudo ex omni parte contundebat. Unam mulierem multis nubere nefas est, quoniam sola de multis concipere non ualebat.  Sic Dominus factu facilia, attamen bona mandans, mala quoque at nondum resecanda dissimulans: populum adhuc tenerum cultui suo attrahebat, nunc terrore, nunc promissione eorum, que inter molles aut commoda putantur aut incommoda.



CAPUT uIII. An merito damnari, an ex misericordia debuit saluari.

 Populum ergo qui damnis territus, lucris captus seruiebat, pauca paruaque bona agens, multa magna malaque committens, utrumne ex merito damnari, an ex misericordia saluari oportuit? Sed cum iudex sit iustus, unde sceleratis salus? quoniam autem hec scelera lex non prohibet, faciuntque nichilominus quod ipsa iubet, si iudex  est iustus, quomodo obedienti negetur salus? Nam si predicta uitia habentibus erant periculosa, nonne male decepit, qui quasi nichil nocitura aut subticendo aut scribendo concessit? Si ad reatum est solo aut timore, 102 aut cupiditate temporalis, aut commodi, aut incommodi Deum colere, cur uoluit ab impietate damnis absterrere, ad pietatem lucris incitare?

Et quidem religio perfectionis, que utique Christianorum est, huiusmodi sordes non recipiens, apud quos et Ignorans ignorabitur , alio timore, eius scilicet, Qui potest corpus et animam mittere in gehennam , inchoatur; alio desiderio, ut scilicet uideatur Deus Deorum in Sion  , consummatur. Firmis et infirmis alia et alia proponenda sunt, nec enim eadem prosunt; firmis solidatur salus, aliis autem languor aut lenitur aut curatur.

Num ergo qui sub lege erant spiritualiter egroti mandata acceperunt non ad restitutionem salutis, uerum ad lenimentum damnationis, ut Non sit heres filius ancille cum filio libere : uidelicet populus Synagoge cum populo Ecclesie: ut sit iudex et iustus dum perdat sceleratos; et pius dum penam temperet cum temperamento delinquentibus? Sed iam totus ille populus cum perditis est deputandus, nisi si qui, inter multos paucissimi, Christiana perfectione eminebant. uerum aduersari uidetur, quod peculiaris ille populus Dei legem sibi  latam, necdum terminandam, secundum instituta sua obseruans iure perierit, cum uentilata et fauentibus scriptis fulta sententia contineat, legem tempore suo obtemperanti ualuisse ad salutem. Unde Apostolus: Circumcisio quidem prodest, si legem obserues . Nam si circumcisi lege seruata periissent, malum fortasse minuisset, non tamen profuisset. Dominus quoque ad apostolos et in apostolis ad nos ait: Nisi abundauerit iustitia uestra plusquam Scribarum et Phariseorum, non intrabitis in regnum celorum . Ergo Christianorum maior esse debet iustitia quam Iudeorum: quod si maior Christianorum, aliquam necesse est esse et Iudeorum; unde quoniam salutis iustitia  causa est, si seruantes legem adepti sunt iustitiam, adepturi procul dubio sunt et salutem; alioquin et patriarchas, quorum salus dubia non est, infernus miseros teneret, qui in ipso religionis fastigio, non unam sed plures coniuges, non succedenter, sed simul sine penitentia habuisse uidentur contra statutum Creatoris: Erunt duo in carne una , contra legem Christiane perfectionis. Utique nichil tale uiri, uel parue sanctitatis admisissent, si inibi periculum anime estimarent: saluti autem intentos damnabilia latuisse, imo et legem fefellisse, dum facinora aut pretermittit aut permittit, nefas est  . Que ergo apud nos tanquam flagitia grauissima animaduersione feriuntur, ut sit Christiana undique uersum defecata religio, apud  antiquos diuina maluit dissimulare censura, dispensans utrique tempori, pro modo quem dabat ut competebat gratie, nondum quoque uite.



CAPUT IX. Gratia Iudeo minor erat quam Christiano.

Decebat namque ut minor gratia minores informauerit, aduentu Christi maior informatura maiores. Qui tamen, ut suas declararet uires, antequam ueniret, aliquot premisit dignitate meriti insignes, et ob hoc baptizatis bonis preferendos quamplurimis. Igitur Dominus noster misericors erat, dum antiquis onus portabile imponebat. Iustum nichilominus se exhibuit, dum que non prohibuerat uitia, nec puniuit  . Unde sceleribus non paucis fedatos, nec uita comite emendatos, imo nec fedos  nec emendandos  legem nichilominus pro posse, quoniam nemo plene, implentes, sinus Abrahe ex misericordia Dei excepit, imo et celum iam habet. Namque onus quod, ut Petrus de gente sua docuit, Neque nos, neque patres nostri portare potuimus omnes , docente Moyse: Maledictos omnes qui non fecerint omnia que scripta sunt in libro legis : quod quia nemo potuit, sub maledicto conclusit; hac causa, ut tempore gratie deserentes letissime grauissimam legem operum, confugerent ad onus leue Christiane legis; in qua uoluntas sancta, et sine opere beata eternitate donatur, ut per Moysem inchoati, 103 per Christum  mererentur consummari.

Sedisti ad mensam diuitis, scito quia similia oportet te preparare   . Diues Christus, cuius est terra et plenitudo eius; mensa diuitis, refectio corporis et sanguinis; sedere, a uitiis cessare, rectis studiis quiescere: hec est feriatio Christiani. Diuitis ergo ad mensam sedisti, dum conuiua dignus eucaristiam percepisti. Eucaristie autem perceptio, Dominice passionis est commemoratio. Unde Dominus eadem in mensa discipulis ait:  Hoc facite in meam commemorationem   . Ergo, dum sanguis tibi infunditur de calice, memineris pro te sanguinem Christum fudisse ex latere; dum corpus Christi quasi conterendum ore sumis, Christum pro te tribulatum reminiscere, uerum autem reminisceris, si duras Christi uias imitaris, quoniam Christus passus est pro nobis, relinquens nobis exemplum, ut sequamur uestigia eius . Quod si dum sumis Eucaristiam, Dominice passionis ita memor es, ut etiam imiteris, tunc sedens ad mensam diuitis, uere scis quia similia oportet te preparare.

Sectans ergo duram et arctam uiam que ducit ad uitam, quomodo iugum Christi tibi suaue est et onus leue, si scandala que supra numerum iuxta iter posita  sunt, intueris, que per hanc uallem lacrymarum uia ducit ad uitam arcta cernitur, quia laboriosa simul est et periculosa. Idem tamen iter quod propria asperitate uix quidem toleratur, interminabilis quo ducit iucunditatis consideratione, iugum suaue est et onus leue. Et quoniam quidem Spiritus promptus est, caro autem infirma : quod rationem mire delectat, carnem ualde grauat Charitas omnia sustinens, quantumlibet onus portabile reddit; sensualitas suauia querens, quidquid est diuersum fastidit; unde uir magni meriti conuincitur, qui quod iniustum, quantum in se est, odit, quod iustum est requirit.

Lex quoque uetus, si attendis uniuersitatem mandatorum, importabilis est. Si eorum qualitatem contemplaris,  qua multa conceduntur infirmis, tollenda perficiendis, iam tolerabilis est. Itaque Dominus noster mandati numerositate testamentum uetus onerauit, ut nouum quereretur, onus multiplicitatis qualitate preceptionis temperauit, ut uetus teneretur, dimittens quod offenditur per numerositatem, reddens, quod bene agitur per temporationem. Ille Miserationes cuius super omnia opera eius . Quis enim calumnietur, si prudens Deus, quedam factu facilia, introducens proposuit, quedam autem, licet pretiosa aut feda, sed solum docenda promotos subticuit? Que autem hac ratione non fuerant mandanda preceptori, utique nec erunt exigenda iudici, An oculus tuus nequam est,  quia ipse bonus est?  nonne cui uult miseretur .

 Fortasse [Legatur] tamen quos Deus ex illo populo saluti destinauit, eos quoque ante finem uite euangelica institutione consummauit. Hoc utique dici potest, sed non est necesse. uerum qualescunque fuerunt hic morantes, hinc recedentes, illius ad quam tendebant patrie moribus honorati sunt. Quod utique nunquam obtinuissent, nisi prius Decalogum seruassent; seruari autem non poterat, nisi tria ex  dilectione Dei, septem autem seruarentur ex dilectione proximi, legis ergo impletio, Dei et proximi dilectio: unde qui caritatem habuerunt, ii solum legem implentes sinum Abrahe meruerunt.



CAPUT X. Qui perierunt, qui boni, qui perfecti.

Erant enim in illo populo quamplurimi, dum Deum colerent, terrena attendentes, haud amantes iustitiam, solum timentes penam: ii quidam omnes, quoniam caritatem amplexi non sunt, merito perierunt. Inter quos quasi dumos, rari boni uelut rose redolebant; quibus primum querentibus regnum Dei, quem magis amabant, licebat querere et amare que sunt mundi. Nonne ergo Deo seruiebant et mammone?  potius Deo seruiebant  propter 104 ipsum, Deo seruiebant et propter mundum. Boni utique, sed nondum perfecti. In quantum Deo seruiebant propter ipsum boni erant, quia Deum diligebant; in quantum Deo seruiebant propter mundum, nondum perfecti erant, quia uanitatem amabant. Perfecti inter eos erant qui temporaliter felices esse non curabant, ut is qui dixit Deo: Da nobis auxilium de tribulatione, quia uana salus hominis .

Minus ergo perfecti Deum diligebant et mundum. uerum si plus mundum, aut equaliter amarent utrumque, Deo seruirent et mammone; nunc autem quoniam si in arctum uentum sit, ut scilicet in alterutro offendendum sit, id plane respuunt quod duxerant amenum, antequam uel in minimo offendant  Deum, Deo absque ambiguitate seruiunt, non mammone: hec est Charitas que operit multitudinem peccatorum  in minus perfectis. Aliam in aliis utriusque Testamenti. Nam quamplurima a nobis uitia exiguntur, que antiquis non imputabantur, sicut caritatem necesse est esse aliam in nobis quam in illis; illis amplectentibus Deum, et uitia quedam  , ut dixi, amplecti licebat, que iam tunc perfecti aspernari malebant. Qui diligit iniquitatem odit animam suam . Illi diligentes amicum, oderant absque periculo aduersarium, quem quoque sibi amandum, et tunc putabat uir plene bonus. Nos autem iubemur non modo amare, uerum et benefacere inimicis .  Unde patet, licet Christiani prefulgeant religione, obsequentes tamen legi bonos fuisse. Nam lex legem insinuat, quam Euangelium declarat; lex mores instruit, quos tempus illud requirit, et lex nostra consummat. Legem ergo circumcisionis seruantes, necesse est fuisse bonos, ut pote fide instructos; moribus nitidos, illos presertim, qui se Christo conformabant, quem prophetico spiritu prenoscebant.

Cur ergo lex uetus, lex appellata est seruitutis et mortis, noua autem libertatis et gratie, secundum illud: Si Filius uos liberauerit, tunc uere liberi eritis . Cum in utraque abundent serui, tandem proscribendi, rari sint liberi patris hereditate donandi. Nam sicut uerba ueteris, ita et noue legis,  frustra instrepunt auribus nisi operetur intus gratia Dei. Littera enim occidit, spiritus uiuificat . Sed Dominus per Moysen ueteri populo ueterem imposuit legem, in qua initia quidem edocuit bone uite, sed implendi auxilium non tulit. Quibus ergo? omnibus fere. Nam licet gratia reconciliationis, omnibus ex circumcisione fuerit impensa, fedus tamen initum etate rationis plerique diruperunt, quibus merito Dominus auxilium in lege non tulit, nisi si quos, ut fit, ex errore reuocauit. His omnibus lex erat seruitutis et mortis. Lex seruitutis, quia ex eius accipiebant, et minis timorem ut qualitercunque seruirent, et promissis cupiditatem ut id obnoxius agerent, sed per minas. Deus timorem dedit, ut cauerent mala commoda autem multa obedientibus promisit, ut que  sibi chara erant bona mundi accipientes, amarent largitorem, eique ex amore seruirent. Et cum boni minantem timerent, promittentem amarent, malos solum timentes, caritate spreta cupiditas commodi inuasit. Ergo pauore territi, cupiditate rapti ex sese, cupiditate ex Deo, timore ex lege, legem seruitute tolerabant, legem mortis, quoniam qui secundum legem agunt nec caritate id faciunt, pereunt rectissime, nec placere querentes Domino, nec prodesse conseruo.



CAPUT XI.

Quis timor a Deo, et cur uetus Testamentum seruitutis, Nouum sit gratie.

 Timor ex Deo dictus est prodiisse. Sed quis timor? utique non ille quem Dominus prohibet,  dicens: Nolite timere, eos qui corpus occidunt . Num ergo ille quem subdit, dicens: Illum autem timete qui corpus et animam potest mittere in gehennam . Qui procul dubio donum [Spiritus est; unde illud: Initium sapientie timor Domini . 105 Et illud: Replebit eum spiritu timoris Domini . Timetur quoque Deus, quoniam et in hoc seculo molestias potest irrogare. Num et hic timor a Deo? sed si Deus facit se timeri propter futuram afflictionem, cur non pariter propter presentem? Non enim ideo indecens est timere Deum, propter huius seculi mala, quoniam dedecus est timere hominem propter mundi damna. Sicut nec quia nefas est timere diabolum, ne in infernum  trahat, minus bonum ob hoc est timere Deum ne in gehennam mittat. Qui Satanam timet, aut malum hominem propter aduersa que premitti possunt, mortiferam querit pacem cum quo dissensio aptanda erat. Timor ergo per se fedus, pacem parat fediorem. Est tamen quidam timor nature, quod horremus ex necessitate tortorem, non quidem accusandus, sed dolendus.

Lex ergo uetus seruitutis est et mortis; nostra autem libertatis et gratie; sub lege enim circumcisionis, tametsi gratia conferatur, longe tamen maior baptizatis, quibus presto est caduca paruipendere, manentia preferre cum illis opus sit, ut quoquo saltem modo Deum colant, preter gratiam  circumcisionis terreri damno rerum, ne ad prohibita deuient, attrahi largitione temporalium, ut Domini iussa uel sic ament. Nos ergo liberi gratis seruientes; illi serui pretio conducti. Quod si nec sic amant, sub lege mortis degunt. Nos autem in nostra uiuere possumus sanctissime. In ea enim datur gratia, unde uiuatur libere. Nam quamuis timor Dei cultum preueniat, at caritas consummat. Unde Apostolus inter utriusque testamenti homines differentiam ponens, quales nos esse oporteat declarauit dicens: Non accepistis spiritum seruitutis iterum in timore, sed spiritum adoptionis filiorum . Quod uetustatis est, negat, quod noui hominis est, postea affirmat. Tunc enim spiritus timore turbauit, ut uel sic cogeret seruituti. Nunc autem caritate  donat, qua instructi tanquam filii obediant patri. Illi populo quoniam ante Christum non erant consummandi, timore dato religionem inchoauis, apud nos, quoniam Christum iam suscepimus, inchoatam consummauit: quippe tempus illud institutum erat timori, nostrum autem caritati.

Fuere tamen tunc temporis plerique boni, et inter plerosque nonnulli perfecti: qui omnes plus minusue, prout meritum erat uite, ex iure nostri temporis fidem, spem, caritatem hauserunt, ex iure circumcisionis legalia decreta tolerauerunt. Isti sub lege militabant gratie, sicut econtrario quamplures tempore gratie degentes ad tempus uetustatis potius pertinere cernuntur, dum intentione caducorum Deo  deseruiunt: faciunt quidem quod debent, quia Domino seruiunt, sed non quomodo debent, quia non propter ipsum, ac per hoc mali, licet collatione pessimorum boni, pessimi enim sunt, quia nec sic Deum colunt.



CAPUT XII. Iustos infernus sub lege recepit.

Sed cultores Dei sub lege quoque ad inferos  descenderunt: non utique torquendi, nisi si quid restabat adhuc exurendum, sed uisione Dei, unde solum consternarentur, carituri. Nihil enim aut parum de loci qualitate fuerat curandum, si et inde contigisset uidere Deum, et minori sine dubio estu Saluatoris aduentum exspectassent. Susceperunt enim ibi melius  aliquid, quam apud nos degentes; non quidem de natura loci , imo de qualitate meriti, nam quoniam bene hic promeruerunt, nichil mali ibi perpessi sunt, uacui a peccato, certi de premio. Et quoniam carne exuti carnis quoque obligationum liberi.



106 CAPUT XIII. Quando et cur legis Christus uenit finis.

Quoniam uero hec interim solatia fides Christi administrabat, tandem administratura beatitudinem, et quoniam eadem eamdem mundo erat iustificato collatura; uenit Christus cum iam de experto constaret nec naturam sibi relictam, nec preceptis  monitam in id uigere, ut a malo saltem cessaret, re dicam bona gereret. uenit ergo, ut oracula implens prophetarum, uota quoque expleret exspectantium. Hic est Propheta de quo Moyses populo suo ait: Suscitabit uobis Deus Prophetam de fratribus uestris, tanquam me; ipsum audietis . uenit itaque in carne, non quia non aliter suos saluare poterat, sed quia decentius saluabat. Sic enim sua nobis  precipue misericordia declaratur, nos quoque admiranda, imo stupenda, Auctoris pietate inspecta, auctori nostro humili imo insolubili, deuotione astringimur.

uenit autem ut legem finiret; sicut ipse in propheta ad Patrem loquens testatur: Holocaustum et pro peccato non postulasti; tunc dixi: Ecce uenio ; quasi diceret: Cum tibi placuit ut legis sacrificia cessarent, cum quibus et sacerdotium, cuius in eis erat officium, et legem que inter utrumque posita sacerdotes instruebat, sacrificia tractabat, cessare oportuit; tunc ueni in mundum, ut facerem uoluntatem tuam, unum pro multis, nouum pro ueteribus, rem pro figuris, sacrificium scilicet mei corporis inducens, dignumque tanto sacerdotium sacrificio, legemque sacerdotum, iura sacrificii perdocentem.

Cum ergo Christus uenit, lex terminanda fuit; non mox quidem tota, quoniam et ipse circumcisus est ex lege, iuxta Apostolum: Factus sub lege , sed paulatim desitura. Quoniam bona erat,  merito bonam suscepit ut authenticam defenderet: quoniam non sufficiebat merito, minus ualidam terminauit, ut perfectam subrogaret. Figuralia ergo legis quasi quibusdam gradibus recusauit; dummodo contra ius Sabbati  sabbatis operatum, modo contra rigorem legis lapidandam liberasse adulteram legimus ; ceteraque in hunc modum; donec omnino legalibus metam fixit institutis, circa finem inquiens: Non bibam amodo de hoc genimine uitis, donec illud bibam nouum in regno Patris mei . uitis est populus Isrel, secundum illud: uinea Domini Sabaoth domus Isrel est . Genimen uitis, religio illius gentis; bibere de genimine, delectari de religione; genimen innouatum, obsequium emendatum.  Sensus ergo talis est, non amplius sicut hactenus quidquam huiusmodi mihi placuit culture: placet autem nouum quod uetus illa designabat obsequium. Prima adeo ad tempus data, honeste et cum mora sepulta est. Non sicut idololatria irreuerenter et quantocius abiecta; cessant enim officia, sed non doctrina, ut que populus ille figuraliter est exsecutus, nos spiritualiter adimplere studeamus.



CAPUT XIu. Utraque lex sacramenta habet cum promissis, et precepta.

Lex quippe uetus imo et noua tria complectitur, sacramenta cum promissis, et precepta. Sacramenta futuri presaga, ut diuersa in lege sacrificia,  ut circumcisionem, ut contra exteros bella. Illo iugi conflictu nostra designatur sine intermissione lucta contra spiritualia nequitie et uitia: qui modo uictores sumus, dum uirtutibus armati fautore Deo contra oppugnantes terram repromissionis, regionem scilicet uiuorum, ueri Iudei nobis defendimus: modo autem uicti cum irato propter uitia Deo, aut tentationi succumbimus, aut quasi a gentibus in exsilium, a demonibus captiuamur in infernum. Circumcisio 107 ianue qua corrupte propagatio generationis procedit, octauo die celebrata, in octaua communis resurrectionis circumcidendam prenuntiat omnem prime natiuitatis contagionem. In sacrificiis modo passio nostri Redemptoris designatur, ut in agno, ut in holocausto; modo diuersorum  consumptio uitiorum, ut in tauro arrogantie, in hirco petulantie.

Scio tamen figuras, ut dictiones, alias et alias habere interpretationes. Sic quoque immunditia cibi prohibetur, ut delectatio peccati fugiatur. Sacramenta igitur legis futura promittebant. Sed iam cessent promissiones quoniam promissionum successit res. Mentitur qui adhuc promittit, quoniam promissum iam impleuit. Non iudaizemus cibos a cibis distinguentes, quoniam in lege Christi, teste Apostolo, Omnia munda mundis . Potius ut Christiani per abstinentiam castigare corpus nostrum et in seruitutem redigere debemus.

Circumcisio quoque carnalis recedat, quoniam  uera circumcisio interioris hominis, ex bona parte per mortem Christi iam cepta, in ipso quoque consummata, ac per hoc et in nobis certissime speratur consummanda. Quantum autem significantia displiceant post significata, in uno declarat Apostolus, dum dicit: Si circumcidamini, Christus uobis nichil proderit . In Psalmista quoque Dominus omnia par partem respuens sacrificia ait: Non accipiam de domo tua uitulos, neque de gregibus tuis hircos .

Et quidem bellare cum Iudeis si ratio postulat, possumus; iudaizare autem nulla ratione nisi cum periculo possumus. Non enim Apostolus iudaizauit, cum seditione compulsus, discipulum circumcidit. Nam nullam facto impendens reuerentiam, ita preputium  quasi digitum propter pacem amputauit. In tantum autem iudaismum uitemus, ut et sabbatismum caueamus; quoniam quam figurat quietem, a uitiis aut anime post mortem preferimus.

Legalia ergo sistuntur sacramenta, quorum loco succedunt aut alia quasi maioris meriti sacramenta, ut pro circumcisione baptisma; aut significata, ut pro animalium sacrificiis, sacrificium iustitie et laudis.

Lex habet promissa, ut dixi, bonorum que non sunt, minas quoque malorum presentium. Prophete quoque, sed ad nos maxime spectantes, plerumque celestia promittunt; ut Habitabunt recti cum uultu tuo . Et item: Torrente uoluptatis  tue potabis eos . Quippe ad Deum Propheta sermonem dirigit. Plerumque minantur gehennam; ut: Sicut oues in inferno positi sunt; mors depascet eos . Christianis autem non bona sed mala promittuntur modo cum bonis futuris, dicente Domino: Si quis uult uenire post me, abneget semetipsum et tollat crucem suam , ecce mala huius seculi: Ubi sum ego, illic et minister meus erit ; ecce bona futuri. Dura quippe irrogantur perfectis, ne capti caducis, minus eterna appetant. Incommodorum ergo minas presentium paruipendunt. Unde timore gehenne, sed magis offense quatiuntur.

Sed precepta Moysi recipimus. uerum quoniam lex neminem duxit ad perfectum, supplementa  Christi more debito uenerantes amplexamur: ipse enim, Non uenit soluere legem, sed adimplere . Christus ergo finis legis et prophetarum, in fine suo legem quoque finiuit, eo pacto ut figuralia in opere cessarent, in doctrina permaneant: Quecunque enim scripta sunt, ad nostram doctrinam scripta sunt . Promissa quoque nunc respuuntur legalia, quoniam preferuntur celestia. uerum mandata seruantur moralia, nisi quod quedam permissa teneris excipiuntur Christianis; quedam tacenda paruulis, proponuntur adultis.

Sed si lex et prophete usque ad Ioannem , quomodo stetit usque ad Domini passionem? quippe non ante, sed a Ioanne lex plane labefieri  cepit, qui contra paternam traditionem publice nouum induxit morem baptizandi in penitentiam. Paschalis quoque agni sacrificium, quod inter legalia obtinebat primatum, 108 iamiam terminandum, neque unquam sustulisse peccatum insinuans, uiso Domino Iesu, ait: Ecce Agnus Dei, ecce qui tollit peccata mundi ; quasi diceret: ueterem agnum cum reliquis hostiis fugite, quoniam qui solus sequendus est, ecce Agnus Dei. uictima uetus peccati mundum expiare nequiuit, quoniam, ecce solus qui tollit peccata mundi. Nec impetu leuitatis hoc creditum eminuit, uox enim Patris audita est: Hic est Filius meus dilectus, in quo mihi bene complacui; ipsum audite .

Ut ergo ueri perpendant Iudei, quis ille sit propheta,  quem de fratribus natum, mandat Moyses audiendum; uox paterna modo audita intonuit, dum enim ipsum audite, auditur. Idem est ac si: Hic est quem Moyses predicauit audiendum, audiretur. Unde uterque ipsum audire precepit. Lex ergo usque ad Ioannem, nichilominus tamen et usque ad Dominicam passionem. Unde et post Ioannem cum discipulis Dominus, imminente cruce, pascha uetus manducauit: in qua cena idem pascha cum adiunctis terminauit ceremoniis, substituens nouum corporis et sanguinis sui usum.



CAPUT Xu. De Filii conceptione et incarnatione.

 Ergo agni immolatio ueteris cessauit, noui  cepit: quem intacta uiro concepit de Spiritu sancto. Intacta uiro,ne ex libidine conceptus necessario nasceretur corruptus, qui a corruptione reliquos liberaturus ueniebat. Quod si Deus potens est, ut uere est, ab omni estu feditatis maris et femine commistionem nunc quoque expurgare, more quidem inusitato nobis: uerum parentibus primis ante reatum debito. Non tamen oportet in Deitate Patre Deo uenerandum, in humanitate quoque hominem patrem sortitum, eumdem duos habere patres; uerum unum patrem, alteram matrem; matrem ex natura hominis, sed absque officio patris; patrem in natura Deitatis, sed sine cooperatione matris,ut sit ipse idem homo ex matre sine patre: Deus ex Patre sine matre, filius mirabiliter matris, mirabilius  Patris. Ergo generationem eius quis enarrabit?  Pater castus gignit, mater uirgo parit, impletur Isaie uaticinium: Ecce uirgo concipiet et pariet filium . Quid est concipere, nisi semen de uiro susceptum retinere? Non sic ergo, sed aliter uirgo concepit, utique non de uiro, sed de Spiritu sancto.

 Quomodo tamen de eo? Sicut ex coitu uiri utrinque semen elicitur, sed turpiter, quia ardenter  ; ita per Spiritum sanctum ex Maria uirgine portio illa, que in hominem formanda erat, personaliter separata est; procul dubio uenerabiliter, quia absque libidine. Parum dico,quia et absque originali omni labe. Nimirum ita illum decebat, qui  hoc gerebat. Is enim homo de Spiritu sancto concipiebatur, non ut de patre, uerum ut de conceptionem procurante. Quippe Spiritus sanctus non hominem illum genuit, sed genituram eius, imo totam humanitatis seriem procurauit; non tamen solus, sed Pater et Filius. Opera quippe Trinitatis indiuisa, diuisim solent tractari propter personarum distinctionem. Unde dicitur: uerbo Domini celi firmati sunt, et Spiritu oris eius omnis uirtus eorum , quasi celi singulariter sint opera uerbi, uirtus autem eorum Spiritus sancti. Et plura in hunc modum, ut per opera que diuersorum diuersa non sunt, tamen, dum diuersis diuersa assignantur, perpendamus in personis diuersos, quos alibi docemur in substantia unitos. Unde ter dicto Sanctus,  sanctus, sanctus propter Trinitatem; semel subiungitur Dominus Deus Sabaoth, propter unitatem. Pleraque Spiritui sancto ascribuntur, maxime que nobis salubria Trinitas sancta ex amore largitur. Amor medius diuersos inter se connectit, et Spiritus Patris communiter et Filii ex utroque procedit. Merito igitur que ex amore proueniunt Spiritui sancto, quia amori comparatur, specialiter conueniunt.

109  Quocirca quoniam opera Trinitatis eadem esse necesse est, incarnationem Filii tota Trinitas operata est; incarnatus tamen nonnisi Filius  est. Et quoniam ubique est Trinitas Deus, in utero quoque uirginis erat, imo et in carne que ibidem homo fiebat. Solum tamen uerbum caro factum est . Pater et Spiritus sicut ubique, ita et in illa carne. Filius et aliter in carne quam ubique; ubique est, sed nusquam unitus. In carne est, et personaliter unitus.

uerum hoc uniri siue incarnari, seu carnem sumere, quid est nisi opus Dei? quomodo autem id fieret, nisi Deus faceret? Quod si Dei est, atque ideo totius Trinitatis, quare soli Filio datur incarnatio? Sed tota Trinitas instituit, solus Filius carnem accepit. Aliud est facere, aliud est in facto esse; est enim Deus in factura, quam non modo facit, quia iam fecit, quorum utrumque ita est singulorum,  ut si pariter trium. Est tamen Filius tali modo alicubi, ut nec Pater nec Spiritus eo modo sit ibi. Est enim in humanitate assumpta, unitate persone Filius, quo modo nec Pater est ibi, nec Spiritus.

Opus ergo et mansio totius Trinitatis humanitas; sed in humanitate solius Filii persone unitas: hec unitas est susceptio humanitatis, mysterium incarnationis, uerbum carnem factum esse: et si quo alio modo benignitas et humanitas Saluatoris nostri designatur. Quod totum nichil aliud est, quam Deum esse in homine unitate persone. Sed a Patre et a Spiritu alienandum est istud unum, ergo et illud totum: Filius ergo unitur solus.



CAPUT XuI. De naturarum unione, et conceptu Christi, et descensione.


 Quando tamen unitur? Num in ipsa conceptione, id est dum originalis portio separatur a massa, an hominis effigie completa? Quod si homini formato Deitatem cum anima contendimus unitam, utique ratio non obstabit, nisi quia super illud capitulum, quo ueneranda uirgo celesti respondit nuntio: Ecce ancilla Domini, fiat mihi secundum uerbum tuum . Plerique dicunt,  non quidem absurde, simul cum hac concessione Filium Dei aduenisse. Si ergo cum conceptu, qui uere exstitit quando Gabrieli uirgo assensit, Filius Dei accessit, seque concepto coniunxit; fortasse  miraberis unam substitisse personam, ex Filii maiestate et humanitatis semine: sed mirari desiste, recogitans post separationem corporis ad inuicem et anime, haud secus ac prius diuinitatem unitam utrique. uita ergo corpus cum anima, non autem cum Deo coniunxit; quoniam mors corpus ab anima, non autem a Deo disiunxit. Sicut enim post mortem, ita ante uitam, uiuus cum non uiuo; Deus cum corpore iungi facilius creditur. Unde plerique fideles pleraque per loca ad generale fragilitatis nostre subsidium, orationem ita inchoant:  Sancta Dei Genitrix, que digne meruisti concipere, Quem totus orbis nequiuit comprehendere, etc. Ergo Dei Genitrix illum concepit Quem totus orbis non comprehendit, attingentem a fine usque ad finem, maiestate cuius repletur omnis terra. Unde patet quoniam Dei Genitrix Deum concepit: nam quomodo Dei Genitrix esset, nisi Deum concepisset? Quid est hominem concipere, nisi seminarium humanitatis suscipere? Quid ergo est Deum concipere, nisi seminario personaliter unitum Deum suscipere? alioquin, quomodo concepit quem nichilominus et ante habuit, quoniam nusquam deesse poterat.

Concepit itaque hominem, quando quam corporis sui portionem habuerat, habere cepit separatam  ut alterius hominis materiam; concepit quoque Deum, quando quem communi aliorum modo habuerat, habere suo singulariter modo cepit in utero incarnatum. Unde in Symbolo quoque confitemur eumdem Filium Dei conceptum de Spiritu sancto quoniam a matre est conceptus de 110 Spiritu sancto. Unde et alibi de eodem cantamus: Descendit de celis; et incarnatus est de Spiritu sancto ex Maria uirgine, et homo factus est. Igitur quoniam uirgo Maria Deum concepit, quando concipiebatur nisi cum incarnabatur? quid enim aliud est Deum concipi, quam incarnari? unde fortasse pro eo quod in Symbolo dicitur: Conceptus de Spiritu sancto  , alibi habetur: Incarnatus de Spiritu sancto.  Quippe ex quo descendit, mox illum uirgo concepit.

Quid est tamen quod descendit, qui et in celis post remanebat, et antea totam terram replebat? quomodo descendit de celis, unde nunquam recessit? quomodo descendit, ubi semper mansit? Impossibile est moueri loco, quem omni necesse est adesse loco.

Sed descendit, cum celo notus per diuinitatem, nosci in terra cepit per humanitatem. Itaque per substantiam non descendit, per notitiam descendit. Hec autem notitia ex incarnatione facta est. Unde predicta descensione mox additur incarnatio. Aut potius de celo descendit, cum incarnando in terram se humiliauit, teste Domino: Exiui a Patre  . Unde et Apostolus: Exinaniuit se formam serui accipiens . Nam maiestatis erat quasi  abolitio, seruilis forme susceptio. Igitur de celo descendit in terram, cum ex maiestate se deposuit in carnem: nec tamen quod erat deseruit, sed quod non erat assumpsit, unde nichil aliud est descensio, nisi incarnatio. Ideoque descensu Filii dicto, expositionis gratia, agitur de incarnato, post subditur: Factus homo ; nimirum prius est concipiendo incarnatus, post homo factus. Quod fortasse euangelista intellexit, dum dixit: uerbum caro factum est et habitauit in nobis . uerbum caro factum  est, ex quo incarnatum est; habitauit in nobis, postquam homo factum est.

Non tamen fiebat caro, quomodo nec homo, uersibilitate nature, uerum coniunctione. Non enim diuinitas uersa est in humanitatem, ne sit confusio substantie; sed hec illi coniuncta est, ut sit unitas persone. Utraque auctoritas altera per conceptum, altera per incarnatum, eumdem Dei Filium innotescit, mortuum atque sepultum: quod nunquam uere diceretur, nisi in unam conuenirent personam Deus et mortuus siue sepultus. In hunc modum plerisque legendo locis inuenies, matrem Dei Mariam concepisse Deum et peperisse, Deum passum, ceteraque magis congrua humanitati. Quoniam quoties diuerse nature personaliter uniuntur,  consueuit et Scriptura et quotidianus usus, quod est alterius, alteri assignare. Unde quilibet homo prudens aut stolidus merito pronuntiatur, dum anime prudenti aut stolide copulatur; ea autem absente, neutrum uere diceretur. Deus ergo nec sepultus, nec mortuus, nec incarnatus, nec conceptus recte uideretur, nisi conceptui atque carni, mortuo quoque ac sepulto, modo iunctus personali intelligeretur. Sicut Filium Dei nunquam uocares filium hominis, nisi una persona Deum et hominem fuisset complexa. Deus factus est homo, et cum unum et alterum sunt, tamen unus; sic Filius Dei factus est filius hominis: et cum sint due essentie, et tamen unus, nonne etiam sunt unus Filius? Similiter sapiens Dei Filius, sapiens hominis filius,  ita quoque Magister, Redemptor, Saluator, nonne ita due sunt nature, persona tamen una, ut sint Redemptor quoque unus et Saluator, Magister quoque et sapiens unus, iuxta illud: Unus est enim Magister uester .



CAPUT XuII. Cur Deus homo, uel e conuerso, et quomodo.

 Quoniam autem connexio diuinitatis et humanitatis, longe firmior est quam anime et corporis  ad huius tanti nexus expressionem, et Deus homo et homo dicitur Deus, cum nec corpus dicatur anima, nec unquam anima corpus.

 111 Caue tamen ne hominem sic Deum dicas, ut quid corporeum incorporeum intelligas. Utraque enim natura id quod est, manet; nec unquam in alteram transit, sed alteri se coniungit, ut sit una persona substantiarum duarum, imo et trium, Dei, anime et corporis. Nec enim uerus homo esset absque anima, nec diuinitatis officium est carnem uegetare.

Si quis tamen ponat Christum non habuisse animam, anime uero uicem supplesse Deum; nunquam mortuus est Christus, quoniam nunquam a Deo nec personaliter est separatus: Christus ergo animam habuit, cuius moreretur abitu, reuiuisceret reditu.  Heretice, audi ipsum: Potestatem habeo ponendi animam meam, et iterum sumendi eam . Audi catholicam de ipso fidem: Perfectus Deus, perfectus homo, ex anima rationali et humana carne subsistens  . Christus ergo ex diuinitate et humanitate subsistit; non tanquam compositus, quoniam pars nullius rei potest esse Deus: si enim ex Deo et homine componeretur Christus, nec esset homo, nec Deus, cum nullum totum sit pars sua. Sed Christus uerissime est secundum aliud et aliud, et homo, et Deus. Quippe cum sic dicimus: Christus est homo, uoce subiecta humanitatem significamus. Cum uero sic: Christus est Deus, diuinitatem designamus. Cum autem hoc tertio modo: Christus est Deus et homo, nomine Christi utraque natura  manifestatur. Ita locutio exponitur, ut ueritas perpendatur; ita locutio uariatur, ut modo hec, modo illa, modo utraque in Christo natura intelligatur. Item cum audis, quia homo est Deus, ne intelligas quod natum est ex tempore, ante tempora exstitisse, quod continetur loco, omnem locum replere; quod denique corpus est; spiritum non crede: Spiritus enim est Deus .

Sed si Deus non potest esse sine his, nec homo sine illis, quomodo homo est Deus, aut Deus homo, cum nec homini liceat ad hec aut similia Dei iura extolli, nec Deo conueniat ad sibi inconuenientia inclinari? Igitur nec homo Deus, nec Deus homo per naturam est. Unde de Christo dicimus, quod  sit equalis Patri secundum diuinitatem, minor Patre secundum humanitatem  .

Due nature in Christo sunt, altera creans, altera creata: que duarum est equalis Patri? Nam utramque Patri equare nefas est; quoniam illa que creata est, indubitanter minor est. Quare creans natura Patri est equanda; neque enim aliud restat quod equetur. Quapropter, cum dicimus quod Christus est equalis Patri secundum diuinitatem, nichil aliud est nisi quod Flius Dei equalis est Patri. Sed quid est quod additur, secundum diuinitatem? num Filius Patri est equalis secundum diuinitatem sed Filius, secundum quod Filius, est Patri equalis; secundum diuinitatem cum Patre unum et idem est. Quid est ergo Christus est equalis Patri  secundum diuinitatem, nisi diuinitas Christi est equalis Patri?

Simili modo exponendum puto quod sequitur: Minor Patre secundum humanitatem, id est humanitas Christi minor est Patre: quod autem omnino equale est, non est id quod omnino minus est; quare diuinitas Christi non est humanitas Christi: sed diuinitas in Christo, idem est quod Deus Christus; humanitas Christi nichil aliud est quam homo Christus. Quare nec Deus homo, nec homo Deus per  naturam est, attamen per gratiam est. Hec gratia Deum et hominem effecit unam personam, propter quam Deus et homo unus est Christus. Non enim quemadmodum ex capite membrisque aliis una est natura; ita est anima et carne, aut ex Deo totoque homine una est natura, siue substantia; sed solum persona: que, sicut ibi unus est homo, ita hic unus est Christus. Unde dicimus: Sicut anima rationalis et caro unus est homo, ita Deus et homo unus est Christus.

Si ergo Deus factus homo non ita intelligitur, ut substantia in substantiam, creatrix in creatam uersa uideatur , quid est quod Deus factus est homo,  112 non dimittens quod erat, assumpsit quod non erat, nisi quod hec natura nunquam est illa; hec tamen natura, sibi aliquando astringit illam? unde dicitur: Unus autem non conuersione substantie diuinitatis in carnem, sed assumptione humanitatis in Deum. Non ergo Deus uersus in hominem est, ac per hoc nec factus homo est, quippe semper permansit Deus: quid enim est fieri nisi uerti?

Est tamen Deus certissime factus homo: Non conuersione, ut dictum est, diuinitatis in carnem, sed assumptione humanitatis in Deum. Est, inquam, Deus factus homo, non uertendo se in hominem, sed assumendo sibi hominem, ut natura nature iungeretur, non autem in alteram mutaretur; aut alteri, more uini et aque, confunderetur, ne sit  confusio substantie, non unitas persone. Itaque Deus homo non est essentialiter; est tamen personaliter. Deus essentialiter homo non est, quia cum sit spiritus, non potest esse corpus; Deus homo personaliter est, quia licet sit spiritus, nichilominus corpori hominis unitur. Unitur homini, ut anima corpori.

Quid est igitur Deus est homo, nisi unitus homini? Quid est, Homo est Deus, nisi unitus Deo? quid autem est, Homo est unitus Deo, nisi homo et Deus est unus, imo anima et caro et Deus sunt unus? Unus quidem non unum; nam anima et caro, et Deus, utique unus sunt, quia una persona sunt; nulla ratione tres sunt, quia  tres persone non sunt; nulla ratione item unum sunt, quia una natura non sunt; procul dubio tria sunt, quia tres substantie sunt. Itaque anima et caro et Deus, nec unum sunt, nec tres sunt; et unus sunt, et tria sunt  . Econtra Pater et Filius et Spiritus sanctus et unum sunt, et tres sunt; nec unus sunt, nec tria sunt. Unde liquet quod neutro genere ad substantiam, masculino utendum est ad personam. Iam dubium non est quid sentiendum sit, cum Deus factus homo auditur; quid enim est  Deus factus homo, nisi Deus factus homini unitus, id est factus cum homine unus?



CAPUT XuIII. Christo contraria secundum duas competunt naturas.

Christus enim qui ante tempora solum erat Deus, ipse in fine temporum est etiam homo: ac per hoc qui unius tantum fuit substantie, fuitque ipsa una substantia cum Patre et Spiritu sancto, is modo eiusdem est substantie, non amittens quod erat; est quoque alterius, assumens quod non fuerat. Est enim et unus et idem Christus, non autem unus, et alius: existens primo Unigenitus Patris, postremo autem et Unigenitus matris.

Quoniam ergo non est nisi unus Christus, ipseque est non nuncupatiue, sed essentialiter homo et  Deus, constat quod Christus, qui non est nisi unus, est tamen duarum substantiarum, imo et ambe substantie; altera semper exstitit, altera esse cepit. Qui erat infectus, is est factus: Creator factus est creatura: qui perpetuo immortalis degit in suo, idem mori dignatus est in nostro, perseuerans quod mori poterat, quodque mori nequibat. Is qui alterum ab eterno manebat, alterum esse ceperat. Is qui ita se habet, quique Christus est, Filius utique Dei est, ac per hoc persona Filii Dei. Quomodo enim esset Christus, et non Dei Filius? quomodo tunc Filius Dei, et non persona Filii Dei? Christus ergo persona est non Patris, non Spiritus sancti, sed solius Filii.

 Unde mirandum non uidetur, si quod de Christo recte dicitur, de persona quoque Filii Dei dicatur: ut inter alia multa etiam istud dicatur  , quod persona, que semper exstitit unius substantie, imo et adhuc unius solius existit cum Patre, eadem ipsa, ex quo corpus assumpsit nostrum, duarum inuenitur substantiarum. Nam si Christus non unus et alius, uerum unus solus, primo Deus, postmodum homo Deus: nonne similiter persona tunc et nunc non una et alia, uerum una sola? Christus namque ante tantum Deus, tantum 113 unius erat persona substantie; nunc etiam homo, etiam duarum est persona substantiarum. Si ergo tunc et nunc unus est Christus, cur non etiam una est persona? una natura, non est due, et tamen  Christus tunc unius, non duarum, imo quoque tunc una, nunc due non est nisi unus. Sic persona unius nature antea, duarum postea, nonne ipsa quoque est una?

Si autem hec aut similia, plura seu pauciora, Patrum continet usus, reuerenter accipimus. uerum bene dicta, male intelligere caueamus. Si audimus quod Christus absque initio immortalis, pro nobis fieri dignatus est mortalis, ne erremus arbitrantes diuinam naturam uersam in humanam. Cum diuinitas humanitati unita asseritur, nullam ambarum ex permistione confusionem suspicemur. uerum cum fieri aut uniri audimus, manente sua utrique natura Dei  et hominis, ut anime et carnis coniunctio in unam personam cogitetur.

Quoniam autem Christus erat ante Deus, post uero homo et Deus, non ideo nomine Christi aliquid opinemur commune, prius uni nature, post etiam assumpte; nichil enim aliud Christus tunc quam una natura, neque nunc quam et assumpta. Quid ergo? Si Christus qui tunc is est qui nunc, num natura tunc una, modo est ipsamet et altera? non est effecta altera, sed ei coniuncta.

Huius coniunctionis expressionem designari opinor, cum is qui in una erat natura, in duabus asseritur esse naturis. Idem puto si dicatur Christus substantia fuisse una, et esse due. Neque aliud sentio, sicubi persona unius ante substantie, post duarum  pronuntiatur substantiarum. Quoquo autem modo orthodoxos apud auctores uerborum se uertat usus, siue hunc, siue alium amplexamur, profanas uocum nouitates deuitantes. uarientur uerba, sana maneat sententia. Diuinitas et humanitas duo uere sunt; nequaquam ergo unum; suo sibi modo coniuncta sunt. uere ergo Unus non confusione substantie, sed unitate persone; quia sicut anima rationalis et caro unus, etc. Igitur persone unitatem, sicut in homine dicimus suam anime et carnis coniunctionem; ita et in Christo dicamus, similem quidem, firmiorem tamen diuinitatis, atque integre humanitatis suam connexionem. Hanc ergo connexionem arbitror proprie appellari personam, nomine persone, aliter hic, aliter intelligendo in sancta Trinitate. Hic enim  una, et altera tertiaque persona, una et eadem est substantia; ibi uero due uel tres substantie, una et eadem persona. Cumque nichil aliud sit esse has substantias sibi unitas, aquam esse personam; aliud utique est in sancta Trinitate esse personam, quam substantiam.

His inspectis, persona que cum Patre et Spiritu sancto una est substantia, magis proprie forsan uidetur dici esse in persona trium substantiarum, aut ipsa cum humanitate dici; et esse persona trium substantiarum, quam dici quod persona, que tantum erat Deus, nunc esset persona trium substantiarum. Quomodo enim persona, que una tantum erat substantia, nunc est persona trium substantiarum, si  nichil aliud est esse personam trium, quam esse tria sibi unita?

Quomodo ergo persona, que una tantum erat substantia, nunc est tres uel due substantie, et non potius id quod semper erat unitum humanitati? Auctorum tamen usum ueneramur, sanamque sententiam quoquo modo se habeant uerba, amplectimur, nec improprium dicimus quod sanctorum probat usus, magis tamen proprie aliud alio dici arbitramur.

Mortuo Domino nostro Iesu, ac per hoc anima et carne ab inuicem separatis, nichilominus tamen diuine substantie unitis, constat animam carnemque duas fuisse substantias, diuinam tertiam, imo primam,  atque ideo unam exstitisse personam trium substantiarum. Sed et ante mortem et post, anima et caro sibi coniuncte nichilominus due manent substantie. Sicut enim Deus et homo, ita in homine anima et caro, in unam sibi coherent personam, non substantiam. 114 Igitur ex quo diuinitas integram assumpsit humanitatem, quia nulla est secuta distinctio, in tribus substantiis unitas persone perseuerat. Consueuit tamen Augustinus  duarum potius dicere personam substantiarum, naturam attendens diuinam et humanam. In humana, caro solet intelligi et anima. Nomine autem Christi indifferenter utitur Scriptura, ut designet diuinam et humanam naturam, siue singulas, siue personam ex ambabus subsistentem. Illa tamen proprie natura significatur,  que uncta est oleo letitie pre consortibus suis. Christus namque unctus interpretatur: Christus ergo primo creatrix existens substantia, post et ipsa, et Creature due, tandem mortuus est pro nobis. Nam si Christus Deus et homo; homo autem omnis anima et caro; profecto Christus Deus est; et quia homo etiam anima atque caro. Non est mors diuinitatis quanquam mortuus dicatur Deus. Isaac enim immolatus non est ; est autem mors humane nature; nam aries immolatus est. Non tamen integre, nam anima immortalis est. Igitur trium in persona substantiarum, caro solum est mortua; anima uero compassa; diuinitas autem intacta.

Quid ergo sibi uolunt supradicta uerba hec: Christus primo creatrix existens substantia, post et ipsa,  et creature due, tandem mortuus est pro nobis, nisi quod caro Christi est mortua, que erat anime et diuinitati unita cum ante diuinitas ab hac connexione esset aliena? Sic locutionum genera pro posse discutiamus, ut quid cui conueniat, et quare scilicet dictum sit, sic uel sic inueniamus.



CAPUT XIX. Quare dicatur passus; et quod semotis partibus una mansit persona Christus.

 Sed quia Deus unitur homini passo atque sepulto, merito dicitur Deus passus atque sepultus: num quia uniebatur semini quod in hominem erat formandum, merito semen etiam poterat dici? In sensu nullum uideo periculum. Sed uitiosum est in  fide, etiam locutiones, quas catholicus non tenet usus, usurpare. Unitur Deus carni, ut dicitur caro; unde: uerbum caro factum est , id est homo unitur Deus anime, nec dicitur anima: sic fortasse semini uniebatur, nec semen dicebatur.

Sed quoniam carni unitur Deus prius inanimate, post animate: item exanimate, postremo ad immortalitatem ressuscitate: num quatuor modis uariata carne, quatuor quoque sunt persone? Absit! Nam una manet persona, carne quantum libet uariata. Sic quoque anima et caro unus est homo in pueritia, in iuuentute, in decrepita demum etate. Sed mors  Christi a corpore semouit animam. In sepulcro corpus quieuit; ad inferos anima descendit. Unde confitemur Christum et sepultum et ad inferos descendisse. Interim tamen diuinitas et anima una subsistit etiam tunc persona. Quomodo monstrat ratio Deum cum corpore unam adhuc personam permansisse.

uerum quoniam tunc corporis diuisio erat et anime, nonne diuise erant persone? Hoc quoque absit! Corpus namque et anima, una interim non erant persona. Sed Deus cum anima, licet non cum sola, una persona: Deus item cum corpore licet non cum solo, una persona; nec una et altera, sed una sola. Quippe carne et anima coniunctis, non pro tali coniunctione, Deus manens in illis, una est persona cum illis; alioquin una persona foret ex Deo et quouis  homine: sed quoniam Deus nature unitur utrique, est persona cum utraque. Ergo quoniam duarum inter se coniunctio naturarum, non reddit unam cum Deitate personam; nec duarum disiunctio sit causa personarum. Sic distracto corpore, manente adhuc anima cum partibus distractis, eadem manet persona ex anima, partibus diuisis, que et quando exstiterit, ex eadem et constrictis. Simili modo si unus quilibet spiritus multis integris 115 uniretur corporibus, aut si unum econtra, corpus multis uniretur spiritibus, quoquo modo uersam substantiarum unitionem unitas persone uidetur secutura.

Dixi unam esse personam ex anima et sibi unito corpore, partibus tam coherentibus quam  semotis. Sed non sicut eadem manet persona, idem  quoque nomen maneret persone: ut enim de homine agamus, persona que dissolutis membris homo non dicitur, eorumdem connexione homo uocabatur, uocabulo substantie, que moritur, proprio ad ipsam communiter et alteram, que non moritur, translato. Econtra que ex Deo et carne est persona, modo Christus dicitur: uerum ante animam infusam non sic dicebatur; tunc tamen una erat persona ex Deo et carne  , sed sine anima; eadem persona post ex Deo et carne iuncta anime; eadem ipsa persona tandem ex Deo et carne disiuncta anime. Una ergo et eadem persona subsistit ex substantiis, modo duabus, modo tribus, trium duabus modo sibi iunctis, modo disiunctis,  tertie autem semper coniunctis: sic aceruus quispiam cum modo crescat numero, modo decrescat; nunc autem alio, nunc uero alio situ consistat, nichilominus tamen unus atque idem permanet aceruus; sic unus et idem homo atque persona dum corpus crescit et decrescit.



CAPUT XX. De incarnatione, unione et persona Christi humanata.

 Dixi Deum carni unitum ante animam, nec solum dixi, uerum et ratiunculas adduxi; auctoritate quoque id arguere conatus sum. Sed  ratio mole carnis grauata plerumque fallitur; auctoritas in se recta non recte intelligitur. Ideoque nisi quod ex fide, certa auctoritate habetur, et precipue in eis que ad fidem pertinent, timide ac magis per estimationem loquendum puto; ne quod esse poterat per ignorantiam ueniale, peruicacia reddat irremissibile. Incarnationem ergo uerbi obnixe affirmamus; tempus autem incarnationis, aut, ut ratiocinando obiecimus, simul cum conceptione exstitit; aut si hoc minime oportuit  tunc profecto uerbum caro factum est, cum caro ipsa homo facta est. Sed quoniam quando humanitati Deitas uniretur, inquisitum est; nunc quid ipsum uniri sit pro facultate inquirendum est. Nam quod personalis, qua de agimus,  unitio, non est partium conuentus, liquet quoniam ex Deo et homine, quemadmodum ex homine et anima, una persona est, unum totum non est. Ubi autem compositio deest, uerum quilibet diuersarum coitus substantiarum adest, non statim persona redditur, quoniam eques equo, manus manui se aptat, neuter tamen neutri unitur.

Est et alia diuersorum consociatio, quam determinare difficile est. Quis enim anime et hominis, hominis demum totius atque diuinitatis nexum explicet? Nam et uerbi generationem enarrare, impossibile est, et uerbi incarnationem expedire difficillimum est. Habet tamen, quisquis est nexum, personalem puto unitionem: hoc firmo, animalia  queque uiuunt, eodem rupto, eadem pereunt.

Sed cum fide catholica Trinitatem docemur, quomodo quaternitas personarum inducitur? Tres persone sunt Pater, et Filius, et Spiritus sanctus; quomodo quarta est ex connexione Filii Dei, atque filii hominis et anima? Sed hanc cum illis numerandam non puto; quippe longe differenter hic atque ibi dicitur persona. Ibi namque tres persone sunt et una substantia, hic tres substantie sunt et una persona; hic tres substantie una persona sunt, ibi tres persone una substantia sunt. ueneramur in una substantia Trinitatem personarum, admiramur in una persona Trinitatem, si ita dici debet, substantiarum. Personam hanc coniunxit gratia, ille ceterne sibi sunt ex natura;  hanc ergo nec computes cum illis, nec reputes  quasi unam ex illis; quippe una huius persone natura una est in Trinitate persona; tres autem simul naturas Trinitati aut inserere, aut extra acceptas equando annumerare, nefas est; quoniam nec homo siue anima in Trinitate est, nec unigenitus extra Trinitatem est; demum annumerare Trinitati quod ea inferius est, minime decet.

Quod si quando una persona ex diuinitate exstitit,  et in animato semine, procul dubio alia nequaquam fuit, quam ea qua post tres simul comprehendebat substantias, sicut neque aceruus alius est dum paucioribus constat, quam amplioribus. Quod si una et eadem persona modo 116 duarum, modo autem trium constat naturarum, cur non et eadem in una nonnunquam persona, unam quoque habuerit naturam, ut sit eadem persona modo unius, modo duarum, modo autem trium substantiarum? Quod si anima sicut est post hominem, ita quoque et ante incorporationem esse concedatur, cur non unius substantie et ante et post una esse persona credatur; eadem autem duarum, dum in corpore anima continetur? Persona ergo una et eadem modo, ut dixi, unius est substantie,  modo autem trium, modo uero duarum.

Et quanquam nichil aliud sit persona talis, quam nunc solum una substantia, alio autem tempore id sit quod due nature, alio item tres, nulla tamen ratio est, tres esse duas, duas autem alteram; sicut aceruus minor prius, postea maior factus unus et idem dicitur, numerus tamen minoris alius est quam maioris. Sed persona illa que una est, et nunc in Trinitate, queque prius unius tantum erat substantie, quomodo iam est trium, cum etiam ipsa Trinitas unius sit tantum, quia cum Patre et Spiritu est unius, cum homine est trium: potius non ipsa, sed ea que ex ipsa et homine est, duarum uel potius trium substantiarum persona est: nam quomodo persona una et eadem, uno et eodem  tempore unius erit substantie tantum, et etiam plurium? Audisti; quid iterum uis audire? cum Patre et Spiritu, unius; cum homine plurium, quid calumniaris?

Sed quia persona que unius apud se solum est substantie, est etiam cum homine persona que est trium substantiarum; non erro dum dico: persona unius apud se, plurium est cum homine; ea enim atque homo plures substantie; cum personam unius non aliter nisi cum homine fatearis esse plura, aut personam plurium; non recte asseris quod hec unius est, illa plurium uel quod persona una et eadem est unius et plurium, que prius unius, semper id manet ut decet. Cum homini se  iungit, est non ea, sed ex ea, et homine, persona plurium: neque enim quod  ex diuersis est, diuersorum unum est. Aceruus quidem, qui modo est ex decem prioribus, et aliis post adiectis, utique ante erat aceruus ex decem, et ipsa decem, sed modo neutrum est; persona autem trium secundum te, et illam intra se habet que est unius, et ea est: quod uide quomodo se habet.

Mihi ita uidetur proprie loquendum, persona  una et eadem subsistit ex ea, que est una in Trinitate persona et humanitate assumpta integre: ergo subsistit ex persona una et substantiis duabus: et quia ista persona non est incarnata, nisi cum sua substantia, qua reliquis duabus personaliter est unita, est quoque illa persona trium substantiarum.



CAPUT XXI. Preter peccatum et ignorantiam ceteros Christus habuit defectus.

 Dominus noster ut ueram humanitatem aptamque Redemptioni assumeret, debitos humanitati absque peccato defectus non recusauit. Inter quos ignorantiam nondum natis propriam Christus ita innatus, ut et puer natus suscepisse uidetur,  quatenus ignorantia paulatim tempore consueto imminuta, suis sapientia gradibus successerit, nisi quod homini Deo unito omnia celerius pleniusque aduentasse credibile est. Unde et duodenis cum doctoribus legitur disputasse; Luca enim teste: Proficiebat sapientia, etate, et gratia apud Deum et apud homines . Qui autem sapientia proficiebat, magis magisque in ea abundabat. Ubi autem sapientia crescit, ignorantia necessario diminuenda precessit: nimirum teneritatem infantie comitari decebat ignorantiam, ac cum incremento etatis, increscere sapientiam.

Nisi magis credendum est puerum Deo plenum, iam tunc quoque plenum gratie et ueritatis , tanquam repletum spiritu sapientie et intellectus,  spiritu consilii et fortitudinis, spiritu scientie et pietatis, spiritu quoque timoris Domini : ut quem Deus in unam sibi personam assumpsit, illico omni plenitudine gratie repleuerit, indignum ducens tante dignitatis hominem, qui et dicatur Deus, et sit, quouis decolorari defectu; preter quos aut ratio Redemptionis postulat, aut necessitas humanitatis importat. Sed ignorantia infantilis, si nichil nocitura Redemptioni concedatur, quomodo ualitura monstrabitur, quam humana exigere natura non uidetur? quippe intelligens et prudens in Adam creata. Sed dices, fore paruulis naturale nichil omnino scire. uerum ex culpa nata uidetur inscitia: nam licet corpus aggrauat animam,  aggrauando 117 autem reddit tam sordidam quam insciam; aggrauationem huiusmodi uitium preuaricationis, non natura parit; alioquin corpus bene creatum unde insensatum redderet spiritum? Imaginem Dei, animam, totius iniquitatis sinceram, unde quasi irrationalem, omnium rerum insciam fieri contingeret, cum quedam irrationalia suo sensu nascuntur, in quo crescentia paulatim promouentur? Unde homines, nisi peccassent, credibile est nascendo aut secum ex utero apportare, aut si oppressio uteri id non sineret, uel nascentes recipere usum rationis, accessu etatis promouendos; non fortasse quod ex breuitate corporis tardiores existerent, uerum quod attendentes singula discerent.  Non tamen contentiose negandum, uerum neque impudenter asserendum puto, illa quoque corpora talis nascitura complexionis, ut minus apta rationi tardiorem, aptiora processu reciperent acriorem. Illud tamen ut non eque aliud crediderim, qualiscunque complexio foret, paruulos etate haud officiente, et posse et scire competenter se tractare. Nam si animalium fetibus hec in promptu sunt, quanto magis hominum, tunc presertim quando nulla foret culpa unde prodiret stoliditas aut pena? alioquin natos educare, parentibus fedum esset et anxium: quod utique in penam transgressoribus contigit, non natura fecit. Hac quoque causa in dolore pariunt, quos, nisi offendissent, in iucunditate aluissent, in quiete peperissent, utique paruulos:  nam quantitatem grandeui, angustia quomodo caperet uteri?

Ergo nec creationis humane, nec ipsius infantie ratio requirere uidetur, ut puer iehsu, quippe peccati exsors, pueriliter inscius exstitisset. Nam quod salus hominum non in sapientia, uerum multa eguerit sapientia, cui dubium est? Unde patet humanitatem uerbi, ex utroque statu, tam illo qui ante preuaricationem effulsit, quam nostro qui post reatum defloruit, neutrum contrahendo totum, contraxisse partem. Nostram enim famem atque fatigationem, aliis quoque quibusdam nostris cum defectibus, nostram suscepit passibilitatem, ut multis afflictionibus tortus, multis nos exoneraret peccatis; atque ita qui pro fratribus passurus accedebat, conformem  se fratribus, ut cognatio claresceret, exhibebat. Abnuebat tamen humane assumptionis expressio inquinamenta peccati, et cum peccato fomitem peccati, insipientiam. Utrumuis horum Saluatori ascripseris, saluti derogaueris: nam nec peccator peccata tollere, nec minus prudens salutem uindicare ualeret. Omnem ergo ignorantiam quemadmodum et omnem culpam, homo Christus, quippe Deus, recusabat. Unde pro nobis tanquam mediator trinam maiestatem interpellans, iuxta Apostolum: Exauditus est propter suam reuerentiam . Penam ergo ex nobis accepit, pene autem causam peccatum, peccati quoque effectum ignorantiam, tanquam degeneraturam habentem, recusabat. uerum ex prima  creatione puritatem sortitus est, et perspicacitatem in utraque; creatis omnibus tam preclarior quam melior, non solum quando adultus, uerum et antequam natus. Unde in psalmo ad Deum directo sermone ait: De uentre matris mee Deus meus es tu . Et item: Spes mea ab uberibus matris mee . Mire et inusitate sapiens et pius exstitit, qui de uentre matris Deum suum recognouit; ab uberibus spem suam Deo infixit: Tanto angelis melior effectus, quanto pre illis differentius nomen hereditauit .

Quoniam ergo Deus, Deique Filius est et dicitur, quanto angelis est melior, tanto constat et maior. Unde homini assumpto Deus iuxta Prophetam: Omnia  subiecit sub pedibus, ut nichil esset non subiectum, preter eum qui sibi subiecit omnia, cui soli subiectus, omniaque sibi subiecta habens, tempore tamen infirmitatis sue minutus est paulo minus ab angelis . uere paulo minus, quoniam sola passibilitate minoratus; alias, per omnia et celis celsior factus. Sed nec sic diu minor: quippe resurgendo gloria et honore coronatur.

118 Quod si quemadmodum ex priore statu natus est sincerus et prudens, ex nostro quoque nostro more factus est mortalis, nonne si interemptor defuisset, mortalium lege moriendo decessisset? huius quippe conditio uite est, si que uis obiecta non sit, ipsamet ex se senescente deficiat; huiusmodi autem uitam ratione duce, Augustino teste  ,  fuisse Christi hominis autumamus.



CAPUT XXII. Unde sit Christo quod clauso exiuit utero, et similia.

Quod si uitam ex nostro statu terminandam, ex priore luculentam sumpsit, unde accepit quod clauso matris utero exiuit? quippe sicut apud nos uia ex concubitu aperitur nascituro, ita constat debuisse fieri in paradiso. Liquet itaque quod neuter status nasci ex uirgine exigebat. Num iehsu adhuc mortalis id mutuabatur ex statu immortalitatis, unde et transfiguratus in alia specie apostolis ante passionem se contemplandum exhibuit? Nam, sicut resurrectio omni decore clarescere cognoscitur, ita nullo teneri obstaculo haud absurde estimatur. Unde Dominus  post Resurrectionem ad discipulos legitur introisse . Unde non irrationabiliter dici potest, tam duos terrenos status, quam tertium celestem, in Domino nostro adhuc passibili operatos. Nonne celeste erat quod et ante passionem Deum facie ad faciem uidebat, quod firmis uestigiis super aquas incedebat? In celo enim humane anime hec est perspicacitas, ut Deum liquido agnoscat; humani corporis hec erit leuitas, ut super aquas, imo et per era, quasi in solido gradum habere queat. Unde sancti baiulatu nubium, predicantur ascensuri. Res mira, natiua puritate conspicuus, quiete puritati debita exstitit alienus! Res noua, nostre possibilitatis homo, nostro caruit peccato! Res miranda, homo nobiscum in terra mortalis obtinuit per potentiam  ea que sanctis promittuntur in celo habenda per naturam! nam licet ex auctoris largitate sperentur prouentura, quoniam ita contingunt ut sine fine adsint, merito deputantur nature. Quanta potentia molem nostri corporis ex uirgine nasci, super aquas ambulare, in tali corpore Deum uidere, immortalitatis speciem uel ad horam obtinere!



CAPUT XXIII. Infans Christus fuit sapientia plenus.

 Duas sententias sibi obiacentes de infantia Saluatoris predictas uiri illustres singuli singulas sibi defendunt. Alii ignorantiam, alii plenam sapientiam  Domini nostri infantis Iesu asseuerantes. Sed auctoritate firma, ratione nonnulla illorum sententiam pretulimus, qui et in utero omnia Christo cognita contendunt. Cui quod Lucas de Christo ait: Proficiebat sapientia, etate et gratia apud Deum et homines ; nichil aduersabitur, si interius intelligitur: quippe etate proficiebat, dum non solum apud homines, uerum et apud Deum, qui non fallitur, annuis incrementis succrescebat: sapientia autem et gratia, que simul et semel homini, ab ipsa unitione Dei aduenerant omnino nullum in se augmentum recipientes, apud homines proficiebant, quibus magis atque magis apparebant. Mox enim ex quo Deus homo, homo in tantum prouehitur, ut nec plus scire nec melior esse queat: quod auctoritas  Lucam explanans intelligenti insinuat: resurgens quippe Christus, nec sanctitatem, nec scientiam auxit, nec felicitatem acciuit; sed gratiam, quam dono Trinitatis integram assumpsit, ad Dei laudem et hominum utilitatem paulatim declarauit; proficiens sapientia et gratia, apud Deum et homines, dum per utramque, huius et gloriam, illorum commodum comparauit. Sic quippe hoc capitulum explanandum puto, ut non sibi Lucas aduersetur, qui de Christo sic predixerat: Puer autem crescebat, et confortabatur plenus sapientia, et gratia Dei erat in eo . 119 Unde patet naturam que in Christo tanquam puer crescebat, plenam exstitisse sapientia, illam in qua gratia Dei erat, quam constat esse humanitatem. Humanitas ergo Christi in pueritia  plena erat sapientia. Sed cui plenitudo inerat sapientie, profecto nichil sapientie deerat. Num imminutam gratiam acceperat, ut plene peritus, semiplene fieret bonus? absit! Nam super hunc locum euangeliste traditum nobis ab auctoritate, recordamur utramque Christo mox plenarie infusam. Puer ergo iehsu ex quo cepit, mox dono Dei in tantam scientiam, in tantam morum eminentiam exoleuit, ut in neutro postmodum quidquam accreuerit.



CAPUT. XXIu. Christus meritis non est auctus, uel melior effectus.

 Quid est quod dico? nonne hominum more, homo iehsu dum operibus caritatis insistebat, magis magisque meritum augebat, meritoque aucto se meliorem  reddebat? Homo purus incrementis paucis paruisque melior iudicatur; homo Christus tot tantisque ad laudem Dei, hominumque utilitati exhibitis, in nullo quam prius melior redditur: tanta pro Deo tulit, nec Deo gratior exstitit: si enim gratior, profecto et melior; quomodo Christum, propter ea que in homine gessit, Deus, iuxta Apostolum exaltauit , quandoquidem propterea gratiorem non habuit? aut si tali ex causa gratiorem habuit, quippe quoniam tali pro causa exaltauit, quomodo non est tanto melior, quanto Deo gratior? Quocirca si, quia factus est obediens Patri usque ad mortem, necesse est credere ipsum merita auxisse, meliorem  factum Deo magis placuisse; profecto non mox aduentu Dei consummationem recepit.

Sed quomodo iam puer iehsu plenus gratia, si scientiam atque caritatem, caritatisque comites reliquas uirtutes, quarum omnium in anima locus est, consideras? absque dubio plenus gratia, moxque consummatus exstitit, quoniam in illis incrementum postmodum nullum recepit. Si opera uirtutum radice prodeuntia, que in dies accumulatiora accedebant, attendis, Proficiebat sapientia, et etate et gratia apud Deum et apud homines ; quo profectu factus est obediens Patri usque ad mortem, propter quod exaltauit illum Deus. Quare Dominus noster iehsu etiam matris in utero secundum quemdam modum consummatus, secundum alterum adhuc  erat consummandus.

Sed si mox plenus scientia et caritate, quoniam scientissimus erat, nonne totam obedientie sue uiam mentis oculo precurrebat? quoniam uero summa caritate preeminebat, nonne que circa se in obsequium Dei futura nouerat, quomodo et quando contingere Patri placebat, ipse quoque et tunc, et eo modo fieri summopere affectabat? Sin autem aliter alioue tempore id maluisset, nonne aut malam aut minus bonam uoluntatem habuisset? Quod si omnia que redemptionis gratia Deus disposuerat, homo iehsu Dominus noster etiam adhuc puer, ut Patri obediret, confratribus prodesset, quando, ut dictum est, et quomodo oporteret adimplere perfectissime desiderabat, iamiam animo ad omnia paratus,  si que futura malebat Deus in presenti fieri uoluisset, quomodo cum tam perfecta uoluntate, minus bonus, minusue Deo gratus fuit, quam postmodum: quando que uoluerat compleuit, cum, ut dixi, dilatio completionis, non ex ipso, uerum ex Patre prodierit:

Sed dices: uoluntas tam digna magni meriti utique fuit, uerum meritum accumulabatur cum ad tantam uoluntatem tanta operatio accessit. Sed secundum Scripturam apud Deum perfecta uoluntas faciendi reputatur pro opere. Sed dices: uoluntas pro opere reputatur, quia sicut operis retributio dispensatur uoluntati, non utique omni, sed que per consensum ut perfecta sit confirmatur; non tamen operi equanda; nimirum minus est solum uelle, quam uoluntatem perficere.



120 CAPUT XXu. Non ut homo meretur auctor caritate.


 Sed dicas mihi, quoniam omne peccatum uoluntarium; et item quoniam affectus tuus operi tuo nomen imponit; nonne ex uoluntate formam nomenque seu boni seu mali operis sibi adsciscit? Nimirum iuxta qualitatem cordis, natura est operiris, unde Dominus: Bonus homo de bono thesauro profert bonum, malus de malo malum . Unde dum bonum malumue iudicamus opus, sepissime fallimur, quoniam ex corde aliter nuncupatur: ipsum quippe in se opus neutro nomine est dignum; unde Dominus nunquam opus ex se, uerum mentis pro informatione contemplatur. Opus quippe requirit,  sed nonnisi quod ex caritate prodit; placet ergo semper ex se caritas; opus autem nunquam nisi ex caritate, sed in sanctis caritas opera bona coaceruat, bonum uero opus caritatem accumulat, ut sit quisque tanto per bonum opus melior, quanto ex opere bono in caritate feruentior. Sanctus autem sanctorum adhuc puer tanta caritate enituit ut, sicut dictum est, in ea nichil accreuerit. Sancti in dies meliores fiunt, quoniam in caritate crescunt. uerum Sanctus sanctorum quomodo fiebat melior, quandoquidem in caritate nunquam factus est maior?

Attamen quoniam obediuit Patri, iuxta Apostolum exaltari promeruerit: quare? num ex operibus que nichil sunt nisi cum caritate? an propter caritatem  que accepta est Deo etiam per se? utique consummatam in Christo caritatem amabat, propter quam et opera recipiebat; hec enim caritas fructus suos temporibus suis edebat, quos et ante editum semper apud se reconditos in affectu continebat. Unde uidetur factus obediens Patri usque ad mortem, non solum dum est mortuus, uerum et longe ante, cum ex caritate ad moriendum exstitit paratus, ut premio dignior non fieret mortis exsecutione, quam antea moriendi uoluntate. Quid enim perfidi, si cognoscentes, nunquam Dominum glorie crucifixissent? Dominus iehsu, qui iuxta Apostolum propter passionem cruce exaltatus est, num Dominus glorie, aut minoris glorie, aut nullius fuisset, quoniam passio defuerit, non quidem nolente ipso   uerum persecutore crudelitatem abhorrente? Non puto. Nam si continuatione operum, crescebat et meritum, nonne quoniam et modo benefacere non cessat, adhuc quoque merita accumulat? quoniam iuxta Apostolum sedens ad dexteram Patris interpellat pro nobis . Num quoniam Pater usque modo operatur , utique opera ualde bona, usque modo quoque melior efficitur? num angeli et homines ex resurrectione quando consummatio omnium exspectatur, quoniam in secula seculorum laudabunt Dominum , etiam in secula seculorum augebunt meritum? Totum hoc absit! quoniam quod semper crescit nunquam  ad summum pertingit. Si ergo rationalis creatura, ad ipsum sue consummationis fastigium producta, etiam adhuc imo plus tunc benefacit, nec melior fit; si Creator ipse non cessat bene agere, nec tamen potest crescere: demum si assumpta Creatori humanitas, ipsa quoque in celo iam recepta, tanto pre aliis bene agens, quanto pre omnibus diuine uoluntati consentiens, nichil tamen incrementi acquirit; quid mirum si in terra passibilis bene est operatus, nec est inde melior factus? Charitas quippe ubicunque est, otiosa esse non potest; quandocunque est, ortus ex ipsa fructus, propter ipsam est gratus. Et quoniam ipsa eiusque fructus in perpetuum protenditur, propter ipsam eiusque  fructum sancti perpetuitate beata munerantur, semel tamen in resurrectione consummati, nichil sperent ulterius adipisci.



121 CAPUT XXuI. Quid de demonibus sit dicendum.

 Mirum ergo non uidetur, si Dominus noster, ex ipso utero consummatus, tempore suo sibi bona opera continuauit, nec tamen maioris existens meriti propter illa, iuxta Apostolum, exaltatione donatur. Quod si homines et angeli consummationem adepti bona iugiter agunt, nec tamen meliores fiunt, quid de demonibus dicemus? num demonum malitia in diem iudicii differtur consummanda, ut cum consummatione pene consummatio ueniat nequitie?  Quod si est, sicut quotidie male agunt, quotidie deteriores fiunt; ita ipsi, sicut homines praui. Sin autem in ipso casu ita demonum mala, sicut angelorum bona uoluntas consummata est; quemadmodum angeli iugiter bene agunt, nec tamen, quoniam iam consummati sunt affectu, ex bene actis meliores fiunt, nonne similiter demones de die in diem mala accumulant, nec tamen, quoniam iam nequitiam praue uoluntatis obtinent consummatam, ex mala accumulatione nequiores fiunt?

Quod si male agendo non sunt peiores, quomodo male agunt presertim modo, aut qua ratione talibus ex factis puniendi sunt? Item, qua ratione merentur impunitatem in maiori, cum puniantur homines ex minori? Dominus iehsu bene agebat, neque inde  melior fiebat. Et licet melior non erat, bene tamen agebat, talibus ex factis coronandus, propter merita felicior non melior futurus. Sic potest esse ut diabolus male agat, nequior non fiat et tamen male agat; inde tandem puniendus, propter merita miserior, non peior futurus. Sic angeli bene quidem agunt, neque fortasse meliores sunt, inde fortasse tandem futuri feliciores quam modo sunt, non tamen meliores.

Sed dices mihi: Si Dominus iehsu quoniam uoluntatem in bono habuit consummatam, licet defuisset locus tam sanctam implere uoluntatem, nichilominus tamen eamdem, quam modo habet, mercedem haberet; nonne angelus bonus et malus, si iam sunt consummati,  alter in amore boni, alter in odio boni merito eamdem mercedem reciperent, licet fructus, quos amor odiumque quotidie parit, aliqua causa contingere non permisisset?

Sed uoluntas Christi per omnia Deo placere querebat, omnia in quibus Deo placitura erat, singulatim comprehendens. uoluntas autem angeli in bono confirmata, ipsa quoque per omnia placere Deo cupit, sicut et demonum per omnia displicere; sed neutra propter futuri ignorantiam, omnia in quibus placere, aut displicere uelit per singula comprehendere ualet, quorum accessu uoluntas noua exoritur, ut sicut communi uoluntate sua, ita quoque singulari  cum suo effectu, digna procuranda uideatur.

Unde angelus, factus captando similitudinem Dei malus, peior cernitur, dum per casum, ut Deum summe oderit, exasperatur; augens malitiam, dum omnium hominum damna sine intermissione sitiens, non cessat regno Dei inuidendo male agere. Quod quoniam sic uidetur esse, merito quoque uidetur pro eis que in celo, cadensque, gessit, in hoc iam ere tortus, tandem consummata per ea que apud nos gerit nequitia, consummate pro omnibus in inferno torquendus.

Paribus quoque in bono gradibus, cuipiam fortasse uideantur sanctorum merita accreuisse angelorum, donec completo sanctorum numero hominum compleantur simul merita angelorum, ut gloriam in  qua permanere debuerunt, quoniam in consilio permanserunt, interim quidem multam, non tamen totam propter numerum casu reliquorum diminutum, obtinerent, numero consummato adepturi in premium consummatam.

Humani ergo lapsum generis utique malum, bonus Deus uertit in bonum, dum lapsorum reparationem ministerio angelorum procurans, 122 non modo homines qui restaurantur, uerum et angelos quorum officio restaurantur, dignos putat corona. Etsi aliter fieri posse non negem  , nichil tamen credibilius putem, quam quod angelus bonus atque malus, diuersis quidem uiis quasi quibusdam gradibus ad summum usque conscendant, alter iustitie et felicitatis, alter nequitie et perditionis; nimirum  consummati Dei mox in amore alter, in odio alter, non cessant crescere, hominum alter in amore iuuans, alter in odio nocens.



CAPUT XXuII. Pueritiam sicut et cetera Christus suscepit.

 Sed quomodo iehsu iuxta Euangelium etiam puer, plenus erat sapientia et gratia, cum pleno uiro plena sapientia et gratia magis apta uideatur. Num quod non erat puer specie apparebat, quod uero erat uir plena quantitate latebat; sicut resurgens quam deposuerat ueterem, ut cognosceretur, formam discipulis ostendit, nouam immortalitati obnoxiam, quam mortales ferre nequirent, celauit? Num ergo matris in aluo uirilem obtinebat quantitatem, licet  natus infantilem nostris pretenderet obtutibus, iuxta illud: Ecce faciet Dominus nouum, mulier circumdabit uirum?  Quid enim est circumdare uirum, nisi in utero habere hominem iam adultum, quod utique nouum est et inauditum? sed uirum non quantitate, uerum sexu intelligendum puto. Quare igitur nouum? Quoniam ex sola matre absque patris cooperatione genitum. Nam paruulum sepissima iteratione Scriptura dicit, imo et intelligit. Ratio quippe postulabat, ut exclusa peccata macula, pedissequaque eius ignorantia, paruitatem pueritie, quam nascituris et natura tribuit, et necessitas requirit, sibi Dominus nostram uere naturam induendus  assumeret: culpam enim atque inscitiam, quoniam Deo minime competebant, abdicauit: carnem nostram etiam paruam, reliquis cum defectibus, quoniam redemptioni profuturam putabat, assumpsit. Quod utique Scripturis magis consonat, hominumque moribus concordat, hoc nature placet, ratioque probat. Licet enim hoc facile Christo fuerit, ut sicut se discipulis in Cena sacramentaliter percipiendum, totum et integrum, licet moriturum, singulis exhibuit; ita triginta annorum magnitudo uentris in arcto comprehenderetur, tanto utique mirabilius, quanto rationi humane incomprehensibilius. Attamen fieri non oportuit, neque dici, ne hereticorum uersuta peruersitas, reperto fulcimento, difficillime subrueretur, mentiens omnia que fides certissime  astruit, non secundum ueritatem rei, sed ut putabatur, et extra apparebat intelligenda. Nam si non pro uero, uerum ut putabatur, paruulus in utero, paruulus natus, paruulus creuisse atque ad robur usque uirile quibusdam gradibus peruenisse intelligitur, cur non heresis simili ratione dicat quod mira fecerit, quod mira dixerit, quod crucifixus, mortuus sit, quod sepultus resurrexerit, denique quod incarnatus sit, putatum est, et non est uerum?

Rationi ergo et auctoritati consentientes, imo catholice fidei qua Catholici sumus obuiare timentes, fatemur ac certissime asserimus Dominum nostrum pro capacitate uteri paruulum more nobis usitato creuisse, ac inusitato natum esse: eum namque  uirgo concepit, uirgo peperit; quippe quoniam absque ardore peperit; uirtute Altissimi obumbrante, in castitate concepit; eadem uirtute operante, illesa peperit. Et quem claustra uirginitatis integra susceperunt, integra quoque ediderunt.

Sed princeps per portam clausam  in perpetuum procedens de thalamo suo in eumdem thalamum, quo ingressu usus est? si substantiam hominis attendo, plane ab utero exiuit, in uterum non intrauit; si substantiam Dei considero, illam nec locum ingredi, nec loco egredi decet, quoniam non est locus unde desit Dominus: quippe Filius Dei et 123 antea exstitit in utero uirginis; sed postmodum ibidem aliter esse cepit, aliter utique non usu habitationis, uerum unitione carnis.



CAPUT XXuIII. Utrum proponens bona homo, uel in homine Deus fecit miracula.


Ipse propter homines, quando oportuit, prout oportuit, beatam uitam nobis proposuit. uerum ne solo exemplo prodesset, bone uite ex ipsa authenticam doctrinam adiecit. Et quoniam noua et inaudita inducebat, mirandam doctrinam miraculis confirmabat.

 Sed scientiam quam in homine Christo multam nouimus, num ei que in diuinitate est equare debemus? Item, miracula que Christum fecisse dubium non est, utrum fecit homo an Deus in homine, teste Euangelio: Agnus Dei qui tollit peccata  mundi . Quid est quod tollere peccata Agnus Dei dicitur, nisi quod secundum quod est Agnus peccata tollit? quid est secundum quod est Agnus, nisi secundum quod est immolatus? quare non solum Deus, sed et homo Deo iunctus peccata tollit; ipse enim sanguine suo nos redemit; ianuas celi aperuit; nonne enim natura que sanguinem pro nobis fudit, ea quoque nos redemit? que autem redemit, nonne eadem celo inducet, mediatrix Dei et hominum? quoniam quos de terra trahit, celis Deo iungendos inducere satagit: uere paschalis Agnus, a uera huius mundi Aegypto educens, ueram in terram repromissionis, que uiuentium est, reducens. Unde patet natura creata que patitur, nature creatrici, que non patitur,  unita, pretium nostre offert redemptionis, merito ualens peccata dimmittere. Unde miraculo paralytici proprium tollentis grabatum, conuicit Filium hominis, peccata posse dimittere. Quoniam super quem Spiritus sanctus in columbe specie descendit, hic est qui baptizat . Super quem Spiritus sanctus descendit, nisi super Christum secundum humanitatem; nam diuinitati id minime congruebat? Christus ergo secundum humanitatem baptizat.

Sed quid est baptizare, nisi aque sacramento peccata delere? Christus ergo secundum humanitatem peccata delet  . Nam super illum quem iam prediximus locum, ubi dicitur: Hic est qui baptizat , legendo inuenis et Dominum Iesum, simul cum sacramento baptismi quod ministris sacrameto baptismi quod ministrs commisit,  commisisse etiam potuisse baptismi baptismii efficaciam, que est abolitio peccati; quam tamen sibi retinuisse maluit. Quod si Dominus iehsu tantam potestatem ministris potuit conferre, ut non solum baptizarent, uerum etiam peccata delerent; quis audeat negare naturam in Christo, etiam humanam, habere potestatem dimittendi peccata? Quod si uitiis purgat, uirtutibus quoque illustrat, quippe ascendens in altum dedit dona hominibus . Quid est ascendens dedit, nisi quod substantia que ascendit ea dona distribuit? que autem dona? uno nomine intellige omnia: fidem, ueniam, intelligentiam, religionem.

Sed humanitas que iusta suis feliciter captiuatis  etiam in terra distribuit, sicut consequens est, in celo eterna bona retribuit; humanitas quippe, quoniam Deitas que ubique est, nusquam uenire potest, ipsa uentura est iudicare uiuos ac mortuos, quoniam Pater non iudicat quemquam, sed omne iudicium dedit Filio, quia Filius hominis est . Christus ergo, quia Filius hominis est, id est in natura hominis, iudicaturus est. Quid est autem iudicaturus nisi unicuique iuxta opera redditurus? humanitas ergo Christi, bonos in celo beatitate donabit, malos in inferno sine fine tradet cruciandos. Quod si hominis substantia hec tam magna potest, quanto magis miracula potest? Unde paucis panibus et pisciculis multam hominum multitudinem satiauit , et super aquas firmo uestigio incessit ; num ergo liquorem solidauit, ut pondus sufferret calcantis, aut pondus interim ademit corpori, ut portabile fieret undis? 124 quod utrumque facere potuit, sed non esset iam miraculum super mare ambulare, imo fluctus ex concretione, aut ponderis ex leuitate. Miramur ergo pondus humani corporis liquidum calcasse maris, dum Scriptura pro miraculo memorat super mare ambulasse; nec equor densatum, nec hominem alleuiatum,  preiudicamus; ne fateri sit necesse aquam prius, ambulante super eam Petro , solidatam, mox eo immerso dissolutam, statim eodem retracto, atque super aquam incedente, solidandam. Aut si aqua  naturam seruauit, aque illapsus Petrus, corpoream molem quam prius amiserat recepit, mox retracto perdendam.

At quoniam qualitatum itus huiusmodi et reditus minime sedet rationi, necesse est fateri pondus iisse super liquidum, uirtute Dei, qua dissimulante immersum est iuxta naturam rei, ut perpendas quid nature congruat, quidque miraculo fiat. Sic quoque Dominus paucos panes confringens, fracturamque magnificans, in tantum multiplicauit, ut ex tanta multiplicatione tantus populus facile satiaretur, admirans adeo paucos creuisse panes ut ex paucis multi satiarentur. Ergo qui omnia creauit ex nichilo, quique costam Ade  nullo extrinsecus  adducto integram formauit in mulierem, idem panum paucitatem in copiam benedixit grandem, non res a pane diuersas in panis qualitatem transformans: alioquin non de pane panem factum mirabor; de paucis autem panibus multiplicatione facta multos satiatos denegabo. Sed hoc negare contra Scripturam est; illud autem dicere inauditum est. Paralyticum quoque Christi humanitas inter cetera potentie sue miracula solidauit , ut per miraculum, quod ab ipsa fiebat uisibiliter, inuisibilis peccaminum dimissio ab eadem fieri crederetur. Nam cum Iudei dubitarent, imo, quod peius est, discrederent, quod humanitas quam solam intelligebant, relaxare facinora posset; ut eos interior paralytici curatio minime lateret obiecit exteriorem.  Nam quoniam demonstrandum fuit, quod humanitas ipsa peccata dimittebat, oportuit in conspectu hominum eamdem mirabiliter operari. Quod si ipsi curatio anime conceditur, multo facilius curatio corporis concedetur: nam et medici curare corpora possunt, animas nequeunt.

Ad hec respicientes merito non solum Deum, uerum et hominem in Christo ueneramur; unde tanquam ex plenissimo fonte plenissima nobis omnium bonorum inundatio emanat: quibus in bonis dum hominis largitatem recognoscimus, Dei quoque beneficium in eisdem predicamus; quippe Apostolo teste, Deus erat in Christo mundum reconcilians sibi . Deus ergo passione hominis uniti  sibi, mundum redemit, peccata dimittit, uirtutibus illustrat, miraculis corruscat, uita eterna beat, Deus per propriam potentiam hec potest, homo eadem, uerum ex beneficio Dei potest.



CAPUT XXIX. Utrum potest homo quidquid Deus.

 Num similiter omnia que potest Deus, dono Dei potest et homo Deo unitus, iuxta quod de se ipse post resurrectionem fatetur, dicens: Data est mihi potestas in celo et in terra?  Nonne homini data est, quoniam eam ante datum ipse non habuit? non Deo, quoniam sine ea ipse nunquam fuit: magnum quantitate, conspicuum decore, tota demum status sui ratione mirandum quoddam opus est iste mundus; uerum quoniam  insensibilis atque inanimatus est, longe prestantior est homo, quoniam ad imaginem Dei est factus. Cum ergo preclarum sit quod Deus hominem creauit, longe preclarior nitet, quod qui perierat recreauit; quoniam enim hominem secundum se ex limo, secundum animam ex nichilo machinatus est, potentem ueneramur. Quoniam uero hominis a Domino ad diabolum abscedentis, utramque substantiam miserabiliter abscedendo fedatam, 125 restaurare dignatus est, indebitam potentis pietatem uehementer admiramur. Mira pietas, ut contemptorem sui auctoris bonitas reuocaret. Mira potentia, ut hominem iam totum malum ac per hoc emendationi resistentem in bonum commutaret. Utique mira, imo  magis mira, quam cum eum qui nondum erat, ac per hoc operanti obniti non poterat, hominem crearet. Unde patet inter diuinitus operata, redemptionem precipue ad preconium Dei pertinere. Saluatoris ergo humanitati, quoniam ipsi, que maxima est potestas redimendi diuinitus collata est, que reliquarum neganda est? Quandoquidem ei, ut ipsa de se testatur: Data est omnis potestas in celo et in terra .



CAPUT XXX. Utrum tantam scientiam et bonitatem habet homo ut Deus.

 Quod si totam Deus suam potestatem homini unito sibi concessit, totam quoque scientiam suam concessisse fatendum uidetur. Cur enim potentiam  habere, totam, scientiam uero diminutam? cum omnipotentia omni egeat scientia, ne in aliquo imprudens in eo ruat in preceps, presertim cum plenum sapientia , ueritas astruat euangelica: qui enim sapientia est plenus, ita sapientiam habet, ut sibi sapientie nichil desit; quippe si quid deesset, ex parte uacuus, plenitudine careret. Quod si tantam potestatem, tantamque diuinitus suscepit intelligentiam, nonne duabus tertiam parem oportuit obtinuisse bonitatem, ne cum duas moderamine quodam tertia temperet, condiat, atque ornet, in tantum displiceant, quantum tertiam excedentes, comitem habere recusent? Ut enim nichil ueritatis nichilque bonitatis illi deesse intelligamus, plenum gratie  et ueritatis , Euangelium non tacet. Gratia nimirum est, bonum gratis datum.

Dicemusne ergo quod quam potens, quam sapiens, quantumque bonus est Deus, tam quoque potens tamque sapiens, tantum et bonus sit homo quoniam unitur  Deo? Quod si ita est, quomodo minor Deo secundum illud: Minor Patre secundum humanitatem. Sed quantuscunque est, nichilominus tamen homo inferior est Deo, inferior utique est, quoniam munere Dei totum habet.



LIBER QUARTUS.



126 CAPUT PRIMUM. Factura Factore minor est omnimode.


uerum si incongruum hoc quoque est, ut quolibet  modo Factori factura equiparetur, nec ille homo qui nos redemit, quoniam creatura est, Creatore cum suo eiusdem potentie, et prudentie, atque bonitatis esse debet: omnia inferiora sortitus, tanquam Deo subiectus, omnibus tamen creatis longe celsior, quoniam homo factus est Deus; quantum inferiora excedens, tantum aut plus a superiore excessus, teste enim Domino, Nemo bonus nisi solus Deus . Unde si in illa que Christus est una persona Deum et hominem distinguere uelis, nec tantus homo bonus est Deo collatus, iuxta illud: Non iustificabitur in conspectu tuo omnis uiuens . Quare nec humanitas a Deo assumpta, si diuinitatem attendas, iusta apparet: humanitas nimirum et bona et iusta est, sed cum diuinitate inspecta,  quoniam ipsa longe preeminet, ex collatione hebet; equidem speciosa pre filiis hominum creatis comparata cunctis precellere inuenitur. Quoniam uero diuinitas longe celsior est, ipsi comparata utique parua est: nam si Hieronymo credimus  : Diuinitas sola est in quam peccatum non cadit; cetera cum liberi arbitrii sint, peccare possunt. Sed humanitas Saluatoris inter cetera computatur: cum ergo liberi arbitrii sit, num peccare potest?

Certa res est, Dominum ac Redemptorem nostrum hominem Iesum nichil repudiasse quod humanam naturam habere oporteat, sed posse  peccare ex ipsa natura homini indidit Deus, ut meritum foret hominis, uigore liberi arbitrii culparum abstinentis.  Unde arbitrantur nonnulli, quod oportuerit ut Dominus noster iehsu seruis atque fratribus assimilatus per omnia absque peccato, potuisset peccare, quatenus et ipsi maior cederet gloria uitanti mala, quoniam posset perpetrare illa, quam si adeo a peccato cessaret, quoniam peccare non posset.

De diuinitate nemo obiiciat, que utique tanto est gloriosior, quanto non solum a peccato, uerum a posse peccandi est remotior; aliud quippe est de dominatore Deo disputare, cuius est decus in gloria maiestatis; aliud de homine seruo, cuius item decus constat ex obsequio subiectionis. Sed ille probabiliter  obsequitur, qui, ut ait Scriptura: Potest transgredi et non est transgressus . Seruus itaque omnis, quantumlibet in seruitute deuotus,  127 ita utique est bonus, ut possit esse malus; sed qui in bono constitutus inde moueri potest, plane eo inferior est qui in bono immobilis est. Bonus ergo Christus homo, sed incomparabiliter melior Deus  . Sed tametsi asserunt quamplurimi, nullatenus peccare potuerit homo Christus, tamen longe melior est Deus per naturam, bonus quoque homo, sed per gratiam; sed quod per naturam, eo fortius est, quod per gratiam est.



CAPUT II. Deus ut bonitate excedit hominem et potestate.

Quod si hominem Deus excedit in bonitate, excedat quoque in potestate: diuinitas quippe hominem quem assumpsit ipsa creauit, potens illi quamplurimos creare pares. Posset  quippe Pater, si  uellet, in altero homine incarnari, Spiritus sanctus in tertio. Hoc fieri potuit, sed ut fieret opus non fuit: siue enim ad potentiam, siue etiam ad humilitatem, atque misericordiam uerbi pertinet incarnatio, quoniam tria hec Trinitas tota indissimiliter habet, Patrem cum Spiritu sancto nulla difficultas, sed sola ab incarnatione uoluntas detinuit, ne minus conueniret, si qui in Trinitate Filius non est, in homine filius fieret.

Dei ergo Filius factus Marie uirginis filius, nonne sicut beatam Mariam maluit, aliam matrem eligere potuit? utique, quoniam Omnipotens sola id gratia agebat, in sanctarum qualibet uirginum homo fieri poterat, nisi quia gloriosam Mariam benedictam in  mulieribus inuenit, uel potius fecit. Cur autem eam et non aliam idoneum sibi parare habitaculum maluit, ipse nouit, id nobis forte manifestaturus, cum eo ei similes erimus. Qui et sine matre homo fieri sciebat, nisi quia hominem inter homines conuersantem similitudo nascendi decebat.

Ipse quoque quemadmodum corpori in sepulcro, spiritui in inferno uniebatur, quolibet pari modo conuenire hominibus difficultas nulla foret, nisi homo quem assumebat, imo sibi condendo aptabat, solus ad negotium nostre restaurationis sufficeret. Unde patet, quod ex Deo Patre natus, ex uirgine matre  natum condidit, ut ei compares quamplurimos aut ex matre aut sine matre condere posset. uerum pre omnibus decet, quod Unigenitus Patris, Unigenitus quoque sit matris, quod solus Deus, solus quoque sit homo. Sed homini tametsi ipse cum Deo una est persona, ratio omnem tollit potestatem faciendi se aut pares sibi; nimirum necesse est omne opus natura alterum putari ab opifice, atque inferius multo dignitate. Quare si substantias, alteram creatricem, alteram creatam secundum se in Christo attendis, creata patet inferior potestate, sicut etiam bonitate.



CAPUT III. Potestas Dei et hominis non est eadem, sed diuersa.

 At aliquid fortasse obiicietur: Si assumentis et assumpti ideo eadem potestas non est Dei et  hominis, quoniam potest Deus quod non potest homo; quomodo eadem potestas est Patris et Filii, et Spiritus sancti? quoniam enim quod naturaliter est, esse potest, Patri gignere quoniam gignit, possibile est filio quoque gigni quoniam ipse gignitur, Spiritui sancto procedere quoniam ab utroque procedit. Horum autem trium quisque sic illud potest quod ad se pertinet, ut non possit id quod ad alios pertinet: quomodo ergo una eademque potestas est omnium, quoniam id possunt singuli, quod non possunt ceteri?

Sed quisquis in agendo plus potest, is utique potentior est; nam in malo posse non posse est; nam qui in uitio potens est, is utique uitiosus et impotens est. uerum qui potest transgredi,  non ideo aut transgressor aut potens, est. Quicunque autem potentior est, is procul dubio potestatem habet, tanto diuersam 128 quanto precipuam. Quare Christus Deus quam Christus homo, quoniam in agendo plus potest, ideo plane potentior est: ac per hoc quoniam potestatem maiorem habet, non eamdem, sed diuersam habet. Una quidem potentia, unam habendo potentiam, sicut aut uirtutem aut scientiam, habet eam modo maiorem, modo uero minorem. uerum due substantie quoties altera plus potest aut scit, non solent eiusdem dici, nedum esse aut scientie aut potentie: sed et cum eiusdem enuntiantur, utraque tamen habet suam, sed alteri parem. Sic quoque cum quis creuit aliqua in scientia aut potentia, alterius dicitur esse scientie et  potentie, quam prius; tamen que creuit a se non est altera, sed alterata. Locutio modos suos habet et uariatur, ueritas eadem est, nemo fallatur.



CAPUT Iu. Potestas Trinitatis eadem est et equalis.

 Sed trium personarum, nulla plus potest quam alia; quoniam quidquid in agendo potest una, potest pari modo et alia: quippe Filium gignere, seu gigni a Patre, demum ab utroque procedere, id operari non est, quoniam, auctoritate teste, opera Trinitatis sunt indiuisa. Si enim gignere et procedere, esset operari, opus suum auctor utique anteiret, et generatio eterna non esset; sic quoque  prouidere, operari non est, sed scire. Quid est ergo in hoc loco Filium gignere, nisi Patrem esse, gigni a Patre, nisi Filium esse, ab utroque procedere, nisi Spiritum sanctum esse?

Sed esse Patrem  nichil aliud est nisi esse Deum habentem Filium. Quis autem dicere audeat operationem cuiusquam esse Patrem, seu Deum habentem Filium; presertim cum omnis operans opere suo sit dignior atque melior? quis enim operator ille esse posset, qui melior iure esse deberet, quam sit, esse Deum habentem Filium? Quam mala est iniquitas, tam malum est esse iniquum; quam bona est iustitia, tam bonum est iustum, prout bonus homo, bonum est esse hominem. Denique qualis est unaqueque  res, tale est esse eam rem; ergo quam bonus, et dignus est Deus habens Filium, tam bonum atque dignum est esse Deum habentem Filium.

Nam si dicas: Quod Deus bonus, est magis; esse autem Deum, minus, cum quantum boni est esse Deum, tantum glorie habeat Deus. Sine dubio Deus apud te magis est bonus, et minus habet boni atque glorie. Sed euincit ratio gloriam Dei atque beatitudinem bonitati ipsius atque dignitati parem; ergo quam bonus et dignus est Deus habens Filium, tam bonum atque dignum est esse Deum habentem Filium. Sed melior atque dignior, quam est Deus habens Filium, nullus esse potest: melior ergo atque dignior, quam est esse Deum habentem Filium, nullus esse potest. Nam quid est esse Deum habentem  Filium sibi cequalem, nisi gloria atque maiestas Patris, quam a quoquam excedi nefas est? sic esse Deum habentem Patrem sibi cequalem, utique gloria, atque maiestas est Filii. Unde si personas distinguere intendimus, equalem gloriam, ceternam maiestatem, aliam tamen et aliam inuenire uidemur; quippe nisi alia et alia esset, equalitas unde ueniret? nam unde distinctio deest, ibi nulla ratione equalitas, sed cum existentia identitas potius adest.

Sin autem non personas distinguere, sed personarum substantiam, que utique una est, considerare uolumus, iam una est diuinitas, una quoque gloria, eademque maiestas inuenitur. Quod intellexit qui  dixit:  Sed Patris et Filii et Spiritus sancti una est diuinitas, equalis gloria ceterna maiestas. Dum enim tribus personis unam diuinitatem attribuit, quod in ipsis unum est, attendit. Dum equalitatem glorie, atque ceternitatem maiestatis subiunxit, aliam et aliam 129 personam cognoscit. Procul dubio dum equalis glorie meminit, equalitatem respexit personarum, non gloriarum. Trium quippe inter se parium una est gloria atque maiestas, sicut una immensitas, una quoque omnipotentia, dominium atque eternitas, una demum diuinitas. Sicut enim non tres dii, sed unus est Deus, non tres immensi, non tres omnipotentes domini  eterni, sed unus; ita merito, non tres diuinitates, sed una est diuinitas; non tres immensitates, omnipotentie, dominia, eternitates, sed una. Simili igitur modo, quomodo non tres gloriosi, sed unus; ita non tres glorie, sed una.

Nec immerito ita est, quippe quoniam Deus unus est, omnis quoque, ut ita dicam, Dei forma aut proprietas una est; sicut quoniam tres Persone sunt, tres quoque personarum proprietates singularum singule sunt.

Sed cum omnis persona, ut de sola agam Trinitate, Deus est; Deus item omnis persona est: atque ideo que Dei est, ipsa quoque personarum proprietas est: item proprietas personarum necessario Dei est; quid est quod alias diuinitati, alias attribuo  Trinitati? Ego proprietatem illam omnem, que tribus personis communis est, Dei dico, ideo quoniam Deum esse, ipsum quoque tribus personis commune est; illas autem que singularum singulatim sunt merito proprietates dicas personarum; has autem proprietates  assumo habere Patrem Deum, item habere Filium Deum, quarum utraque multa utique est gloria. Et cum he sint proprietates ab inuicem alia et alia, non tamen alia quoque et alia gloria, uerum una sola. Sic Pater et Filius uterque utique est Deus: et cum Pater et Filius alius sit et alius, non tamen alius et alius Deus, uerum unus solus. Et sicut Patri Filius, Deo Deus equalis est  ita quoque trium personarum equalis est gloria, sed propter personas dicitur equalitas, nam in gloria est identitas.

Et quidem si quis ipsum gignere estimet operationem esse, idemque concedat quod ipsum gignere, nichil aliud sit quam Patrem esse, modo supra dicto confutatur. Sin uero, ut ipsum gignere opus defendat, idem gignere id esse, quod est Patrem esse, contradicat: uerum idem ipsum gignere, quare Pater sit causam esse concedat; quomodo ulla operatio tante efficacie est, ut ex ea Pater  habeat esse; cum magis conueniat, ut ex eo operatio, non ipse ex operatione procedat?

 Et quidem Filium  aliquis fortasse concedat  causam habere Patrem, quoniam Filius ex Patre est. uerum Pater qui principium est sine principio, quomodo causam quare sit habeat, cum Pater ex nullo sit? Si ad id confugiat, ut dicat ipsum gignere causam esse, non quidem ut persona illa sit, uerum ut Pater sit, responde apud nos quidem aliud et aliud est esse personam, et Patrem, quia est persona, cum non est et que non est Pater: sed non ibi, id enim est esse illam personam, quod esse Patrem, et e conuerso gignere ergo ac gigni, atque demum ab utroque procedere, proprietates utique conuenienter  dicuntur personarum, non actiones earum.

Ut ergo in operibus sancte Trinitatis nulla diuisio sit, quidquid in agendo potest una persona, potest pari modo et alia. Quare si trium opera personarum pensas, trium una eademque reperitur potestas: sin trium proprietates personarum contemplaris, id singule procul dubio possunt, quod relique nullo modo possunt, et sicut Deus Pater non est Deus Filius ; ita fortasse potestas generandi Deum, non est potestas generandi a Deo, quoniam due sunt proprietates, nec tamen due sunt potestates, sed una. Quamobrem quoquo te uertas, una eademque personarum trium erit  sicut gloria, ita quoque potestas.

Nisi quis dicat tres unam habere potentiam, maiestatem, gloriam, 130 et hoc ex unitate diuinitatis, quod indubitanter uerum est: iterum quemque suam, et hoc ex distinctione sue proprietatis, quod forsan uerum est. Sed addit inde consequi, ut trium tres sint potentie, et totidem glorie; indeque probari, ut ipsi sint tres et potentes et gloriosi; quemadmodum ex potentia et gloria diuinitatis, una quidem unius, unius similiter sunt potens et gloriosus. Sed prior uia minus scrupulosa, quia uerba magis usitata: uerum si hominis et Domini substantiam cum substantia unitam pensas, altera alterius maior utique atque minor potestas declaratur



CAPUT u. Quomodo Christo homini data sit omnis potestas.


 Nihilominus tamen data est Domino Iesu omnis potestas. Utique quantam oportuit dari homini. Sed cui homini? Utique illi quem assumpserat Deus. Sed quomodo omnis potestas datur, si danti maior reseruatur? Maior adeo, ut quanto nemo estimare queat. Sed consueuit Scriptura plus dicere minusque intelligere, atque e conuerso uelle plus et sonare minus. Quanto autem potestas minor, tanto quoque sanctitudo ac fortasse sapientia inferior intelligitur; nichilominus tamen Dominus noster secundum humanitatem erat plenus gratie et ueritatis ; queque enim res re  altera dicitur plena, non quod eam comprehendat totam, sed quod de ea plus capere non queat. Aut si qua in re ad inuicem parem debet habere mensuram Dominus atque seruus, id de scientia citius consenserim; ut longe plus dante Deo obtinuerit scientie, quam religionis atque potentie; solito nobis more, qui licet parum boni, multo tamen magis scimus, quam uiuendo aut facere uelimus, aut uolentes possimus. Sed quantumcunque humanitas sciat, inferior tamen apparet, quoniam dono diuinitatis totum accepit.

uerumtamen tantum scire creaturam, quantum Creatorem, aut hanc illi in quolibet equari, nec  cordi bene sedet, nec Scripture placet; unde in Propheta humanitas diuinitati ita ait: Mirabilis facta est scientia tua ex me, confortata est et non potero ad eam   . Nimirum scientia diuinitatis per humanitatem predicata, mirabilis facta est hominibus, quibus tot arcana patuerunt, et confortata est in pectoribus hominum: dum autem subditur et non potero ad eam, ueritas humane conditionis aperitur, quia homo assumptus diuine substantie equari non potest: quasi diceret: Multum quidem in scientia tua proficio, ad eam tamen plene capiendam non pertingo.



CAPUT uI. De uoluntate Dei, et potentia, et prece in passione.


 Sed Dominus noster iehsu etiam adhuc moriturus quidquid oportuit uoluit, quidquid uoluit potuit, ut non solum secundum humanitatem, uerum etiam secundum diuinitatem eius fuerit amplior scientia potestate, potestas quoque amplior sancta operatione. Nonne enim utraque natura, maior ex se, minor ex maiore, quidquid potest nouit, non tamen quidquid nouit potest? Nimirum nouit mala, nec potest mala. Constat item quod quidquid agit, potest, non tamen quidquid potest facit: nam pleraque in se considerata, bene fieri poterant, uerum ad uniuersitatem relata non fieri melius decet, quippe nonnulla que facta enitescerent, infecta mauult Deus, quoniam  in ordine rerum aliud sedet: nimirum Deus, qui res ordinasse alias aliter poterat, hunc, qui fit, sua consultus ratione ordinem elegit, in quo sic magna paruis, sic mala contemperauit bonis, ut uniuersitas perspecta, undique delectet intuentem, ut in quamlibet modico mutata decoloret speciem. Nam que nos inconsulte agimus, ad decorem decusque fabrice 131 sue consultus disponit Deus. Nos nunquam quiescimus agere peruerse, ne quiescat Deus de malis nostris sua educere bona. Homo quia malus, operatur malum, Deus quia bonus, uertit in bonum; nec curat qui omnipotens est impedire mala, quoniam de malis oriuntur bona. Mala indubitanter a Deo contemnuntur, uerum quoniam bona  pariunt, merito tolerantur. Deus ergo mala quoniam contra prohibitionem fiunt, merito in nobis punit; quoniam uero de malefactis nouit bene facere, consulta Dei seueritas sinit fieri mala ut eueniant bona. Quando autem malis inter bona locus non est, quoniam aliam progressionem in rebus ordinauit Deus, miseratione prouida fieri mala non sinuntur, ne bona propinquitate feda obfuscentur. Igitur dispensatio diuina ordine glorioso uniuersitatem rerum nobilitat, dum solum bona ad actum perducit, simul omnia more suo disponit taliter, ut cum bona natiuo de splendore debeas uenerari, mala quoniam tantum boni proferant, nequeas satis mirari. Id plane ad exaggerandam iucunditatem  pertineat, quod loco tali, talique tempori singula aptantur, quo uniuersitatis honori maxime conueniat.

Nunc illuc reuertamur, ubi de Domino nostro dicebatur, quod etiam adhuc moriturus, quidquid oportuit uoluit, quidquid uoluit potuit. Quomodo enim quidquid oportuit uoluit, si cum gloriose Trinitatis uoluntatem, ut ipse pro nobis crucifigeretur, nouit, nichilominus prudens contra Dei uoluntatem non crucifigi optauit, dicens apud Marcum: Pater, omnia possibilia tibi sunt; transfer calicem hunc a me?  Cur enim transferri calicem hunc, id est mensuram sue passionis a se rogat, si pati iuxta uoluntatem Dei desiderat? Hanc uoluntatem Dei utique intellexit, cum apud Ioannem percussori Petro  ait: Calicem quem dedit mihi Pater non bibam illum? . Sed hoc dicens non solum uoluntatem Dei nouit, uerum etiam ad nutum Dei se calicem bibiturum indicauit. Quomodo igitur paulo ante quod oportuit uoluit, si contra nutum Dei sciens non pati concupiuit? quomodo quod uoluit potuit, si quam recusabat passionem non euasit? quomodo, inquam, quod antea recusabat, dicens: Pater transfer calicem hunc a me : paulo post cupiebat, dicens: Calicem quem dedit mihi Pater non bibam?  nunquid apud illum ex stupore est, et non erat? absit! Nam pro salute nostra mori utique semper desiderauit, ita factus obediens Patri usque ad mortem. Quippe si stoliditatis more modo nollet, modo pati uellet, non solum obediens Patri,  uerum etiam inobediens fieret; quippe apud eum stupor locum habere non poterat, qui cepit pauere et tedere . Nostra fragilitas ex stupore errat, quam pauor et tedium insciam preoccupat; Dominus autem iehsu ex pauore non obstupuit, quoniam nequaquam eum, ut nos, pauor ex improuiso arripuit, consilio preuentus timuit, ut errorem quem absque consilio pauor ingereret, consilii patrocinium excluderet: pauorem atque tedium passurus, sponte acciuit, ne desperent sancti in passione, cum tedio ac pauore inscii preueniuntur: unde Domino in ipso pauore ac tedio, angelus de celo apparuit, confortans eum, ut sancti in anxietate de celo confortationem exspectent. Nam qui iuxta Euangelium: Cepit  contristari et mestus esse , mestitia utique propria de uoluntate innata, non exteriori molestia illata, id nimirum intelligitur, cum cepit mestus esse  auditur. Propria quoque de uoluntate confortandus erat, quoniam consolatore angelo non indigebat. Ipsum ergo angelus sermone confortabat; re uero se ipsum ipsemet, ut opus erat, confortabat.

Spontaneus pauor, quem dixi, atque mestitia, ut ipse ordo narrationis indicat, orationem illam, Pater, transfer calicem hunc a me, certissime expressit; oratio quippe talis mesto ac timenti conuenire uidetur. Horruit ergo, ut natura exigit, mortem Christus; sed sponte, quod ultra naturam est, ex horrore  tali, talem fudit orationem, ut non mireris cum 132 sancti horrore mortis perculsi, etiam in uerba que administrat tremor, subito prorumpunt. Sancti pauorem ac mestitiam, que imminente letho naturaliter ingeruntur, reprimentes, securi ac per rationem gaudentes affectant palmam martyrii, ex carnis fragilitate pauidi, ex consilio rationis securi: Spiritus enim promptus est, caro autem infirma . Sanctus autem sanctorum nolens pati orauerit transferri calicem a se, fons caritatis offendens in dilectionem Dei passionem mandantis, in dilectionem proximi passione indigentis: absit! Nam in hac prece que ait: Pater, omnia possibilia tibi sunt, tolle calicem hunc a me , non ut non pateretur postulabat. uerum iste sensus est: Pater, omnia  possibilia tibi sunt, atque ideo, quod tibi facile est, transfer calicem hunc a me, si tamen transferri oportet. Ut autem in his uerbis hunc sensum habeamus, quamuis hoc totum non sonant, monent ea que sine interuallo apud eumdem Marcum antecedunt, atque subsequuntur. Nam premittitur: Orabat, si fieri posset, transiret ab eo hora , id est, orabat ut si fieri oporteret, recederet ab eo passio, que licet horaria, attamen erat amara; quippe in nostro usu id fieri potest, quod fieri oportet. Id orabat, sed quibus uerbis? utique illis que mox subiunguntur: Pater, omnia possibilia tibi sunt, transfer calicem hunc a me; sed non quod ego uolo, sed quod tu . Quid est enim: Pater, omnia possibilia tibi sunt, transfer calicem hunc a me, nisi: quoniam omnia potes, Pater, tolle  passionem? Quid est quod subditur: non quod ego uolo. sed quod tu, nisi: si tu uis, ut sit summa: Pater, tolle mihi passionem si tu uis. Hoc est quod apud Lucam legitur: Pater, si uis, transfer calicem istum a me. Hoc idem apud Mattheum ita est: Pater mi, si possibile est, transeat a me calix iste, uerumtamen non sicut ego uolo, sed sicut tu .

Sed cum fixa atque immutabili sententia suam humanitas passionem placere diuinitati nosset, ad quid pertinuit orare, ut si Deo placeret, passio non ueniret? Nam quod scitur Deus nullatenus uelle, quid prodest quomodocunque postulare? Sed dum modo orantis uerba proferebat, affectum animi sui ex passionis horrore pauefacti nobis indicare curabat; qui  talis utique erat, ut nisi obediendo Deo, compatiendo proximo, astringeretur passioni, mallet eam tanquam amaram liberante Deo euadere: ac per hoc merito fieret Deo charus, homini gratus, dum quod displicebat ex se, placebat ex illorum consideratione. Unde postquam predictum est: Pater mi, si possibile est, transeat a me calix iste, in quibus uerbis procul dubio affectus ille animi, quem modo declaramus, manifestatur, mox quasi aduersando subiungitur: uerumtamen non sicut ego uolo, sed sicut tu; quippe quodammodo sibi aduersari uidentur affectus animi ex carne nati mortem renuntiantis, et uoluntas Dei atque rationis mortem mandantis. Utraque uoluntas, altera Dei siue rationis, altera carnis  in hac paucitate uerborum continetur, non sicut ego uolo, sed sicut tu. Nam dum dicitur: Ego uolo, horror mortis demonstratur; dum subditur sicut tu, uoluntas Dei manifestatur. Tota autem uerborum comprehensio, qua dicitur, non sicut ego uolo, sed sicut tu, id patefecit, quod non horrori mortis, sed uoluntati diuinitatis Dominus iehsu consensit. uelle autem pro horrere, et ibi Dominus posuit, dum Petro ait: Cum autem senueris alius, te cinget et ducet quo tu non uis . Horror timentis primam occupauit partem orationis hanc, Pater mi, si possibile est, transeat a me calix iste; deuotio et uoluntas orantis, postremam hanc, scilicet, uerumtamen non sicut ego uolo, sed sicut tu. Non sicut horror  ac timor monet, sed sicut Deo placet. Quamuis affectus carnis, et erga se et erga miseriam Synagoge, aliud suadet, ita: transeat a me calix iste, et cum modo tali, si possibile est; uerumtamen licet id uelim quod tu, fiat non sicut ego uolo, sed sicut tu: fiat non quia ego homo uolo  sed quia tu, 133 Deus, id uis; nam sequi diuinum uelle decet, quo nichil sanctius dici potuit. In quo patet uoluntatem in Christo aliam esse hominis quasi obedientem, aliam diuinitatis quasi iubentem.



CAPUT uII. Utrum Christus timuerit penis deputari.

 Sed qui mori timuit, num quoque tormentis gehenne intrudi formidauit? Si enim gehennam  non timuit, cur in Propheta ad diuinitatem ita orationem fudit: Ne simul tradas me cum peccatoribus, et cum operantibus iniquitatem ne perdas me?  hominem sibi assumptum diuinitas simul traderet cum peccatoribus, si iuxta uotum crucifigentium morti daret non reuicturum. Cum operantibus iniquitatem perderet, si, sicut optabant Iudei, Dominum nostrum damnaret. Cur ergo sic oraret, si se nec in morte mansurum, nec post mortem perdendum timeret? uerumtamen quomodo id timere potuit, quandoquidem preditum atque plenum sapientia, ueritas  haud latere debuit? Unde in Propheta ad eum directo sermone, dicit: Non derelinques in inferno  animam meam, nec dabis Sanctum tuum uidere corruptionem . Sanctus iste quoniam in sepulcro non erat corrumpendus, premittebat: Caro mea requiescet in spe : caro quippe in terra quieuit in spe resurrectionis. Quoniam uero anima ab inferis reducta, corporique reddita integer homo ad dexteram Dei erat sublimandus, ita quoniam a dextris sibi erat, propterea letatum est cor eius: quomodo igitur perdi timuit qui de salute dubius non fuit? aut si perdi non timuit, cur ut non perderetur rogauit? quomodo repleuit eum Spiritus timoris Domini, de quo dicitur: Initium sapientie timor Domini . Et item: Illum autem timete qui potest corpus et animam mittere in gehennam  . Initium quippe sapientie est illum timere, qui potest corpus et animam mittere in gehennam: qui timor quomodo eum repleuit? num sicut nos plerumque fieri pertimescimus quod ratione docti minime futurum scimus: ut noctu occursum mortui trepidamus, quod natura prepediri haud ignoramus. Item in fastigio cuiuslibet loci constitutos horror quidam corruendi totos solet percurrere, quos uestigio firmos uano concuti tremore consilium miratur. Sed si superstitio putatur, si quando huiuscemodi horrore perculsi, quod fieri non posse scimus, id ne fiat postulamus, quomodo oratio Domini nostri rationabiliter processit  cum damnationem sui obnixe sit deprecatus, et tamen  de salute semper exstitit certus? Omnia que aut sibi ex Deo, aut suis ex se futura erant, futura quidem, sed nonnisi merito obedientie, ac precum deuotione, caput prophetarum Dominus noster iehsu prenouit. Atque ideo bene agens, religiose orans id obtinuit, quod utique alia uia habendum non fuit.

Igitur innocenter uiuebat, et sancte orabat, non quod de impetrando foret dubius, uerum quoniam non aliter fore impetrandum constabat. Quoniam autem sue suorumque salutis pulsa omni ambiguitate omnino exstitit certus, quomodo repleuit eum spiritus timoris Domini; timoris, inquam, illius qui cum sit initium sapientie, illum facit timere qui potest corpus et animam mittere in gehennam? Quomodo  tandem ab illo mitti in gehennam timebat, a quo se cum suis certissime saluandum sciebat?



CAPUT uIII. Quomodo timor caritatem precedat.

 Hic timor ante ueniens locum preparat caritati; quippe dum tormenta Iudicis timemus, tormentorum causam culpas euitamus. Sed dum solo timore id agitur, uitia non iam extrinsecus perpetrantur in opere 134 necdum intrinsecus expelluntur ex mente. Et quoniam mala actu dimittimus, mente amamus, initium sapientie iam adest, sapientia ipsa adhuc abest; adueniet autem cum male agere nolueris, quamuis impune liceret. Sed uoluntas hec celica caritati famulatur: quicunque autem, largiente Spiritu sancto, preuentus fuerit  timore, eo seruato propter quem precessit, ditabitur tandem caritate, per initium sapientie sapiens factus: nimirum recte amare id demum est sapere. Timor igitur merito initium sapientie nuncupatur. Unde quasi semine iacto caritas, que sapientia est, suboriatur. Charitas autem dum augmenta sumit, timorem imminuit: ex quo autem perfecta est, mox timor non est; quoniam, teste Ioanne: Qui timet non est perfectus in caritate . Ergo timere potes simul et amare; sed in amore, dum times perfectus esse non potes; quamobrem, serue Dei, quoniam dum uiuis times, dum uiuis perfectus non es. Times Deum dum uiuis, proptereaque  ipsi iugiter dicis: Letetur cor meum ut timeat nomen tuum . In futuro letaberis absque timore: nunc letaris ut timeas, quoniam ita frueris spe beatitudinis per caritatem, ut re sperata timeas frustrari per fragilitatem: unde Apostolus inquit: Qui stat uideat ne cadat . Ad iustitiam trahit caritas accensa desiderio celi, ab iniustitia retrahit timor punctus horrore inferni. Et quoniam uir bonus non es, nisi declines a malo et facias bonum, merito in te comitantur sese timor et caritas, ut hinc prauorum motuum congressus euincas, hinc bonarum artium studia apprehendas. Quare dum moriturus es, sine intermissione et amas, et times, nisi forte tandem reuelante Deo, tue salutis certus fias, ut  qui ante castigabas corpus tuum, et in seruitutem redigebas, ne forte reprobus efficereris, tandem scias cui credideris, et certus sis, dicens cum Apostolo: In reliquo reposita est mihi corona iustitie, quam reddet mihi iustus iudex .

Et quoniam iam nichil times, sed solum amas, iam in te perfecta est caritas; Quoniam perfecta caritas foras mittit timorem . Charitas ergo, dum gradibus suis accrescit, timor, ut dictum est, paribus in hac uita gradibus decrescit, donec caritas post mortem ad summum prouecta, non amplius secum patiatur timorem. Talem quippe naturam habet caritas atque timor, ut quem nimium timeas, nichil diligas, quem perfecte diligas, nichil timeas. Ex quo autem uel ex parte quempiam  amaueris, eum statim non nimis timeas: nimirum timorem caritas adueniens temperat, proueniens resecat. Quorcirca quoniam qui timet non est perfectus in caritate . Hunc timorem Christus habere non poterat, quoniam perfectione caritatis preminebat. Quare cum dicitur: Replebit eum spiritus timoris Domini , aut ad membra referendum est, aut alio de timore intelligendum  . Nimirum est alius timor sanctus permanens in seculum seculi, qui in hoc seculo nascitur, in seculum seculi pertingens consummatur: qui fortasse est reuerentia, que merito subiectionis debetur superioribus, que in celo de incorruptione carnis certa, de honore Spiritus secura, non angitur formidine,  sed delectatur amore: interim autem quem diligit, offendere timet, carere timet, quasi pallio iustitie amicta ex fragilitate, donec exuta letetur ex uirtute.



CAPUT IX. De fide, spe, et caritate.

 Excellentissimam nobis uiam ad Deum Apostolus demonstrat esse tria hec, fidem, spem, caritatem. Cum quibus nemo est malus, sine quibus nemo est bonus. Fides quippe et spes necessaria est ante mortem; caritas autem post mortem. Charitas quippe est amor Dei atque proximi, amplectens Deum super omnia, proximum autem super cetera.  Proximus dicitur omnis homo uiuens, quoniam omnes homines proximi nobis sumus, quia conditione nature, ad inuicem coheremus. Quare 135 quos natura sociat, caritas iungat, statu mortalitatis inchoanda, immortalitatis perficienda. Fides autem iuxta Scripturam est: Sperandarum substantia rerum, argumentum non apparentium ; fide nimirum que nobis occulta est, condere arguimur, fide de eternis que sperantur bonis ambigere non sinimur, ac per hoc quodammodo certa in nobis firmaque subsistunt; bona autem que credendo futura exspectamus, bene uiuendo adipisci speramus. Fidem in primis habere necesse est, sine qua nec quid speres, nec quid ames intelligis. Sed quid prodest more impiorum bona malaue credere  futura, absque spe adipiscendi bona, effugiendi mala? Spes autem semper uana est, nisi merito caritatis digna est obtinere quod optat. Quare quoniam per fidem nondum cognita, quasi per speculum in enigmate uidemus; per spem autem nondum comprehensa exspectamus. Cum uidebimus facie ad faciem, cum rem obtinebimus speratam, tunc in nobis procul dubio fides, quoniam ex parte est, euacuabitur atque spes. Altera cedens speciei, altera rei: uerum caritas nunquam excidit , quoniam naturam habens de mortalitate pertingere ad immortalitatem, perfectionem non refugit.



CAPUT X. Utrum spem et caritatem Christus habuerit.


 Quare quoniam bonus simul ac mortalis nemo absque iis tribus esse potest, Dominus noster iehsu in quo erant omnes thesauri, etiam inter homines conuersationem habente, num tria hec quoque habebat? Sed procul dubio post mortem resurgere, post ascensionem ad dexteram Dei sedere sperabat, spe non confusus quoniam caritate diffusus erat. Sed quem constat dilexisse Deum, cui obediendo mortuus est, dilexisse etiam credituros pro quibus etiam deprecatus est. Nonne perditionis quoque filios dilexit, dum uidens ciuitatem, fleuit super eam , dum etiam traditorem amicum uocauit ille in cuius ore dolus inuentus non est?  Alioquin si solos diligeret se dilecturos,quam  mercedem haberet, cum ibidem ethnici faciant? quippe non est homo caritate summus, nisi cum amicis amplectatur et inimicos.

Sed iudex uiuorum ac mortuorum, Dominus iehsu, quomodo perditissimos dilexit, nisi si poterat a perditione liberauit? Sin autem id minime poterat, nonne stuporem uoti conficiebat? quomodo, inquam, interminabili miserie inuoluendos amaret, si nec inde defenderet, nec saltem mala lenire curaret? aut si alterutrum curabat, neutrumque poterat, qualem Dominum dicam? qualemue iudicem, qui nec reos absoluere, nec seruos iuuare ualet? nonne ex impotentia inglorium, ex uoto frustrato desolatum esse  oportebat? quomodo tandem diligere, aut de cruciatu curiosum esse decebat eorum quos Deo nouerat odibiles, ac in signum odii tormentis consilio Dei neque unquam terminandis, neque unquam uel in modico leniendis mancipandos.

Sed qui uenit facere uoluntatem Patris, uoluntati eius dissentire prudens non debuit; unde perfidos ipse quoque odit, redditurus unicuique iuxta opera sua, eo pacto ut nullatenus parcat his quibus debet: Iudicium sine misericordia, quia non fecerunt misericordiam . Quamobrem bonos cum perditis amare non debuit, quoniam quid de singulis Deo placeat ipse prenouit. Nos autem quemlibet flagitiosum amamus, dum quid de eo diuina uelit censura ignoramus. Unde quos scimus reprobos, siue  iam mortuos, ut Neronem; siue adhuc morituros, ut Antichristum, ab nostro alienamus affectu; sicut bene uolumus siue iam mortuis, siue adhuc morituris illis omnibus, quorum de salute ambigimus. Ex quo enim ambiguitate pulsa  certi erimus, iam magnum chaos inter nos et malos firmatum erit, ut ad eos compatiendo transire non possimus.

136 Cum autem Iudam Dominus noster amicum uocauit, non qualis esset, uerum qualis esse deberet, expressit. Id quippe apud discipulum benigna Magistri conuersatio promeruerat, ut a discipulo Magistrum amari, imo et a Magistro discipulum reamari oporteret. Unde in Euangelio sub parabola  inducitur Deus de perfidis ita loquens Iudeis: uerebuntur filium meum : non enim ueriti sunt, sed debuerunt uereri. Quod autem mala ciuitati superuentura defleuit, fortasse compassio erat ex contritione licet iusta reorum, ut fit comparata iudici in loco passioni obnoxio adhuc commoranti. Aut sicut pro persecutoribus orabat (unde postmodum [, ita quoque fleuit, quoniam malis intererant futuri boni, quorum mala merito deplangebat. Quem quoniam constat caritate summum, spe fuisse certum, nonne precellebat fide, sine qua impossibile est, iuxta Apostolum, placere Deo? 



CAPUT XI. uisione, loco fidei, Christus fruebatur.

  Sed si fide Dominus quoque iehsu celestia comprehendebat, cum sit fides, iuxta Apostolum, argumentum non apparentium ; per speculum in enigmate Dominus quoque iehsu uidebat. Et ideo etiam eum, qui lux erat mundi, lux ueritatis latebat. Sed cui minor est notitia Dei ex fide, amplificanda tandem in uisione, eius sine dubio propter minorem notitiam, minor est amor, interim cum crescente crescens, demum cum summa futurus summus. Unde Dominus in Euangelio ait: Qui minor est in regno celorum, maior est Ioanne , quoniam minimus angelorum, Ioannem etiam  adhuc inter homines  commorantem excedebat, quoniam quanto clarius summum bonum cognoscebat, tanto utique arctius amabat; excedendus tandem a Ioanne, quando in celum translatus inter maximos est computandus. Hec attendentibus fortasse uideatur Dominus iehsu dum mortalis erat minus nouisse, nosciturus longe plura atque apertius in immortalitate, si tamen nondum specie comprehendebat, fide futura credebat. Quod si fide futura obscurius, ut necesse est, cogitabat, bonitatem habere oportuit idoneam credenti, recepturum post passionem eam, que conueniret uidenti, ut quantum fide species differt, tantum in specie sanctior exstiterit: nam si credere Deum adeo dulcescit ut sis bonus, quanto magis ipsum uidere delectabit ut sis optimus?

 Si ergo Dominus noster ante mortem quasi in umbra Deum suum cogitare solummodo poterat, atque huiusmodi cogitandi caligini debitam bonitatem obtinebat; nonne etiam minimus angelorum, quoniam Deum cernere clara luce contingebat, atque huic luci obnoxiam bonitatem habere oportebat, nonne, inquam, minimus angelorum Domino omnium antecellebat et sapientia et bonitate? Sed qui, Propheta teste, minoratus paulo minus ab angelis , per solam scilicet nostre mortalitatis passibilitatem esse debebat, iam nimium minor est. Si eo, non dico, maiores, uerum etiam minores angeli conceduntur religione insigniores, et ueritatis capaciores. Sed utrumque tanquam rationi inimicum, tanquam auctoritati aduersum mens sana respuit.  Unde pater, quoniam Dominus noster fidem nunquam habuit, sine qua hominem purum atque mortalem impossibile est Deo placere. uerum loco fidei obtinuit uisionem, que diuinitatem sicuti est, perspicacissime, ut dignum est, intueretur, ac per hoc precipue placeret. Quamobrem distamus Christo, et tanquam serui Domino per fidem, quoniam ipse, ut decet, Deum sicuti est uidebat; per spem, quoniam quod precipuum sperantes exspectamus, ipse iam uidendo Deum habebat per caritatem, quoniam amor eius illos amplexabatur solos, quos diuina bonitas iudicat saluandos.



137 CAPUT XII. Christus passibilis primam habuit stolam.

  Sed si Deum nemo uidit unquam , utique homo purus in hoc seculo; Christus autem licet passibilitati subiectus, nichilominus tamen Deum sicut est uidebat, quandoquidem hec est uita eterna cognoscere Patrem, et quem misit Iesum Christum unum esse Deum , profecto Dominus noster iehsu simul uitam eternam possidebat, molestiasque huius uite sustinebat.

uerum que beatitudo erat, si dolores secum patiebatur? Sed, sicut duplex contritio, altera corporis, altera anime, Scriptura teste, creditur ; ita duplex stola, hinc anime, hinc corporis speratur. Primam stolam, uisionem scilicet Dei, anime sanctorum exute corporibus mox accipiunt; secundam,  que est glorificatio corporis, exspectantes. Animam ergo Christi, quippe mole carnis minime aggrauatam peccato aut ignorantia, et in carne passibili prima stola tanquam Deo unitam ornabat, secunda stola ad tempus dilata propter redemptionem. Saluatoris ergo anima ex uisione Dei sine intermissione gaudebat; ex his que circa carnem gerebantur, interdum molesta ferebat. Unde patet, quod secunda adhuc deerat stola, prima necdum omnino consummata. Secundam passibilitas nostre mortalitatis excludebat; primam dolor anime illatus ex his que inter homines male fiebant, imminuebat. Unde patet uitam eternam, ex qua necessario proficiscitur beatitudo, Saluatorem ante obitum maxima ex parte obtinuisse, quoniam diuinitatem facie  ad faciem cernebat, nondum tamen omnino percepisse, dum in ualle lacrymarum commorans, uias duras custodiebat. Unde nichil est quod miremur, si is, qui quod in uita eterna precipuum est, imo fere totum, atque ideo nomine totius dictum, habebat, beatus dicebatur; qui tamen, quoniam plene beatus nondum erat, absurdum non est si aduersa ferebat



CAPUT XIII. Cur aduersa, cur talem et ab illis tulerit mortem.

 Aduersa ferebat, et bene agebat, tum quoniam nostre sic competebat redemptioni, tum ut nostre preberet exempla fragilitati: morte tandem turpissima condemnatus. Non quod aliter redimere non poterat; uerum ut quantitate pretii, quantitatem  nobis sui innotesceret amoris, nostrique peccati; passus in natura hominis, quoniam diuinitas intacta permansit. Hic est Isaac, quem sacrificium non attigit passioni arietem obiiciens.

Sed si Iudea Dominum suum crucifixum ire expauisset, num Deus homo frustra factus fuisset, quoniam captiuum fuso hominem sanguine haud redemisset? Sed defectus nostre mortalitatis a mediatore suscepti, sufficere utique poterant ad nos Deo reconciliandos, quippe diabolus in homine, quem malo dolo deceperat, nichil iuris habebat, tanquam alienum in seruum inuasionem faciens merito spoliandus, imo etiam ex inuasione iudicandus; ac per hoc nichil erat necesse fieri, quare ius quod sibi in  homine nullum erat  rationabiliter amitteret. Quanquam Dominum tertio tentare ausus, merito potestate usurpata uideatur priuatus. Sed, ut dictum est, hominem Deus absque Incarnatione liberare poterat, atque incarnatus absque passione, nisi quia omnium prescius animum Iudeorum in necem suam pronum nouit, quod ipsis quidem ad perniciem, mundo autem ad salutem, permisit fieri malum, ut ueniret bonum, patienter ferens mala pro bonis illata. Iustus, dum id uolentes sordidos sordescere adhuc ferebat; misericors, dum illorum ex sorde sapienter totum 138 purgat mundum. Non ergo frustra Redemptor accedebat, qui  promptissimam in id perfidorum uecordiam presciebat.

Si tamen tantum tantum facinus, quoniam id nulla cogegebat necessitas, abhorrentes recusarent, frustra Deus hac causa factus fuisset homo; imo etiam frustra redemptionem hac uia prouidisset. Sed ne quid ab ipso frustra fiat, mens conscia futuri procurat, qua consultus id prouidet atque instruit, cui euentus rerum nunquam dissentit. Atque ideo si Iudei Christum crucifigere renuissent, rectius diceretur id antea nunquam fuisse prouisum, quam frustra prouisum.



CAPUT XIu. Christus non diabolo pretium obtulit, sed Deo.

  Redemptor ergo pretium dans pro captiuis, ut dimitterentur sibi, cui hanc oblationem fecit? num ei qui illos abduxit captiuos, atque in captiuitate detinuit? pretium namque redemptionis cui offerendum est, nonne ei qui redimendos in captiuitate tenet? Sed omnino absit nefarium illud nefas, quod Saluator proditori diabolo Deus se inclinans pretiosam  obtulerit mortem. Neque enim munus tale reciperet; unde se sciret potestate priuandum; nimirum si cognouisset, nunquam Dominum glorie crucifixisset . Unde ex quo resciuit, Pilatum per uxorem aggressus passionem studuit impedire. uerum rabies Iudeorum diabolo instigante prius stimulata, eo ipso  iam sedante non poterat residere. Christus ergo factus obediens Patri usque ad mortem, cui sacrificium passionis obtulit, nisi cui patiendo obediuit? nimirum cui quis obedit, ei obedientiam ascribit. Huius autem oblationis pro pretio placuit Deo captiuos reducere, calumniatorem humiliare. Christus ergo ignominiosa tulit et aspera, ut neutrum expauescas pati pro Christo ad commodum proprium, quod ipse haud est pati dedignatus commodum propter alienum. Unde dixit: Si quis mihi ministrat, me sequatur . Ecce labor: Et ubi sum ego, illic et minister meus erit . Ecce merces. Demum ex passione homo emisit Spiritum, ut mortuus esset, resumpturus eum die tertia, ut reuiuiscens resurgeret, potestatem habens ponendi animam  et iterum sumendi eam . Utrumque potuit homo per animam que id uoluit. Deus incarnando factus est homo, id permansit usque ad passionem. Tunc autem Deus quia cepit esse mortuus, desiit ad tempus esse uiuus, non tamen Deus, uerum homo; sicut cum desiit esse mortuus, factus est item uiuus et homo nouus, circa animam et carnem mutatione facta, diuinitate nullatenus aliter et aliter utrique coniuncta.



CAPUT Xu. De efficientia mortis Christi et passionis.

 Christi autem passio cum morte id effecit,  ut delicta condonarentur, tam precedentium quam sanctorum subsequentium; quoniam nostro tempore quando passio precessit fidesque passionis successit, non ex operibus, uerum Iustus ex fido fit, in fidei iustitieque signum, conseruationem atque incrementum suscipiens baptismum atque opus bonum; iam perfecte Sanctus tanquam passione redemptus, fide sanctificatus; altera nimirum absque altera nichil prodesset. Unde Apostolus de Christo ait: Quem proposuit Deus propitiatorem per fidem in sanguine ipsius . Unde nostri temporis sanctis merito passionis ac fidei plene mundatis, mox celestis regia patet. Antiqui autem ipsi quoque ea fide iustificati sunt; quippe corde creditur ad iustitiam , sed gradibus bonorum operum  in iustitiam promouendi: non fortasse quod iustitia, que ex opere non nascitur, ex opere augeatur, cum potius iustitia cordis causa, uideatur operis uerum fides iustitiam, iustitia opus bonum procreare 139 uidetur; fide, nisi quis deficere malit, iugiter crescente, tum ut in cognitione boni perspicacier, tum ut in amore boni fiat ardentior; illa enim de fide agitur, non que est demonum, sed que caritate illustrata solum est sanctorum. Hec enim, teste Apostolo, fides est que per dilectionem operatur , gradum autem fidei gradus prosequitur iustitie, et operum, ut, iuxta Apostolum: Ex fide fit iustitia, non ex operibus . Augmentum ergo fidei argumentum sequitur iustitie et operum. Unde Apostolus iuxta mensuram fidei  dona distribuit Spiritus sancti .

Nisi uerius est, quod sicut ex gratia initium est fidei, ex fide autem iustitie initium, ex iustitia uero et initium bonorum operum et prosecutio; ita ex bono opere merito obedientie et fides incrementum sumat, et iustitia; Deo iuxta augmenta mensure munera distribuente, nec fiet quis iustus nisi ex fide, fiet autem iustior ex opere.

Sed si fides sine operibus mortua est, quomodo iuxta Apostolum fides sine operibus iustificat? Fides sine operibus precedentibus, que etiam si precedant  ad fidem non ducunt; fides, inquam, etiam ante opera iustum facit. Unde ante tempus operandi  de medio raptus solam saluatur per fidem: nec immerito, quoniam bonum opus necessitas excludit, sed uoluntas optat et expetit. Et perfecta uoluntas faciendi reputatur pro opere. Unde Apostolus fidem asserit per dilectionem operari . Fides namque per se mortua  per dilectionem semper operatur, dum aut si tempus habet suasu ac uirtute dilectionis bona multa facit; aut si tempore careat, dilectio pro opere computatur. Fides ergo sine operibus mortua est, illa nimirum que caritate cassa, otiosa necessario est. Aut fides primo sine operibus iustificat; si tempus habet operandi, iam fides sine operibus mortua est.



CAPUT XuI. De perfectione antiquorum.


 Perfectos ergo antiquos fuisse sanctos necesse erat tanquam ex fide iustos, atque in iustitia magis magisque promotos, iustis nostri temporis pares, ac plerosque plerisque maiores; nisi quod uitia, quibus sine non uiuitur, nondum dimittebantur; bona que merito fidei agebant, nondum recipiebantur.

uitia nondum dimittebantur, quoniam id sacrificia uetera conferre nequibant, quoniam, iuxta Apostolum, sanguine taurorum aut reliquorum impossibile erat dimitti peccata . Id quippe in aduentu suo effecit Agnus Dei qui tollit peccata mundi. Quamobrem ad infernum descenderunt, tanquam culpis nondum ueniam consecuti: ubi nullas   penas parcente iudice sunt perpessi, quoniam hinc Deo miserante in uera penitentia recesserunt. Quamobrem aliquid melius ibi quam hic adepti sunt, sumpta securitate future beatitudinis, quam in celo per Christum obtinere sperabant: neque enim apud inferos fas erat uidere Deum, alioquin aduentum Christi optare adeo non opus erat.



CAPUT XuII. De inferno, et quomodo iusti ibi fuerunt.

Infernus equidem locus est tam deterior terra quam inferior, quem uirtus Dei ita aptauit suis, ut ibi quam hic sibi melius foret; id tantum anxietatis habentibus, quod a gloria debita celicolis arcerentur. Neque enim id uirtutis eorum merita habebant,  ut quos mala ad inferna traxerunt, eos bona ad celos subleuarent, donec ueniret Christus, cuius merita precedentium Patrum insufficientiam supplerent; ut merita antiquorum per Christum accepta 140 Deo, digna tandem fierent munerari celo. Interim autem neque bona retribuebat, quippe tanto premio non satis digna; neque mala condonabat, quoniam nondum pretium erat datum; sed neque puniebat quos fides uenturi excusabat. Itaque quasi induciis positis, precedentium delicta sustentabat, ut in morte Christi remitterentur, atque in hoc tempore iustitia plena antiqui illustrarentur. Unde tempore gratie ab inferis regressi sunt tanquam culpa dimissa; ad celum conscenderunt tanquam completa  iustitia. Unde Apostolus Christum perhibet passum propter remissionem precedentium delictorum in sustentationem Dei, ad ostensionem iustitie ipsius in hoc tempore . Antiqui itaque sancti quod prius non habent, tempore gratie consequuntur; eam uidelicet perfectionem, quam nostri sancti nostro tempore adipiscuntur. Antiqui dum uixerunt, quoniam nondum Christus aduenerat, nunquam tales exstiterunt, ut forent celo digni. Nostri, quoniam iam sunt redempti, iam sunt tales ut debeant in celum ascendere. Nostri ergo plene fiunt iusti, unde mox celo honorantur. Antiqui autem nequaquam tempore suo plene iustificabantur, unde uita eterna differebatur. Iustus enim ex fide  uiuit , quod est, qui ex fide fit iustus, ex iustitia fit uita dignus: merces quippe iustitie iuxta Scripturam uita eterna est. Quamobrem dum merces negatur, semiplenum meritum estimatur.



CAPUT XuIII. Quomodo meritum antiquorum fuerit impletum.

 Meritum antiquorum tunc est impletum, quando merito Christi est adiutum, ut iam cum alio ad obtinendam gloriam sufficiat, ad quod ante  non sufficiebat. Erant tamen antiqui secundum quemdam modum iusti, imo quidam ex eis ualde iusti. Quomodo enim iusti non erant, qui fidem Christi habentes placere Deo omnimodis satagebant? qui si quando offendebant, satisfactionem  minime differebant; quorum merita sibi placere patefecit Deus, dum eorum prece multa fecit miracula; dum post obitum in regione miserorum exsortes miserie honorauit; dum misso Filio, inde ereptos, collegio angelorum beatificauit. Tanti ergo uiri procul dubio iusti erant. uerumtamen non tanquam Deo reconciliati, sed tanquam datis induciis adeo usque reconciliationem sustentati. Quare quos adeo ueneratus est in induciis, quid contulit reconciliatis?



CAPUT XIX. Cur Christus ad infernum descendit.

Quamobrem anima Christi ad tempus a corpore separata diuinitati, tam nichilominus quam prius utique unita, corpus in sepulcro quieuit, anima in infernum  descendit; quo descendere opus non erat, nisi quia anime sanctorum inibi detinebantur, sicut ut et impiorum; quod exigere quodammodo uidetur colloquium illud, quod inter diuitem sepultum in inferno, et patrem Abraham celebratur. Quod uero diues suspiciens uidit Lazarum in sinu Abrahe , nonne ad hoc uidetur pertinere, ut perditi obtineant inferni nouissima, iuxta illud: Ignis succensus est in furore meo, et ardebit usque ad inferni nouissima . Ignis igitur iudicii, num hic succendetur, inuoluensque malos ardens ad inferni nouissima trahet? et ne alio torqueatur ignis iste, an sequitur: Deuorabitque terram cum germine suo et montium fundamenta comburet? 

 Sed longe aliam auctoritas huic loco dat expositionem, et iuxta totam littere seriem multo conuenientiorem. Si uero nouissima inferni deputantur perditis, diuersaque mansio debebatur sanctis, procul dubio prima, id est, superiora inferni sibi uindicauerunt.



141 CAPUT XX. De mansionibus et situ inferni, et morsu.

Quod autem apud inferos diuerse mansiones sint, non negat Abraham diuiti loquens: Magnum enim, ait, chaos firmatum est inter nos et uos ; nimirum cum hec parabola diceretur a Domino, utrumque in inferno fuisse certa res est. uerumtamen aliud parabola intendit, quippe diues est  Iudaicus, Lazarus autem gentilis populus, sinus uero Abrahe requies sanctorum, quo Lazarus per fidem ab angelis portatur; diues autem propter perfidiam in inferno sepelitur: quos inter chaos firmatur, quod nec ii uidendo, nec illi compatiendo transire ualeant. Pars utraque statum alterius perpendit, sed altera lucide scit, altera pulsa dubietate credit: quod totum si non est modo, certum est quod erit in futuro.

Infernus autem subter est iuxta Isaiam, quippe in inferioribus terre collocatur . Unde in psalmo: Eruisti animam meam ex inferno inferiori . Super hunc locum ita habetur  : Celestis habitatio superna est, terrena infernus est, ab hac itur in infernum inferius; unde eruit  Dominus animas misso Filio.

Num omnes? Absit! Nam ipse ait: O mors, ero mors tua; morsus tuus, inferne ; mordendo  pars assumitur, pars dimittitur, assumptam autem ad partem quidam uidentur pertinuisse, aliquandiu adhuc purgandi; quippe nouiter defuncti, nec perdendi, quoniam penitentes de inter homines recesserunt, nec in sinu Abrahe mox locandi, quippe fructibus penitentie nondum peractis. Ubi ergo erant? nonne in tali loco ubi essent pene? In tali utique. Num ergo in inferioribus inferni, que pars sceleratis deputatur? Sed de illa dicit Propheta Deo: In inferno autem quis confitebitur tibi?  id est, nullus. Unde alibi: Quia non infernus confitebitur tibi ,  id est, non te laudabit. Quare? Quia non exspectabunt qui descendunt in lacum ueritatem tuam , id est, aduentum a te uerace promissum. Nimirum nec nostro tempore secundum desiderant, nec ueteri primum, quippe commodi nichil laturum. Reges autem Dauid atque Ezechias, homines noui tempore ueteris Testamenti, minime ignorabant defunctos ad infernum tam bonos quam malos transmigrare: quid ergo est, quod in inferno confessionem dicunt non esse, quando quidem nec in inferno decebat sanctos a confessione cessare, nimirum iam meliores quam prius atque beatitudinis securiores, tanquam onere carnis exutos?



CAPUT XXI. Ubi purgandi fuerunt antiquitus.


Sed licet uniuersa habitationis illius capacitas uocabulo inferni designetur, plerumque tamen superior pars nuncupatur sinus Abrahe, inferior autem infernus. Ubi ergo purgandi tempore antiquo erant? Num in penali regione cum perditis? Sed in inferno quis confitebitur tibi?  atqui purgandos laudare necesse est. Dicemusne igitur illud: Quia non infernus confitebitur tibi, intelligendum de his qui inibi manent non discessuri, non de hospitibus inde transituris? hospites quippe ex transitu non sibi nomen de regione sumunt, sed habitatores ex mansione. Cum enim de omnibus qui  in inferno detinebantur saluandis recte intelligatur, uicinius tamen purgandis applicatur illud: Non exspectabunt qui descendunt in lacum ueritatem tuam : quippe illis misericordia Dei opus erat, non ueritate.

Quod si in regione perditorum, ut tormentis purgarentur, ad tempus detinebantur; nonne purgatione completa ascendebant in sinum Abrahe, uidelicet in superiorem, ubi requies erat, regionem? Sic nostro tempore defuncti in quibus quidpiam exurendum restat, post mortem purgatoriis penis examinantur, examinatione autem exacta ad Christum sublimantur. Nimirum 142 quos ab ipso reatus semouebat, expiatio conciliat. Si enim in quibus compunctio atque tribulatio presens ad plenum  noxas excoquit, ipsi licet apud nos iugiter delinquunt, attamen de inter nos discedentes mox celestium merentur consortium; quanto magis sancti in quibus nondum plena satisfactio est, post mortem non delinquentes, quoniam iam non corpus aggrauat animam, atque ideo longe melius quam hic compuncti, sicut longe grauius quam hic afflicti, ac per hoc castigatione dura emendati debent celo donari? Ignis quippe purgatorius, inter nostras et inferorum penas medius, tantum superat has, quantum superatur ab illis, quod Propheta intellexit, dicens: Domine, ne in furore tuo arguas me, neque in ira tua corripias me . Furorem dicit gehennam, quippe, docente Scriptura, omnes  pene mitiores gehenna; ignem purgatorium, tanquam furore minorem, iram appellat. Utrumque autem Propheta deprecatus, penam que inter homines est, siluit, quasi diceret: Mala futura expauesco, presentia minime reformido, ipse enim optans presentia ut effugeret futura ait: Da nobis auxilium de tribulatione, quia uana salus hominis .



CAPUT XXII. Ubi sint modo purgandi.

Qui ergo in hoc seculo, quod erumnis plenum penitentie deputatur, minus se castigat, merito postmodum, quando retribuendi potius tempus est, ex intempesto graui disciplina emendatur.

Sed disciplina hec ubi fit? num in celo? num in  inferno? sed nec celum tribulationi, nec tartarus correctioni, precipue nostro tempore, competere uidetur. Nam si solum boni debentur celo, nonne solum mali debentur inferno? Et si celum omne excludit malum, quomodo infernus ullum recipit bonum? Sicut enim Deus celum destinauit solis consummatis, pariter uidetur gehennam solis addicere impiis, ut sit hec carcer reorum, illud regnum amicorum. Ergo ubi sunt penitentes post mortem? in purgatoriis. Ubi sunt ea? nondum scio. Quandiu ibi sunt? usque ad satisfactionem. Inde quo pergunt, si in carne penitentiam peregissent mox ascenderent. Ut ergo penitentiam peragant, inferius remanent.



CAPUT XXIII. Quando purgati celo donentur.


Quamobrem quos penitentia adhuc agenda detinet, peracta celo restituat. Nisi si quis eos extra celum quietis in locis ponat, dicens penitentiam in carne tanquam loco suo exactam, tantum posse, ut sit digna uisione Dei; penitentiam uero post corpus tanquam in alieno actam, id minime mereri ante resurrectionem. Sed qui tandiu arcentur a contuitu Dei, et a presentia Christi, nonne interim satisfactione incompleta minime plene reconciliantur Deo? tempore fortasse apostolorum aliqui obierunt, qui si paucis adhuc diebus superuixissent, penitentiam consummassent. Dignumne igitur est, paucorum dierum penam prorogari usque ad resurrectionem?  Duo moriuntur; unus multe, longeque religionis, sed parum restat expiationi; alter minoris atque breuioris, sed nichil superest exurendum: quomodo ergo qui minus est bonus, mox donatur uisione Dei, qui autem multo melior est tandiu a gloria detinetur? quare pro modo culpe expiatio intelligitur; maior minorue, longa siue breuis. Semper autem acrior succedit, quoniam tempore suo satisfactio in uita non precessit. Unde peracta purgatione penitentes, tam nostri, ex purgatoriis  ad celos, quam ueteres ex purgatoriis  ad sinum Abrahe refrigerandi, iugiter conscendere uidentur.

143 Sed magnum chaos firmatum inter bonos  et malos, hunc transitum prohibuisse uidetur , nisi forte chaos istud inter celicolas  intelligatur et inferos. Si tamen et apud inferos idem chaos erat, procul dubio iuxta uerba Abrahe, nullus transitus inter bonos et malos erat. Purgandi ergo extra sinum Abrahe ab Adam usque ad Christum commorati sunt, an ut semper cruciarentur? Sed in uita fere purgatis, unde tam longi cruciatus? aut ut ibi tandem quiescerent? Sed quomodo in loco cruciatibus deputato absque cruciatu? quomodo in quiete erant? quamobrem ad superiora expiati uidentur transire, si tamen transitum ueritas rei patiebatur? alioquin dicendum uidetur corrigendos quoque in superiori parte habitasse.



CAPUT XXIu. Quomodo purgandi fuerunt in inferno.


Sed sicut inferioribus quies disconuenit, ita superioribus afflictio dissentit, nec in Scriptura tertium facile inuenies apud inferos locum purgandis, deputatum. Quid ergo? num sicut in terra boni ac mali loco permisti, merito sunt discreti, ita quoque in inferno in unum habitabant, pena ac quiete distabant? Quod utique plurimis placet. Nec mirum quod anime corporeo igne torquentur ibi ac frigore, que idem pertulerunt in corpore. Nec mirum econtra, si sicut recoctum aurum in fornace detrimentum non sustinet, si sicut sancti in igne iudicii resurgunt, per ignem ascendunt sine estuatione;  ita anime pure inter incendia gehenne fuerunt absque anxietate. Absurdum enim uidetur duas inferno dare mansiones, alteram quieti, alteram tormentis, et tamen asserere aut inter tormenta quietem, aut inter quietos laborem.

Si tamen iuxta quietos oportuit esse purgandos, quomodo conuenientius id dicetur, quam ut pena atque quies sint insimul, pretermissa diuisione locorum. Quidquid autem in Scriptura hanc uidetur uelle diuisionem, retorqueri poterit ad quietem et penam, que licet loco non differunt, at natura diuiduntur. Ubicunque autem salus aut confessio, aut cetera sanctis post mortem debita inferno tolluntur, infernus in damnatis intelligitur, aut ad nostrum tempus refertur.



CAPUT XXu. Quid de purgandis factum sit, cum Christus descendit.


Christus ergo suam insinuans caritatem, qui sine descensu omnia poterat, sicut de celo in terram, ita de terra ad inferos descendit, inde sanctos reduxit. De nondum purgatis quid fecit? num ibi ad tempus reliquit? Sed qui propter suos aduenerat quomodo partem deserebat? quomodo carcer solis modo obnoxius reis conueniebat iam reconciliatis? Quippe per mortem Christi reconciliabantur et purgandi: neque enim potest ex fide Christi iustus, iuste post mortem Christi dici non reconciliatus; iniustus ipse est inimicus, sed factus iustus factus est Deo reconciliatus. Quantum autem adhuc sibi  superest purgationi, tantum deest reconciliationi. Plene fiet reconciliatus; ante Christum autem reconciliatio non erat: de Christo enim ait Apostolus: Per quem nunc reconciliationem accepimus ; quasi diceret: Nunquam ante. Ipse enim uerus Salomon mediator Dei et hominum, in se unum angularem lapidem utrumque populum coniungens, ambos reconciliauit Deo. Sed hec reconciliatio quando cepit? cum iustitia; iustitia autem per sanguinem Christi. Unde Apostolus: Iustificati nunc in sanguine ipsius , quasi diceret: Nunquam ante, qui iuxta Apostolum ualebat in redemptionem earum preuaricationum que erant sub priori testamento .



144 CAPUT XXuI. Quod Christus ab inferis purgandos abduxit.


Quamobrem quos apud inferos purgandos reperit, ab inferis Christus abduxit, ne inimici semiplenam potentiam calumniantes, de relictis gloriarentur. Sed quo perduxit? num ad purgatoriam penam? rationabiliter fieri potuit, rationabilius  dimitti. Nam quos uisitare uoluit presentiaque sua dignatus est, misericors contristari, dum disiungeret a se, minime uidetur uoluisse: nam sicut mortalis a mortalibus, se a suis minime separauit; ita ex quo anima animas sibi assumpsit, minime, ut puto, eas a se disgregare conuenit. Qui enim que latro rapuit, cruce exsoluit, eum mox in requiem assumpturus,  cur non idem pretio eodem captiuos suos latroni adunaret, ambosque secum regno beatitudinis induceret?

Sed qui ad inferna descendit, quousque peruenit? Reuera qui languorem mundi medicaturus, incarnari non est dedignatus, ita sibi bonus bonos associauit, ut medicus egros non effugeret. Qui ergo ad eos qui in requie erant ueniendum iudicauit prius expiandos ubi essent uisitare forsitan non recusauit; sed dum inde suos liberauit, procul dubio uacuam, si que ea est, superiorem mansionem dereliquit. Sed uacuata quibus necessaria usibus erat? num ut per eam tormenta iam diffundantur? Sed si modo ibi sunt et prius adfuisse credibilius est. Num ut illuc expiandi tempore gratie descendant? Sed  ille locus quoniam caret penis, quomodo idoneus est flagellandis? Sed etsi ibi quis penas ponat, quomodo post redemptionem iustis infernus debeatur? Nec possunt negari iusti qui ad iustitiam  sunt iam conuersi, nimirum quoniam post aduentum Christi haud conuenit regio inferni penitentibus, ideo dum infernus reticetur propter ipsos ignis purgatorius commemoratur. Unde sicut ianua celi prius ex peccato generi humano clausa, ascendente Christo serius, ocius sanctis reseratur; ita ab inferis regrediens ne quis suorum illuc ex tunc transmigraret, post se loci huius introitum occlusit. Unde in Psalmo: Attollite portas, principes, uestras, et eleuamini, porte eternales ; nimirum que prius nulle erant, in ascensione eleuantur porte, quibus in eterna bona intratur. Quid est hoc? potestas intrandi in celum datur. Sed principes inferi suas quibus ibatur ad infernum, in descensione Domini portas inuiti sustulerunt, id  est potestatem qua ad inferos omnes pertrahebant, perdiderunt. Impiis tamen perdurant inferi aperti, quemadmodum celi clausi.



LIBER QUINTUS.



145 CAPUT PRIMUM. Quando et qualis Christus resurrexerit.


Anima itaque Christi cum tota sanctorum multitudine animarum ab inferis egressa, corpus suum die tertia ingrediens donauit resurrectione, sicut  egrediens decolorauerat morte. Reditu itaque anime homo immortalis fiebat, et impassibilis: Resurgens enim ex mortuis iam non moritur, mors illi ultra non dominabitur . Preterea enim in tantum glorificatus est, ut instar solis coruscaret, quomodo in transfiguratione omnipotentia sua ante passionem, radiante conspectu apparuit, premonstrans discipulis speciem resurrectionis, sed post resurrectionem celans; nam quos conturbauit figura, quanto magis res ipsa? Speciem itaque pristinam discipulis obtendens, contemperauit se infirmis, ut se cognoscere, et quadraginta dierum conuersatione sustinere ualerent.

Sed quomodo mortalis formam induebat immortalitatis?  quomodo autem post mortem, quasi hominem se ostendebat mortalem, num simul inerat splendor maiestatis, et deformitas nostre mortalitatis, num dum alterum manifestabat, altero carebat? sed neuter status proprietate sua uidetur priuandus; neuter item status utriusque naturam, quippe nimis diuersam, simul obtinere posse uidetur. Quid ergo? num oculi apostolorum fallebantur, ut speciem in Christo putarent uidere illam que minime uidetur? absit a fide prestigium! species enim ostensa absque delusione oculis subiecta erat. Sic oculi duorum cum prius tenerentur ne eum agnoscerent, propter speciem quam incognitam cernebant, post cognouerunt in fractione panis , quoniam tandem species nota se  presentabat. Christus ergo altera, atque altera in specie se ostendebat, propriam tamen non dimittebat; propriam in se habebat speciem, eamque celabat; altera in specie apparebat, nec tamen eam in se habebat. Sic cum se suis distribuit, oculis speciem  panis pretendit, palato saporem panis ingessit, et qui uirtute sua panem mutabat in se, uirtute eadem panis speciem, et saporem extra panem seruabat; ut se panis in specie et sapore preberet suis, qui eum specie in propria recipere horrerent. Itaque specie in sua, quam apud se habet, non se tradit; specie autem non sua, quam in se nunquam habet, se tradit.



146 CAPUT II. Quid sentiendum de ab inferno eductis.

Quoniam ergo Christus resurrexit, de his quid sentiendum quos secum ab inferis reduxit? et quidem constat quod multa corpora sanctorum resurrexerunt,  et apparuerunt multis , num ut plerique autumant, gemina stola iam accepta, ut sic idonei testes resurrectionis Dominice fierent, cum Domino reuixerunt? Sed tanta testium reparatio, quibus magis competebat, quam Dauid reliquisque prophetis, ac primo patriarchis, de quibus ait Apostolus: Ii omnes testimonio fidei probati, non acceperunt repromissionem, Deo pro nobis aliquid melius prouidente, ne sine nobis consummarentur . Restitutionem ergo anime et corporis nondum perceperunt, ut maius sit gaudium omnium dum simul consummantur. Unde credibilius est solum Christum in gloriam resurrexisse, ceteros autem peracto officii sui testimonio in terram absque molestia lethi iterum resolutos,  exspectantes modicum tempus quousque impleatur numerus fratrum suorum .



CAPUT III. Quomodo et quando Christus ascendit, et quando descendet.

Quadraginta autem dierum spatio discipulis suis crebro apparens , ut eos in fide solidaret, sub celo moratus est, multa sanctorum numerositate stipatus, quos omnes in ascensione celo secum inuexit: Ascendens enim in altum captiuam duxit captiuitatem . Illuc enim ascenderunt tribus, tribus Domini . Nam ab inferis eripi, nec celos ingredi, ante Christum fas erat. Sed Christus nec conscendisse nisi quadragenario completo, nec post completum descensurus,  nisi in die iudicii estimatur. Utrumque tamen fieri posse uerum est, neutrum uero fieri opus est, quoniam neque ratio requirit, et auctoritas dissentit: quoniam ascendit ad celos, inde uenturus iudicare uiuos et mortuos  .

Nihil ergo ex nobis confingentes, tunc illum qui ascendit descensurum asseramus, quando iudicaturus adueniet, ne si iterum iterumque ascendere ac descendere astruimus fines auctoritatis transgressi, non iam duos, imo plurimos inducamus aduentus. Quamobrem nec unquam ascendit diem ante quadragesimum, nec prius descendet usque ad iudicium: quippe si ante ascendisset et ante descendisset, quoniam cernentibus apostolis die quadragesimo erat ascensurus. Itaque ex descensu isto  preter primum et ultimum tertius fieret aduentus, imo iuxta numerum ascensuum numerus quoque cresceret aduentuum.

Nec ignoro sanctis post ascensionem Dominum nostrum Iesum nonnunquam apparuisse, sed aut in celo per se, aut in terra angelico ministerio uidetur mihi apparuisse. Sic sancti non tam ipsi, uerum uice eorum angeli, precipue ii, quos diuina dispensatio custodie sanctorum dum in carne habitarent, depurauit, hominibus apparuisse nonnunquam leguntur. Ipsis namque  in huiusmodi negotia admitti conuenit. Sanctis ipsis Christo assistentibus, nichilominus loco quam contemplatione. Et cum aliud  dici possit, id tamen magis credi conuenit. Sed cum in celo tam Christus quam sancti eius proprias obtineant mansiones, nichil tamen prohibet si quando fieri oportet inferius eos apparere, sicut in iudicio apparebunt, et, ut aiunt, sepiuscule apparuerunt.



CAPUT Iu. Quando Christus Spiritum sanctum misit, et quomodo.

Christus ergo ad dexteram Dei sedens, id est, in equalitate Patris regnans, aut in potioribus 147 bonis post laborem quiescens, suum Patrisque Spiritum consummandis misit discipulis, quem eis et antea infuderat inchoandis. Nec aliud hic puto  Spiritum, qui ubique est, suis mittere, quam corporali in specie inuisibilem demonstrare; nec tamen ipse, sed que ipsum signabat figura cernebatur. Pater ergo et Filius, imo etiam  Spiritus sanctus, Spiritum sanctum misit, dum quod Spiritum designaret intuentibus ostendit. Tota Trinitas, aut melius Pater et Filius, tertiam personam misit, sola tertia mittebatur, quoniam reliquarum neutra illa in specie apparebat: quippe species ea solum propter Spiritum sese intuendam exhibebat, sicut solius Patris uox audita est: Hic est Filius meus dilectus , sicut solus Filius in homine uisus est.

Non tamen Spiritus sanctus speciei, sicut Filius homini in unam se coniunxit personam: nec immerito  solus ille apparebat, qui septiformis munera daturus ueniebat. Nimirum eius uenire, id est, munera largiendo bonos efficere; eius autem inhabitare, id est, munera data conseruando augere. Quamobrem ad discipulos merito aduenit, quos antea uix initium boni consecutos, tanquam timidos sese recondentes, iam uere bonos reddidit, tanquam terrena calcantes, solaque eterna captantes, adhibita scientia utrique rei necessaria. Spiritus autem, qui in specie columbe super Dominum apparuit , in igneis linguis discipulis se exhibuit .

Sed an ignis iste, columba uero illa, utrumque quod uidebatur id uere erat? Sed angelos humana in specie sanctis apparuisse crebro legimus: sed  quod apparendo uidetur homo, idne uera ratione est homo? Si autem est, nonne quasi unus, imo uere unus est ex filiis Ade? Si ergo uere solumque homo, id est, quod cernitur, quomodo angelorum uisio in humana specie predicatur? num angelus indutus homine eo ad quedam utitur officia, ac propterea angelus in homine, merito pronuntiatur apparere? Sed nec auctoritatis transgressor, id ex me confingere audeo, nec quomodo homo hominibus, subito aut appareat aut euanescat, intelligo, presertim cum nondum sint immortales. Sed et si quis esse ponat, minime tamen conuenit, quod angelus hominem, immortalis mortalem sibi ad terrena assumat negotia, quoniam id operis explere posset  aut homo per se, aut angelus corporali in specie. Sed si opifices opera alii alia machinantes, creaturas Dei aliter atque aliter informant; si magi in Moyse signa emulantes, elementis Dei abusi fecerunt et ipsi per incantationes, et arcana quedam similia, utique rei effectu, aut sola oculorum delusione, patrum traditiones cur non teneamus, et credamus angelos, utpote scientia illustres, uirtute prestantes, conuenientia agendis ex ere sibi corpora aptare, quatenus subtiles atque agiles sue nature concordia nacti nichilo prepediantur, quandocunque ubicunque subito aut apparere aut euanescere: apparere mox uisibili specie confecta, euanescere mox eadem dissoluta? Nisi forte uerius est eos latere cum libet,  etiam in corpore. Sic Dominus post resurrectionem, licet in carne permanens, attamen modo se exhibebat uidendum, modo subtrahebat iam uisum. Sed specie, non phantasmate; imo uere aspectibus hominum obiecta, quoniam in usum hominum ex ere sumitur, peracto usu in ere deponitur; sic nouam stellam nouus rex natiuitatis sue nuntiam ex preiacente materia formauit, peracto autem legationis tempore ipsam item in suam materiam resoluit.



CAPUT u. Quod nec uera columba, nec uere lingue apparuerunt.

Quare que super Dominum apparuit non columba, sed species columbe fuit, iuxta illud: In specie columbe Spiritus sanctus uisus est. Igneas autem linguas  sicut linguas non esse scis, ita ignem esse 148 fortasse non credis; sed ignis speciem in modum lingue formatam. Nam si illa uere foret columba, hec autem lingua; hanc quodlibet animalium, uel potius hominum amisisset, illam quasi  ouum parentes peperissent, et in pullum fouissent. Esse tamen potuit uera auis uirtute celesti ex ere machinata, sicut illa ortus Domini nuntia uera fortasse stella fuit; nisi quia superno uolatu descendens super Dominum residere non curaret. Imo propterea uera auis non uidetur, quoniam nec uerus homo est qui apparendo cernitur, nec enim spernendam puto similitudinis rationem. Quamobrem sicut apparitio illa, animal rationale estimatur, et non est, sed similitudo eius; ita quoque hoc  animal irrationale cernitur, nec tamen auem esse putamus, quam ut auem cernimus. Utramque speciem, imo et tertiam ignearum linguarum uirtus celestis mouet; utraque imo et tertia ex ere sumpta in erem peracto officio redit.

Sed licet ueram quis hanc columbam, uerumque illum ignem posuerit, quomodo qui apparet uerus homo erit  ? nam nec ex Adam hominem, imo multarum homines facierum, qui nutu suo siue angelico modo se uidendos exhibeant, modo humanis se obtutibus subtrahant natos oportet credi, nec alia ex materia quam ex Adam procreatos, licet homines uideantur, homines estimare fas est. Nam nec homo nostri generis  tante potest esse ualentie, ut ex improuiso conspiciatur, subitoque a conspectu subtrahatur; nec qui talis est, nostri generis esse potest, quippe nullam inter homines habens conuersationem nusquam reperitur; ubi, et a quibus natus et altus, inter quos obuersatus, nemo est qui sciat, imo nemo is est ut eum scias. Sic quoque similitudo columbe, igneeque lingue, potius ea uidetur qua de agimus non ipsa res, nam si lingua, quomodo ignea? Si autem ignea, quomodo lingua? certe si ignis esset  sedens super singulos eorum discipulos exureret, nisi uirtus diuina, cui nichil difficile est, nature obstaret. Quamobrem si ita Deo uisum est, nichil nego ex ere ueram  emicuisse columbam, uerum super apostolos splenduisse ignem, tamen non qui combureret, sed luceret, sicut ille in rubo utique nec consumebat. Talis Spiritus in baptismo apparuit, quoniam columbinos requirit. Discipulis autem sese exhibuit in linguis igneis, quoniam quos propter uarietatem gentium uarietate instruebat linguarum, eos igne accendebat, ut rubigine uitiorum consumpta, et scientia splenderent, et caritate feruerent.



CAPUT uI. Quibus prius, et quibus post predicauerint, et cur.

Quamobrem quos uita commendabat, doctrina illustrabat, merito aliis predicabant, prius tamen Iudeis, quatenus qui ex ipsis predestinati erant ad uitam conuerterentur, ceteri autem sue perfidie  excusationem non haberent. Tandem autem non ferentes doctrinam, quoniam indignos se iudicarunt Euangelio , et apostoli conuersi sunt ad gentes, ut per eos interim ad fidem plenitudo gentium introiret: qua completa, predicatione Elie et Enoch tandem omnis Isrel saluus fieret . Gentibus enim conuertendis apostolos destinauit Deus; Eliam uero et Enoch  in hoc reseruauit, ut tandem Iudeos plene conuertat.

Intentio predicationis, religio est Christiane conuersationis. Origo religionis fides est, quippe iuxta  Apostolum ipsa spiritualis edificii fundamentum est . Nondum est otiosa; quoniam interim, sicut in demonibus, est mortua, sed cum illustratur caritate. Hec namque 149 fides dum Deum diligit et proximum, operosa utique est, quoniam ea est que, Apostolo teste, per dilectionem operatur . Fides autem ex auditu nasci in Apostolo docetur.

Sed quomodo ex auditu, si testimonio eiusdem ipsa non est ex nobis, Dei autem donum est non ex operibus?  utique eam caro et sanguis non reuelauit, sed Pater meus qui est in celis , id est, non natura hominis, sed gratia Dei manifestatur: quam enim antiquis, si non omnibus,  at multis, insinuarat ex inspiratione, eam nobis declarat ex predicatione. Nimirum predicator uerba fundit, uerborum autem sensum, imo fidem menti Deus infundit; nam sensus exercitio Scripturarum perspicax sententiam plerumque ex uerbis perpendat, sententie autem fidem nonnisi per gratiam adhibeat.



CAPUT uII. Cur omnibus necessaria, singulis sint diuisa, et de fide et salute.

Fidem ergo quam largiri poterat Deus absque sermone, raro , id facit tempore gratie, ut doctore sit opus. Sic que sunt necessaria omnibus, singulis sunt diuisa, ut  quisque quod sibi deest, in altero reperiens, illi obligetur amore. Auditores ergo predicatores suos diligant, quorum per officium, Deo intrinsecus operante, irradiantur fide; non pro meritis parentum uel preteritis seu futuris: Dei enim donum est, non ex operibus, ut ne quis glorietur . Non hoc Apostolus diceret, si quodlibet cuiuslibetue opus Deus consideraret, quare cuipiam quasi ex merito fidem recompensaret. Iam enim fides non pure et proprie esset Dei donum; imo quedam fieret retributio propter meritum, atque haberet homo unde gloriaretur. Ergo, ut ne quis glorietur, fides solum est gratia, non ex operibus nata, uerum pariens opera. Opera nimirum quamuis magnifica nichil sunt ante fidem: Nam non est qui faciat bonum, non est  usque ad unum , id est, nemo facit bonum, usquequo ueniat ad Christum: ipse enim est unus, id est solus, in quo bene fiat. Unde in Iob: Quis potest facere mundum de immundo conceptum semine, nonne tu qui solus es?  Ubi Apostolus memorat promissiones Sare et Rebecce factas, talis expositio inuenitur  : Promissio facta Sare ostendit, quod propter genus nemo saluatur; ita Rebecce quod propter nullum suum meritum uel parentum aliquis eligitur, sed sola gratia . Sed si nemo meritis parentum aut eligitur, aut saluatur, nec propter merita parentum quisque fide donatur. Fides namque electionem inter et salutem medium sortita locum, nascitur ab illa, istam parit. Quare si merita parentum in filiis  operarentur fidem, conferrent quoque salutem; constat enim quod ex fide est iustus, ex iustitia salus. Sed si meritis parentum aut suis habet quis fidem aut iustitiam, utique iuxta Apostolum: Ex operibus iustificatus habet gloriam, sed non apud Deum , id est, uitam eternam sibi aut parentibus, non Deo ascribendam. Nullius ergo meritis neque suis neque alienis fidem obtinet aut iustitiam, sed Deus cui uult miseretur .



CAPUT uIII. Cur patres pro filiis, et Ecclesia roget pro conuertendis.

Quid est ergo quod parentes pro filiis, imo tota Ecclesia pro conuertendis orat, orantem pro credituris  imitata Dominum Iesum? quid, inquam, pro nondum credentibus aut facinorosis orat, si nec illis fidem, nec istis iustitiam impetrat? Sed sanctorum supplicatio filiis, imo et aliis et infidelibus fidem, et prauis equitatem promeretur. Unde archisynagogus Iairus pedibus Iesu prouolutus rogat pro unica , diciturque patri mortue filie: Noli timere: crede tantum et salua erit .

 Archisynagogus doctorum chorus habens unicam, plebem Iudaicam cui spiritualem curam debebat Iairus, id est illuminans uel illuminatus, a Deo propterea illuminatus, ut unicam doctrina et  exemplo illuminaret; hic ad pedes Iesu cadit, dum ipsum sibi anteponit 150 et comprehendit per fidem illum, quem Redemptorem exspectat, etiam secundum hominem omnibus preferendum. Hac fide preditus summum rogat medicum ut curet a peccatis egrotam, ab infidelitate mortuam, inspiraturque patri id paterne fidei promereri supplicationem, ut filia tandem, id est, post gentium uocationem, a morte anime suscitetur. Sic centurio pro seruo morituro Dominum rogat; Dominus autem centurionis fide laudata, ipsi ita respondit: Sicut credidisti, fiat tibi . Centurio hic centum militibus stipatus, hic est Christianus populus qui, dum ad eterna solus suspirat, uirtutum profectione munitur: is prerogatiua fidei conspicuus minori turbe  que timore Deo seruit, moritura utique nisi sibi ad iustitiam caritas subueniat, supplicando salutem anime obtinet. Unde Maria et Martha Lazaro sorores uiue fratri mortuo , uidelicet uiri contemplatiui atque actiui proximo in prauitate torpenti salutem a Domino procurant. Ipse quoque homo sibi supplicando prodest, tam incredulus ad fidem, quam corrigendus ad emendationem. Unde Augustinus diu dubius quid in fide teneret, cupidus uere uie meruit tandem inuenire. Sic qui in uitiis degit supplicando eruitur, quem Deus exaudit in abscondito tempestatis : tempestas quippe est seruitus peccati, que in abscondito cordis dominatur, ubi cum incepisset mergi clamantem Petrum assumpsit , multiplicatis  infirmitatibus accelerantem. Si ergo seruus peccati modo propria, modo aliena supplicatione liberatur, quid est quod nemo in fidem aut iustitiam meritis suis aut alienis adiuuatur?

Sed supplicatio pro emendatione cuiusquam Deo oblata suscipitur nonnunquam, quoties rogatus uirum commutat malum in bonum. Merita autem quando alio inclinantur, nec eo spectant, ut Deus quemquam fide donet morumue honestate, nunquam ut id Deus conferat, sicut modo mihi uidetur, efficiunt. Et constat quod nequaquam illud conferre ipsa per se possunt. Huiusmodi ergo ex meritis nunquam, ex supplicationibus nonnunquam fides obtinetur, et iustitia cum salute. Singule tamen  trium habentur ex gratia. Ipsa namque trahit ad fidem, et prauitati implicitum ducit ad emendationem. Et utrumque agens modo in id, per se natiua dulcedine incitatur, modo supplicationibus  prouocatur: neque enim supplicationes cuiusquam id promereri queunt apud Deum, ut ex debito necesse sit aut credituris, aut uitio purgandis gratiam suam conferre, quod utique non iam esset gratiam dare, sed debitum reddere. Nimirum supplicationes haud quidpiam quasi sibi debitum postulant. uerum quibusdam incitamentis misericordiam implorant, unde uniuersum Christiane religionis studium supplicatio potius quam  meritum nuncupari debet, quoniam non sunt condigne passiones huius temporis ad futuram gloriam . Merita ergo hominum haudquaquam sibi Deum districtione iudicii obligant, uerum deuota supplicatio pium iudicem mouet, ut gratuito beneficio suo, idololatre fidem, distorto equitatem, bono in proposito perseueranti, largiatur salutem  . Et sicut de bonis que tu facis certissime scio, ita de bonis que alius facit id precipue puto, dum neutra saluti obtinende tibi tendunt, neutra saluti habende tibi prosunt. Quod si tue nullatenus prodesse possunt saluti, quomodo tue profuerint iustitie aut fidei?



CAPUT IX. Unde filiis prospera et aduersa, et de fide et salute.

 Sed filii sepe parentum aut in dolorem miseris modis diuina dispensatione torquentur, aut fortasse in iucunditatem gloriose magnificantur. Num merita parentum in filiis coronat aut punit? nequaquam. Imo seueritas ac pietas dispensatoris in filiis parentes consolatur ac desolatur. uerumtamen quamuis fides atque salus utraque ex gratia originem trahat, tamen fidei illustratio, uiteque correctio proprie ascribitur gratie; salus autem meritis 151 bone uite. Nam licet ex supplicatione hominis surgat nonnunquam fides eius atque castigatio, licet ex sola gratia ut in paruulis salus plerumque proueniat, at in adultis meritum bone uite exigit ut saluentur. Unde reddet unicuique iuxta opera . At sepius absque hominis supplicatione fides  eius oritur, et persepe uita subito mala mutatur. Et quidquid quisque dum malus est bene agit, quasi in nichilum redigitur, ut si fides aut bona uita secuta fuerit, non merito, sed gratie tribuatur. Quidquid autem uir bonus bene agit, quoniam id uiget dignumque est premio, recte tale dicitur, propter quod salus ex merito plane data intelligatur. Conuersio ergo recte datur gratie, quoniam si quod bonum antecedit, ita exsangue est, ut meritum conuersionis dici haud debeat. Salus autem rite imputatur meritis, quoniam ex thesauro uiri boni uere bona proferuntur.

Rectius tamen si rem profundius rimemur, non solum fides, uerum et ipsa salus ex gratia est; nam  si pretium fidei pensaueris atque salutis, quidquid pro fide habenda agitur quasi pro nichilo reputabitur; quidquid pro salute insufficiens nimium reperietur, ut sola sit gratia Omnipotentis tanta largitione digna. Qui ergo proprietatem rei loquendo exprimere uoluerit, is dicat: Fides est ex gratia; nullatenus dicat: Fides est ex meritis: Dei enim donum est, non ex operibus ; merito ex iustitia debetur premium. Nihil autem tale agitur, unde ex iure fides debeatur: fides ergo ex meritis non est: Dei enim donum est, non ex operibus. Nam quamuis ex supplicationibus hominum fides iustitiaque plerumque surgat, tamen quoniam Deus et uoluntatem supplicandi inspirauit, ex quo est: Et uelle, et perficere  pro bona uoluntate ; nequaquam ex operibus nostris est fides, aut iustitia, sed ex Deo. Ex operibus hominum esset, si ex ipsis per se absque gratia proueniret; et tunc quisque ex operibus iustificatus, haberet gloriam, sed non apud Deum . Nullus ergo meritis neque suis, neque alienis fidem obtinet, aut iustitiam, siue beatitudinem, sed Deus cui uult miseretur . Tria ergo hec et secundum quemdam loquendi modum, minus utique proprium, ex meritis proueniunt, et secundum quemdam loquendi modum, magis utique proprium, ex meritis non proueniunt.



CAPUT X. Quomodo non saluetur quis nisi baptizetur.

 Sed ex fide iustitiam, ex iustitia beatitudinem prouenire nemo ignorat, qui Apostolum siue Euangelium intelligat. Quomodo ergo: Nisi quis renatus fuerit ex aqua et Spiritu sancto non intrabit in regnum celorum?  Quoniam enim ex necessitate iustus quisque est ex fide, per fidem autem ad baptismum acceditur, liquido constat ante lauacrum hominem fuisse iustum, nec enim poterat fidem, que per dilectionem operatur, obtinere, et iniustus esse. Quoniam autem post discretionem baptisma efficaciam sortitur ex fide , cur non et ante ablutionem aque, fides quod sui iuris est, secundum Scripturas, iustitiam operetur? Unde Dominus beatum Simonem Barionam iudicat , sed propter fidem.  Eadem de causa latroni dicitur: Hodie mecum eris in paradiso . In utroque fidem amplectens, nec latronem sacramento regenerationis astringens, alterum beatitudine, alterum donat requie: licet enim latro in carcere, aut ante, baptizari potuerit, minime tamen id uidetur, tum quia lex baptismi nondum adeo diuulgabatur, tum maxime quia uidetur cum altero blasphemasse, et post admiratus que fiebant in cruce credidisse  . Sicut ergo sanctorum Patrum Abraham prius ex fide iustificatus, post sacramentum circumcisionis in signum interioris iam percepte accepit, ita filii eius per fidem, ex fide prius iustificantur, post sacramentum ablutionis in signum interioris iam percepte assumunt.  Et sicut ille in percepta 152 iam iustitia non permaneret, si mandatum Dei negligens circumcidi respueret; ita isti prius iusti mox fierent iniusti, si contra obedientiam baptizari recusarent. Sic cordi contrito et humiliato mox uenia conceditur peccati, necesse tamen est postea confiteri. Si quis tamen corde contrito ante confessionem morte fuerit preoccupatus, ne pereat compunctio intercedit Quare qui iam iustus est ex fide, ne pereat de uia iusta, baptizetur in fide; si enim lauacrum spernit, iam ab ea fide excidit que per dilectionem operatur. Quod si morte preuentus a lauacro regenerationis prepeditur, quia extra fundamentum non est, perire non potest.



CAPUT XI. De efficacia fidei miste caritati.


Fides quippe mista caritati quia Deum amat et proximum, reminiscendo se offendisse utrumque, necessario tantum commissa deflet, et deflenda cauet quantum amat, ac per hoc remissionem peccatorum amando impetrat, quoniam Charitas operit multitudinem peccatorum ; iuxta illud: Dimittuntur ei peccata multa quoniam dilexit multum . Fides ergo que per dilectionem operatur, sola uirum bonum parit, quoniam ipsa uitiis euacuat ac iustitia ornat: nam qui non diligit fratrem manet in morte ; quanto magis qui non diligit Deum! quippe quandiu quis est talis, quoniam manet in morte, non meretur reuiuiscere, id est, ueniam  peccati obtinere. Tantarum autem uirium esse fidem Dominus insinuat, dum dicit mulieri: Fides tua te saluam fecit . Item: Secundum fidem uestram fiat uobis , quod duobus cecis dixit. Et alibi: O mulier, magna est fides tua, fiat tibi sicut uis . Non id meretur fides otiosa que est demonum, sed diligens que est sanctorum. Fides ergo complet uoluntatem, obtinet salutem: Corde enim creditur ad iustitiam , atque ideo ad salutem. Fides ergo saluat etiam quem baptismus non lauat. Unde: Loquente Petro, cecidit Spiritus super omnes qui audiebant uerbum, et obstupuerunt ex circumcisione fideles qui uenerant cum Petro, quia in nationes gratia Spiritus sancti effusa est; audiebant enim eos loquentes linguis et magnificantes  Deum. Tunc respondit Petrus: Nunquid aquam quis prohibere potest ut non baptizentur ii qui Spiritum sanctum acceperunt sicut et nos? Et iussit eos baptizari in nomine Iesu Christi . Ergo ante baptismum Spiritum sanctum acceperunt, ut magnificarent Deum, ac per hoc iam credentes iusti erant: Quoniam in maleuolam animam non introibit sapientia, nec habitabit in corpore subdito peccatis . Sanctus enim Spiritus, discipline effugiet fictum, et auferet se cogitationibus que sunt sine intellectu . Sicut enim ante baptismum quibusdam se infundit Spiritus sanctus, ita et post baptismum. Unde Petrus et Ioannes orauerunt pro Samaritanis, ut acciperent Spiritum sanctum, nondum enim in quemquam  illorum uenerat, sed baptizati tantum erant in nomine Domini Iesu. Tunc imponebant manus super ipsos, et accipiebant Spiritum sanctum .



CAPUT XII. Sicut in martyrio, in fide aliquando salus sine baptismo.

Non ergo baptismum, sed Spiritum sanctum per fidem comitatur iustitia atque salus; ex martyrio quoque est salus, ubi non antecessit baptismus.

Sed dices: Martyres in sanguine suo baptizari, quid si igne cremantur, aut aliter absque sanguine uiolenter moriuntur? Num in igne atque uiolentia ipsi quoque baptizantur?

 Dominus tradidit  ex aqua et spiritu, trina mersione, Trinitatisque inuocatione baptisma celebrari. Quomodo igitur baptisma asseris, ubi nec aqua, nec immersio, nec Trinitatis est inuocatio? Quod si quos negare non potes glorificatos, et non tamen audes dicere in aqua baptizatos, uice 153 baptismi iudicas martyrium pertulisse, cur mireris si fides quoque uicem baptismi obtineat, cum a lauacro non uoluntas, sed necessitas excludit? Si enim martyrium quod uires sumit ex fide, complet locum baptismi, cur non etiam fides? Cum ergo nonnulli per martyrium, et fortasse aliqui per fidem non renati ex aqua intrant in regnum celorum, cum audimus: Nisi quis renatus fuerit ex aqua et Spiritu sancto, non intrabit in regnam celorum  , intelligamus quod littera occidit, spiritus autem uiuificat . Nonne Dominus iehsu, cuius hec uerba sunt, non renatus ex aqua in celum intrauit? Ipse enim non suo, sed Ioannis baptismo lotus est; quippe suus fiebat in remissionem peccatorum, atque ideo nichil ad se pertinebat; Ioannis non regenerabat, atque ideo illi competebat qui immunis a peccato renasci non indigebat. Illud ergo decretum ueteres excludit, Dominum Iesum non comprehendit; neque de illis agit quos fide preclaros necessitas a sacramento disiungit. Sic cum dicitur: Omnis qui petit accipit , excipiuntur illi qui nec pie nec perseueranter petunt. Item cum dicitur: Qui crediderit et baptizatus fuerit, saluus erit , de illis intelligitur solis, qui  ita credunt ut ament, ita amant ut perseuerent, atque in hunc modum pleraque reperies.



CAPUT XIII. Cur baptismus sit institutus.

Sed si ex fide iustitia habetur, ac per hoc remissio peccatorum, quid opus est aqua lauari; lauacrum ipsum quomodo in remissionem peccatorum percipitur? Opus est lauacro, quoniam Dominus ita instituit. Institui ita oportuit, ut superbia retunderetur, dum rationalis homo insensibili se humiliaret elemento. Unde Iordanis, qui baptismi figuram gerit, descensum de superbia designat. Quemadmodum autem post compunctionem, ubi ab ipso Domino  suscitatur Lazarus, necessaria est confessio, ubi officio ministrorum ligamentis mortis, id est, corpore peccati absoluitur; ita post fidem qua mors propellitur, succedit baptisma, ut uita uegetetur  . Et quomodo quolibet tempore caritas operit multitudinem peccatorum , ne sint ultra ad damnationem; compunctio uero, quam caritas parit, atque satisfactio, quam importat compunctio, eadem operit, ne exigantur ultra ad penam; ita homini peccata remittit fides, ne damnetur; baptismus, ne puniatur  . Quod fides facit, baptismus ostendit; fides peccata delet, baptismus deleta docet, unde sacramentum dicitur.



CAPUT XIu Quid baptismus, quid Spiritus sanctus efficit et baptismus, quomodo sit institutus.


 Recte ergo in remissionem peccatorum baptisma sumitur, quod a pena peccati soluit, et absolutum insinuat, et uitam ex fide natam confortat. Qui ergo Spiritum sanctum recipit per fidem, eum magis obtinet in regeneratione, precipue habiturus eumdem in confirmatione, hoc namque est Spiritum quasi quibusdam gradibus suscipere, per augmenta promoueri bone uite. Unde Spiritum non semel discipuli acceperunt: Spiritus nimirum per fidem uiuificat, in baptismo contra uitia confortat, in confirmatione ad bene agendum aptat. Fides more penitentie suscitat, baptismus more confessionis sanat,  confirmatio more satisfactionis uegetat. Primo, post mortem uiuum; secundo, post languorem sanum; tertio, post salutem robustum. Qui ergo ex sanguinibus, id est parentibus nati sunt ad culpam, denuo in aqua per Spiritum ex Deo renascuntur ad uitam: nascuntur ueteres, id est filii ire, renascuntur noui, id est filii Dei. Regeneratio tamen inchoata fide, aqua promouetur, cumulanda confirmatione.

Sed si aduentu Spiritus sancti remissio 154 peccatorum, ipsa demum regeneratio etiam ante lauacrum obtinetur; quid est quod lauacro specialiter ascribitur? Sed quandocunque hec accidant, quoniam accidere baptismus signat, merito ad baptismum pertinere iudicantur.

Baptisma autem non alium liquorem, aliudue  elementum recipit, preter aquam, auctore Domino, qui ait: Nisi quis renatus fuerit ex aqua, etc.  Neque aqua sufficit sine inuocatione Trinitatis; unde Dominus mandauit baptizari omnes gentes: In nomine Patris, et Filii, et Spiritus sancti . Baptizari, id est lauacri trina mersione, sicut Trinitatis inuocatione. Tantum lauacrum inuocatione Trinitatis dicendum, auctore Scriptura nouimus; trinam uero mersionem usu et ratione suscipimus. uerum baptisma negamus, si Trinitatis desit inuocatio; et non negemus, tametsi trina defuerit mersio. Inuocationem Trinitatis necesse est adesse, trinam mersionem minime decet abesse. Absque eo quod necessarium est, baptismus  non est; absque eo quod conuenit, esse potest, negligentia autem culpam habet.



CAPUT Xu. Lauantis et loti peruersitas baptismo non derogat.

 Solus ergo ille aut baptista aut baptizatus estimatur, qui iuxta hanc traditionem, aut baptizat, aut baptizatur. Nec obest quidquam quominus baptisma dicatur, aut lauantis peruersitas aut loti. Lotus nullomodo nocetur aliena, aliquo modo propria; non quidem ut non baptizetur, uerum ut baptizando non emundetur.

Quid ergo? Ioco atque risorie unus baptizat, alter baptizatur, nunquid huiusmodi dicemus baptizatum?  Sed dum ille ioco baptizat, iste serio baptizatur, quid inde perdit? Nonne quod ad se pertinet facit, dum more ecclesiastico lauacrum suscipit, licet ille in hoc offendat quod irrisorie lauat, cum tamen regulam baptizandi non excedat. Sic si quis peccata confitentem sacerdos irrideat, nichilominus tamen irriso recte consulat, reus discrete confitens diligenterque satisfaciens a reatu nichilominus absoluitur. Contra si quis catholice per omnia baptizat, baptizandus autem irrisorio animo accedat, nonne irrisio sicut fictio rem sacramenti tollit; ipsum tamen sacramentum tollere nequit? baptizatus ergo non mundatus uidetur. Sic licet quis coniugium quasi ludo contraxerit, nichilo magis tamen ludi obiectio coniugium initum separabit. Sic ergo hinc inde  tota baptismi actio irrisorie agitur, tantum ordo sacramenti rite teneatur, cur ea que per se sacramento nichil officiunt, coniuncta exstinguant? Aliud nimirum est sacramentum ipsum uidere; aliud quid sacramento agatur inspicere. Sacramentum oculis se offert, res ipsa mente uestigatur. Sacramentum fit in corpore, uirtus autem sacramenti in mente. Corpus demum aqua lauatur, anima uero Spiritu mundatur.



CAPUT XuI. De natura lauacri et significatione.

 Sacramentum ergo baptismi, quod totum extrinsecus agitur, integram sui obtinens naturam, nullum omnino uidetur suscipere detrimentum, quidquid irrisionis cuiuslibetue erroris in mente uersetur,  aut baptizantis aut baptisma suscipientis. Munditie, propter quam sacramentum suscipitur, quoniam et ipsa intrinsecus agitur, interior error, nec alienus sed proprius iure noceat. Sic si exterius in actione sacramenti erratur, tunc demum sacramentum ipsum periclitetur. Si autem periculum sacramenti nichil nocet anime, quando ipsam fides sincera integre curat, nec corruptio anime corrumpat sacramentum, quando et ipsum sua absolutione perficitur.

Quid ergo si balneantes se baptizent? Si quis balneans in paruulis loco 155 sacramentum baptismi compleat, neutrum eis audeo negare neque sacramentum, neque sacramenti fructum. Quod ergo concedo  paruulis, quomodo negem adultis? Et licet illos, quoniam irreuerenter suscipiunt, merito suscepti mysterii priues utilitate, attamen quoniam quoquo modo suscipiunt, qua ratione abalienes a baptismate? Tantum ergo tunc neges baptizatos, quando quod suum et proprium est baptismi, id preteritur.

Christum super baptizatum in columbe specie Spiritus sanctus descendit , non quod unquam defuerit Christo, quippe ex Spiritu concepto, uerum ut in baptizatos Spiritus sancti designetur aduentus  nimirum non sibi, sed nobis baptizari uoluit, et Spiritum sanctum descendere celosque  reserari super se. Exterior ablutio significat interiorem, ut sicut aqua lauat carnem, Spiritus sanctus cogitetur mundare mentem. Lauacro plerumque ignis adiungitur, ut perfecta purgatio intelligatur. His nimirum elementis sordes dilui solent; absque igne tamen aqua declaratur nonnunquam spiritualium permundatio sordium. Et quoniam aque solum est lauare, lauandis spiritualiter hominibus aquam merito Scriptura assumit, ceteros liquores, imo etiam cetere lementa, huic negotio sufficere non credit. Aqua dum lauat, Spiritum sanctum mundantem designat; corpus dum lauatur, mundatio anime designatur. Aqua ergo Spiritum, lauatio remissionem peccatorum designat. Nimirum instar aque Spiritus sanctus agit, instar lauationis  remissio peccatorum fit, auctore Paulo: Quicunque baptizati sumus in Christo Iesu, in morte ipsius baptizati sumus: consepulti enim sumus cum illo per baptismum in mortem, ut quomodo surrexit Christus a mortuis per gloriam Patris, ita et nos in nouitate uite ambulemus . In morte Christi, id est, in similitudine mortis eius, aut per mortem ipsius baptizati, id est purificati sumus. Nam sicut Christus mortuus est uite mortali, ita mors Christi nos mori facit per baptismum pristine conuersationi: Consepulti enim sumus cum illo per baptismum in mortem, id est per baptismum uitiis mortui, in baptismo quoque ad similitudinem Christi sumus sepulti, ut non solum mortui a pristina conuersatione cessemus, sed quasi sepulti atque longius  amoti non eam amplius appetendo cogitemus. Sed quid prodest ueteri carere uita, nisi promoueamur in noua, Ut quomodo surrexit Christus a mortuis per gloriam Patris, ita et nos in nouitate uite ambulemus?



CAPUT XuII. De conuenientia baptismi et passionis.

Sed ut apostolicam collationem interius perscrutemur, uideamus quid in baptismo morti, quid sepulture, quid demum comparandum sit resurrectioni. Dum baptizandus aque immergitur, mors Christi insinuatur; dum sub aqua latet mersus, sepultura Christi representatur; dum subleuatur ex aquis, resurrectio Christi declaratur. Mersio repetitur  tertio, non solum in reuerentiam Trinitatis, uerum etiam propter triduanam Christi sepulturam. In sepultura Domini dies noctem tertio sequitur, in baptismo quoque trinam trina mersionem emersio comitatur. Ante aduentum Christi dies sequenti cum nocte computabatur, in passione Domini ordo computationis mutatur, et dies antecedenti cum nocte numeratur. Prima computatio a die in noctem terminatur, quoniam primus Adam a die creationis lapsus corruit in noctem transgressionis. Secunda computatio a nocte in diem terminatur, quoniam secundus Adam ueteris caligine preuaricationis depulsa, luce sue nouitatis mundum illustrauit. Terni dies in sepultura Domini sequuntur tres noctes,  quoniam qui cogitatione, locutione et opere, caligaueramus, in eisdem tribus emendati, morte Domini iam lucemus. Horum Dominus miseretur 156 dicens: Misereor turbe quia triduo perseuerant mecum . Eadem significatio nobis se offert in trina mersione, parique numero consecuta emersione. Nimirum Christiano ordine prius es moriturus, sepeliendusque tripliciter peccato, postmodum pari numero tibi surgendum est ut promouearis religiosa conuersatione. Recte igitur aqua designat Spiritum sanctum, quoniam ipse mortificat sepelitque peccatum. Iure immersio insinuat remissionem peccatorum, quoniam id est immergi quod peccato mori atque sepeliri. Et quid est peccato mori aut sepeliri, nisi non solum culpa expiari, uerum etiam  molestias praue consuetudinis sedari? Merito quoque per emersionem regeneratio declaratur, quoniam sepulto peccato nichil aliud restat, nisi ut ad iustitiam exsurgamus, ut qui peccato iam mortui sumus, denuo iustitie uiuamus, ac per hoc qui nati fueramus uetustati, renascamur nouitati. In baptismo ad modum aque antecedit Spiritus. Similitudine mersionis subsequitur remissio, imitata emersionem. Extremum tenet locum regeneratio. Nimirum causa preuenit, primo purgans habitaculum malo, demum reformans bono.



CAPUT XuIII. Cur usque ad festiuitatem differatur baptismus.

 Sed baptismus nisi necessitas urgeat ad aliquam, precipue uero paschalem usque solemnitatem  differri solet, ut interim catechizati, id est in fide instructi, tandem in ecclesia abrenuntiantes diabolo, a sacerdote celebriter baptizentur. Catechizantur prius, quoniam absque fide aut nollent, aut etiamsi uellent baptizari non deberent, quoniam nichil prodesset. Quoniam ergo ex necessitate catechizantur adulti, ratione consuetudinis, absque necessitate tamen, catechizantur et paruuli. Nam, sicut adulti si morte prepropera excludatur baptisma, sola ex catechizatione credentes saluantur, ita paruuli licet catechumeni absque baptismo certa ratione damnantur. Stare tamen debet lex catechizandi et in paruulis, non solum quoniam in adultis antecessit, uerum multo magis quoniam quedam  est expellendo diabolo preparatio, ut pro baptizandis supplicatio, ualens quidem, non sufficiens tamen saluti. Quippe ut saluetur quis, aut necessaria fides est adultis, aut sacramentum fidei, qui est baptismus, paruulis. Nam absque utroque nemo saluari potest.



CAPUT XIX. Cur patrini puero in baptismo sunt necessarii.

 Puer ergo quoniam credere nescit, sacramentum credendi requirit. In hac etate opus est patrinis, quorum ministerio sacerdoti puer presentetur, quorum testimonio, ne deinde questio de baptismate oriatur, puer baptizatur. Nam quoties baptisma ambigitur, si puer est, quoniam absque lauacro  perderetur, omnimodis baptizetur. Sancti  enim haud iudicant iteratum, quod ignoratur patratum. Si adultus est fidemque habet, nichil periculi est, si non est baptizatus, dum aut domestici mentiuntur renatum, aut tacent uerum; nam more omnium se in pueritia baptizatum credit. Item ad patrinos pertinet et pro pueris respondere, et pactionis per responsionem Deum inter et hominem inite sponsores esse. Unde curandum est eis ut quod pepigerunt pro paruulis, laborent fieri in adultis. Cur enim aut sacerdos interrogaret, aut pro puero patrinus responderet, se credere et diabolo abrenuntiare, nisi quia id sacerdos requirit, idque patrinus promittit quod tempore suo puer credet, uiasque fidei inconcessas declinabit? in uanum enim et ille  puero nichil intelligenti sermonem dirigeret, et iste qui nondum fidei capax est, fidelem responderet.



157 CAPUT XX. Quomodo patrinis dirigitur sermo, et de patrinis.

 Patrinis ergo dirigitur sermo. uerum quia pro puero fit, ita pronuntiatur quasi puero diceretur. Quare dum a presbytero huiusmodi interrogatio auditur: Puer, credis in Deum? Abrenuntias diabolo? hoc profecto intelligitur: Patrini, num pro puero spondetis, quod uita comite sit diabolo abrenuntiaturus? Augustinus tamen ita responsionem patrinorum exponit: Credo, id est sacramentum credendi percipio. Quare dum audis interrogationem: Puer, credis in Deum? et responsionem: Credo; id profecto intelligis: Patrini, quorum officio puer presentatur  Deo, num sacramentum credendi percipiet? Percipiet.

Sic ergo catechizatio pernecessaria est magnis, potest quoque deesse paruulis; ita patrinorum officio, quo egent parui, carere possunt magni. Patrinis eget infantia ea causa, ut plerique autumant, ut saluentur fide aliena quibus deest propria. Prodest quidem aliena fides puero: quippe sine ea non induceretur sacramento. Sed tametsi nullus adesset patrinus, imo nullus omnino foret in mundo qui crederet, tantum uel paganissimus morem Ecclesie tenens baptizaret, nichilominus uirtute sacramenti seruatus, apud Christum, qui solus baptizat, misericordiam inueniret. Non enim ad eum qui ore ac  manu sacramentum conficit intuendum est qualiscunque sit, quoniam nec a bono melius, nec a malo peius peragitur. uerum illum inspiciamus cuius est solius suo uim conferre sacramento. Unde cum fictus aut immundus accedit, quod hominis est sacramentum ab homine percipit; quod Dei est, purgationem a Deo non percipit. Quam cum magnus est fide presumit ante sacramentum, paruus quoniam fidei expers est, in sacramento eam recipit  . Itaque res sacramentum suum comitatur in pueris antecedit in adultis.



CAPUT XXI. Cur differatur baptismus, et de maioribus baptizandis.


Sacramentum noc solet catechumenis usque ad solemnitatem differri, ut coram populo recipiatur, ad honorem Deo, ad exemplum proximo. Nec est periculosa exspectatio his qui catechizando iusti sunt ex fide. uerum paruulis quibus licet catechumenis nichilominus gehenna impendet, nimium periculosa mora est, quorum de uita ambigere infantie comes languor cogit. Unde eos quantocius baptizari apud prudentiores mos est. Maiores autem natu facti prius catechumeni, tempore suo regenerantur abrenuntiantes diabolo  . Ideo namque sacerdotes interrogant, ut ipsi abrenuntiando respondeant,  nec solum locutione, uerum multo magis uoluntate; nam ad id tendit: Interrogatio bone conscientie in Deum . Nam si aut fornicatores, aut ebriosi, aut alio quouis in flagitio perseuerare malunt, indigni lauacro refutantur: quamuis enim admittantur lauacro, admittuntur absque commodo; quippe illis in culpa merito denegatur uenia, quos uitio obligatos indurat impenitentia. Ergo percipiunt sacramentum nec percipiunt sacramenti fructum: percipient autem cum mollita mente abscedet impenitentia, nunquam tamen iterato sacramento. Nam sicut mors, sepultura, resurrectio Christi, una est; unum quoque esse decet sacramentum, quod harum rerum in similitudinem sumitur.



CAPUT XXII. De baptismo et confirmatione non iteranda.


 Una quippe mors Christi cum sepultura, ac resurrectione similiter una, unum per baptismum quod in nobis ipsa designat, etiam operatur quoties amore mali non resistitur operationi. Cum ergo una 158 sola morte Christi uniusque solius efficacia baptismatis, uenia tibi presto est, quotiescunque penitentia haud abest; sicut mors Christi nunquam repetitur nec mortis similitudo baptisma, unquam repetatur. Quippe una fides, unum baptisma predicatur . Quamobrem, quoniam baptisma nunquam repetitur ; quoniam, inquam, baptisma nunquam repetitur, nec confirmatio, quoniam et ipsa semel sumpta sufficit, repetatur. Que recte confirmatio dicitur, quoniam super hoc quod peccata ipsa quoque dimittit, in bono etiam confirmat, et quasi athletam contra spiritualia nequitie prearmat. Et [melius, sed] est sacramentum baptismatis magis necessarium, sine quo non est salus paruulis. Unde cum necessitas  cogit, potestas baptizandi nulli interdicitur. Sacramento autem confirmationis non tantopere opus est paruulis; quippe quo carere possunt absque periculo salutis. Confirmari tamen debent et ipsi, maxime ad opus futuri. Unde cum paruuli ad Dominum deferrentur ut eos tangeret, imponebat illis manus . Ipse quoque de confirmatione paruulorum decretum ponens ait: Sinite paruulos ad me uenire.



CAPUT XXIII. Quando et cur paruuli sint confirmandi.

Debent ergo paruuli in paruitate sua confirmari. Quamobrem negligentie reatus iudicatur, quoties his, qui interim mori possunt, sacramentum istud per desidiam differtur.

 Sed quia opus est manus cito imponi aut nostro tempore baptizatis, aut preterito circumcisis, cum sacramentum iam perceptum usque ad annos discretionis ad salutem obtinendam sufficiat? Nam exinde contra laborem lucte opus est confirmatione. Sed impositione manuum Domini aut eius ministri, credibile est, gloriam uite eterne prius concessam postmodum auctam. Et est confirmatio dignior baptismo, quanto dignius est athletam fieri, quam a morbo curari. Hoc namque sanat, illud sanatum uegetat. Unde soli episcopo confirmatio nunc conceditur, sicut tempore apostolorum quoque concedebatur. Confirmatio igitur impositione manuum episcopi data, sicut et eucaristia consecrante presbytero confecta, quanto difficilius obtinetur, tanto  pretiosior estimatur, quippe inter sacramenta quod difficultate quadam adipiscimur, magis est dignum minusque necessarium; quanto enim minus quodque difficultatis habet, tanto utique plus necessitatis obtinet. Prouida institutio, ut id sine quo non est salus ubique sit presto; id unde certior fiat aut cumulatior, tanto sit rarius, quanto ab acquisitione salutis remotius.



CAPUT XXIu. De sacramentis iterandis, et uirtute baptismi.

Sed licet non liceat sacramenta quedam iterari, quoniam semel sumpta ad omne sufficiunt tempus, sunt tamen alia que nisi sepius percepta, non sufficiunt illi qui superuiuit. Unde confessionem et  eucaristiam crebro repetimus. Quoties enim peccamus, emendationis gratia confessione egemus; quoniam autem infirmitas carnis infirmare spiritum non cessat, utrumque confirmare subsidio eucaristie non cessamus; ea nimirum iure habita, et peccatum dimittit et robur infundit. Sicut e contra male sumpta culpam augmentat, reumque debilitat.

Ergo Christiane legis auctoritatem amplectamur, dum quodque sancit aut semel fieri aut repeti. Tectum paries et fundamentum tria hec in robur sunt domui; quod pingitur, quod sculpitur, in ornatum. Illa reddunt 159 edificium, ista conspicuum. Spirituali quoque in templo trina ex mersione, Trinitatisque inuocatione, uirtus constat edificii, cetera autem decorem faciunt sacramenti.  uirtus enim Trinitatis adest sacramento baptismatis, quod dum Christus baptizaretur nobis est insinuatum. Ei namque baptizato: Aperti sunt celi, et uidit Spiritum Dei descendentem sicut columbam, et uenientem super se. Et ecce uox de celo dicens: Hic est Filius meus dilectus in quo mihi complacui . Filius baptizatur, Spiritus Dei sicut columba super baptizatum descendit, dignitatem baptizati paterna uox innotuit.



CAPUT XXu. Quales baptizati, et cur celi sint illis aperti.

Ecce baptismo beata adest Trinitas, lotos efficiens columbinos, ac per hoc filios Dei dilectos, tanto nunc placentes, quanto prius displicentes, qualibus merito celi reserantur. Et quamuis ista adultis per  fidem prius adsunt, tamen dum obedientes lauacro se humiliant, cumulatius eadem se infundunt. Sed propterea hec ad nos per baptismum retorqueo, quoniam ea nec nata sunt, nec creuerunt per baptismum in Christo. uerum insinuatur in baptismo capitis, quid ex baptismo debeatur membris.

Sed quid est quod baptizatis celi aperiuntur? num quod iam sunt digni uisione Dei, adeo ut quantumlibet antea fedi fuerint, nichilominus baptismo mundati, si forte mori mox contigerit, indilate celo inuehantur. Sed de his minime intelligi potest, qui suscepto lauacro ante passionem Domini morte preuenti sunt: nam celum antea clausum, Ascensio Domini reclusit. Ad inferos ergo descenderunt. Quale ergo baptisma est, quod uirtute sua  cassum celos non aperit? aut quomodo circumcisioni preualet, dum qui baptizatur, sicut qui circumciditur ad inferos descendit?

Sed tempora diuisa sunt circumcisionis atque baptismatis. Tempus namque circumcisionis sicut et legis usque ad passionem Domini, quoniam imminente passione ait: Non bibam amodo de hoc genimine uitis . uitis populus est Iudeorum, quoniam uinea Domini Sabaoth domus Isrel est ; genimen fructus est obseruationum. Hic ergo sensus est, de hoc genimine nichil bibam, sed totum respuam amodo, id est ex tempore passionis. Ex modo autem bibam, id est iucunde accipiam genimen non hoc, sed nouum,  nec solus sed uobiscum. Nemo ergo ex quo passus est Dominus Iudaicis se subdat institutis, que omnia Apostolus reputat ut stercora , quoniam qui ea tractante fedi, fetidique fiunt. Tantum ea que per figuras signantur, tanquam noua nouus quisque reuerenter arripiat, nullum noue legis recusans decretum. Tempus ergo circumcisionis, quoniam ueteri homini proponitur, in morte Domini terminatur, baptisma autem sicut nouo homini destinatum, finita circumcisione proprium obtinet locum, unde Dominus post resurrectionem discipulis ait: Euntes ergo docete omnes gentes, baptizantes eos in nomine Patris, et Filii, et Spiritus sancti, docentes eos seruare omnia quecunque mandaui uobis .



CAPUT XXuI. Unde sit auctoritas baptismo et catechizationi.


Dominus, post resurrectionem, uniuersale de baptismo decretum sanciens, post resurrectionem baptismo proprium tradit locum. Sed quoniam catechizatio preparat locum baptismo, prius dicit, Docete omnes gentes . Post, paucis uerbis, quid sit opus baptismo, comprehendit, dicens: Baptizantes eos in nomine Patris, et Filii, etc. Sed quoniam post sacramenta bona uita requiritur, tertio gradu subiungitur: Docentes eos seruare omnia quecunque mandaui uobis.

160 uerum ne tantum opus diffidentiam pareret infirmis, certitudine promissorum incertitudinem fulcit titubantium, inquiens: Ecce ego uobiscum sum  usque ad consummationem seculi . Sed ut auctoritas baptismi post resurrectionem priuatim iniuncta claresceret, ante resurrectionem sacramentum lauacri coram Domino publice celebratur. Nihil igitur mirum, si quid defuerit baptismo tempore non suo suscepto. Et preualebat etiam tunc circumcisioni, quoniam, cum circumcisio non sufficeret nisi post resurrectionem baptisma sequeretur, baptisma ante sumptum non postmodum erat iterandum, quippe nichil minus post resurrectionem uigebat, propterea quod ante resurrectionem sumebatur. Item baptisma tanquam propositum adultis actualia etiam contra peccata  sumitur remedio, in tantum fortasse ut nullam expiationis gratia requirant penam post lauacrum.  Circumcisio uero tanquam pueris oblata solum originalem excusat noxam.



CAPUT XXuII. Queritur quid sit baptizatis celos aperiri.

Sed digressi redeamus, et inquiramus quid sit, quod baptizatis aperiuntur celi. Nonne ea ratione celum reseratur, ut baptizatis patere introitum loci illius intelligatur? Sed ad quid patet, si intrare non licet? si quis baptizatur et propter anteactam feditatem, quoad penitentialem compleuerit satisfactionem, ab ingressu celi detinetur, nonne ei ianua est clausa dum arcetur ab ea? quod si uirtute baptismi statim celos intreunt ii qui paulo ante in carne commemorantes flagitiosissimi exstiterunt,  quomodo nullum peccatum impunitum? Audi Apostolum: Sine penitentia enim sunt dona Dei . Quod expositor ita explanat  : Gratia Dei in baptismate non requirit gemitum uel planctum, uel opus aliquod, nisi solum fidem, et omnia gratis condonat. Dona ergo Dei, id est remissio peccatorum in baptismo facta, non requirit penitentiam, id est purgatoriam penam post remissionem. Nimirum cor contritum quod baptisma preuenit, et humiliatum quod sacramento obedientem submittit, ita reum purgat, ut pro pena sufficiat. Tanti apud Deum est compunctio cum humilitate per obedientiam. Spiritus ergo sanctus super catechumenos descendit, et condonat culpam  . Item super baptizatos  descendit et condonat penam, catechizatio namque meretur ueniam, sed nondum euacuat penam; sicut confessio pura culpam quidem tollit, sed satisfactionem requirit. Baptisma uero, quoniam uenia peccati iam antea habetur, satisfactionem de peccato condonat, sicut martyrium, dimissis omnibus peccatis, omnem etiam molestiam post se de habitaculo suo eliminat. Unde cum tricesimus sexagesimusque fructus obtineat leuam, centesimus qui martyrium est, transitum facit ad dexteram. Quare? quoniam merces martyrum non differtur post mortem.



CAPUT XXuIII. Quibus et quando celum aperiatur

Baptizatis igitur, et non ante, merito celum patere  pronuntiatur; quoniam noxarum per catechizationem dimissarum satisfactio nondum expleta a uisione Dei prius secluderet. uerum rite baptizatos solum mortalis status a gloria semouet. Flammam uero uersatilem, que nos ab ingressu paradisi reos detinuit , unda plene reconcilians Deo, ut introitus pateat, exstinguit

Notandum tamen quod si quem fidelium inter Resurrectionem et Ascensionem ex hac uita contigerit decessisse, eum Domino Iesu interim associatum exspectasse Ascensionem, antequam ianua celestis reserari non debuit. Unde apparet quod 161 non eis qui ante, sed solum his qui post ascensionem baptizati sunt, patet ianua celestis. Nisi forte quis ponat celos renatis apertos, non quod  mox liceat, uerum quod illuc tempore congruo scandere licebit. Sed ea ratione: Iustis ab origine mundi sunt aperti, quando potius leguntur clausi, sceleratissimis quoque sed conuertendis, penitentibusque, sed nondum condignos per fructus emendatis, quia omnibus celum aperit non perspicuitas prouidentie, uerum Redemptoris morte comparata dignitas uite. Neque enim Deus intuitus prouidentiam suam celum claudit aut aperit, sed uitam nostram. Neque dum hoc facit, futura contemplatur, sed presentia; neque enim id modo attendimus quid de singulis prouidentia sentiat, uerum quid sententia Dei, merita non ut erunt, uerum ut sunt discutiens, de uno quoque discernat. Nam si  prouidentiam spectas, que exitum rei metitur, inter baptizatos pauci sunt, quibus celi aperti sunt. Sententiam ergo contempleris, que omnem baptisma rite suscipientem, quoniam in presenti dignum celo considerat, celo adiudicat; alioquin quos prouidentia excludendos iudicat, si nec sententia Dei licet lauacro sanctificatos, quoniam restat adhuc satisfactio, dignos uel in baptismo celis putat, quomodo talibus celum aperitur, qui nec modo intrare digni sunt, nec unquam erunt. Nam de illis modo agimus qui per baptisma boni fiunt, sed cito ad uomitum redeunt. Num ideo celi aperti asseruntur, quod eam in baptismo, illi qui ante scelerate uixerant; gratiam consequantur, quam si ad finem usque  prosequantur, propter ipsam celo donabuntur tamen, a feditate gentilitatis, penitentiali emendatione prius expiati, aut in hoc seculo aut in futuro? sed secundum hoc non iam celi supradictis asseruntur aperti, sed creduntur sub conditione quadam aperiendi. Simili quoque ratione in confessione celi aperiuntur.



CAPUT XXIX. Cur in confessione celi non dicuntur aperti, et de eorum apertione.

Cum igitur celi dicantur aperti in baptismate, cur etiam id non dicitur in confessione, nisi ideo quod post confessionem restant fructus penitentie, post baptismum non restant? Merito igitur celi dicuntur aperti in baptismo, quod ipsum, Scriptura  duce, fieri creditur in martyrio; quippe in utroque presto est regnum celorum. Et quamuis apertos celos mystice intelligamus, non tamen a uero dissentit, quod ita eos corporales oculi dissiluisse conspexerint, sicut inde Spiritum sanctum corporali specie descendere conspexerunt. Unde apud Marcum Dominus statim: Ascendens de aqua uidit apertos celos et Spiritum tanquam columbam descendentem, et manentem in ipso . Et apud Ioannem: Testimonium perhibuit Ioannes, dicens, quia: uidi Spiritum descendentem quasi columbam de celo et mansit super eum . Quid est quod ascendens de aqua uidit apertos celos, nisi quod corporeis oculis apertio corporalis se tunc  ingerebat, nam spiritalis apertio spiritualibus oculis et capitis, et membrorum presto semper est. Quid item est quod ascendens de aqua uidit apertos celos? quid hoc insinuat, quod ascendens apertos cernit, nisi quod existenti in aqua apertio fiebat, que ascendenti de aqua iam facta apparebat? Quid sibi uult quod postquam celi uisi aperti pronuntiantur, post Spiritum de celo uisum descendere supponitur, nisi quod apertionem descensio est subsecuta? ordo decens, ut antecedat apertio, unde uisatur columbe descensio: quam enim de celo constat descendisse, unde potius descenderet, quam ex apertione, cum id maxime conueniat mysterio? Id nimirum celum est aperiri, indeque columbam uenire, de supernis gratiam hominibus 162 dispensari,  propter quam post hominem liceat celestibus interesse ciuibus. Celi ergo aperiuntur, ut hec columba super baptizatos descendat, reduxque eos ianuam per apertam in alta transuehat.



CAPUT XXX. De confessione.

 Quoniam pactum baptismi subditi adhuc uanitati non seruamus, secundum post naufragium nobis refugium constituitur confessio. Unde Propheta de Deo loquens ad nos sermonem dirigit instruendos: Effundite coram illo corda uestra , id est confitemini peccata. Et sub eodem  sensu item: Reuela Domino uiam tuam . Sed ante confessionem, ubi uirus euomitur ore, necesse est uirus ipsum separari a corde. Quid est enim effundite corda uestra, nisi extra uos fundite que latitant in conscientia? et quid est extra uos fundite, nisi ab intrinsecus eiecta extrinsecus annuntiate, iuxta illud: Quoniam iniquitatem meam annuntiabo?  Nihil ergo ualet confessio oris, nisi pretium sumat ex affectione mentis. Ante omnia ergo opus est ut malefacta confessurus ex malefactis ingemiscat, quoniam cor contritum et humiliatum Deus non despicit . Quod si cordis contritio origo est correctionis, qui de noxa nondum dolet, aut, quod nequius est, de commissa gaudet; nondum quod nondum  odit confitendo accusat; proprio de iudicio se condemnat. Non enim confitetur aduersum se iniustitiam suam Domino, quod faceret si quam confitetur, aduersam uoluntati sentiret. Sed qui uere gemit, ab his unde denuo gemat cessare disponit, iuxta illud: Peccasti, quiesce . Nimirum gemitus ille sordet ante Deum, qui feditatem anteactam deplorat, futuram exoptat. Non quod deploratio per se displiceat, sed quod ex adiuncto uigere non queat. Sic Iudam satis superque penituit, sed penitentiam desperatio comes inquinauit, utrinque enim quod bonum esse poterat in proprio, contaminatur ex alieno; unde magnopere cauendum est, ne quis uitam correcturus, dum conscientiam fida discussione euertit, aliquid tale post se deserat,  unde conscientiam perniciose premat. Nam qui in uno offendit , nolens inde emendari, reus est omnium, unde corde contrito se putabat liberatum: reus est omnium, quia propter unum quod retinet, cetera omnia que ipse dimittit, ipsi Deus non dimittit. Medico omne unde uult curari delictum suum cognitum facit, unam in qua egrotare mauult, iniustitiam abscondit, contra Prophetam: Delictum meum cognitum tibi feci, et iniustitiam meam non abscondi . Hunc pro peccatis rogaturum, iniquitatem si aspexit in corde suo, non exaudiet Deus , ipse enim in Quacunque hora ingemuerit peccator, omnium iniquitatum eius non recordatur .



CAPUT XXXI. Qualiter et quibus peccata condonentur


Cum ergo scelerum ueniam dat, non aliqua, imo omnia condonat, nam quem omnium penitet, pacato iam sibi Deo, omnium ueniam obtinet: qui autem uel in uno impenitens perseuerat, ab irato munera Deo, reconciliatis potius danda, non impetrat.

Sed penitentiam plerumque parit timor in illo qui timet ardere, non peccare. uir  certe malus, quoniam uir bonus plus horret culpam quam gehennam. Ille preuidens penam reprimit culpam; si  impune liceret, repressam exerceret. Nec  potest bonus esse, quisquis illicita uellet si auderet.  . Quodam enim modo id cuiusque uoluntas affectat, quidquid solum ex necessitate recusat. Nam quod coactus facis, id te facere uerum est, id te uelle falsum est. uoluntas nimirum uniuersum supergressa uiolentiam, ius proprie libertatis intactum defendens, seruitutem 163 corporis grassator [forte, grassatoris] opponit iniuriis. Qui ergo ex timore penitet, adhuc est seruus, quoniam flagra formidat; nondum filius qui patrem amans sperat hereditatem. Seruus autem de habitaculo Sare eiicitur, quippe heres non futurus . Quamobrem quisquis dum penitet, solum timore angitur, nondum per penitentiam ueniam meretur. uerum qui largitur timorem ut ex timore penitendi  necessitatem incutiat, is cum penitentia largietur amorem, ut sit penitens uenia dignus; tantum initio sapientie preuentus largitori suo prout decet gratus existat. Ut quid enim timor Domini initium sapientie nuncupatur, nisi quia quisquis debitis officiis timorem Domini amplexatus, consequenter sapientia, quam incomitatam caritas non deserit, pristinam triumphaturus conuersationem, diuina miseratione prearmabitur, nimirum et lamenta penitentie, et operum claritas, tanquam insipida respuuntur, nisi caritas utrique rei condimentum beneplaciti administret. Unde Apostolus caritatem non habenti nichil putat si precellat scientia, si corpus suum anxietati tradat, si facultates suas in usus pauperum distribuat . Unde nobis innotuisse uoluit omne illud fore Deo ingratum, quod quantumlibet fulgere uisatur, ideo sordet quoniam caritate non conditur.

Sed qui diligit iniquitatem odit animam suam , qui uero animam suam odit, is profecto caritatem non habet, quam si haberet, animam suam amaret utique. Nimirum recte diligere, id demum eo animam suam amaret. Qui ergo diligit iniquitatem, iam non habet caritatem, sed quod extra caritatem fit, prodesse nequit; quare, dum quis diligit iniquitatem, non id agit unde premium ferat. Nimirum iniquitatem diligere, id utique est malam arborem esse: mala autem arbor non potest facere bonos fructus, sicut nec bona malos, quid ergo? qui uel unam iniquitatem diligit, nullum interim bonum facit.

 At ipse est in oratione deuotus, in ieiunio sedulus, seuerissime apprehendit disciplinam; magno cum affectu impendit misericordiam, solam libidine uexatus maculam trahit. Quoniam ergo propter unum uitium quis mala arbor est, nec mala arbor bonos fructus facere potest. Quid dicemus? Num ubi est unum uitium nullum est bonum? Quis hoc astruere conetur, cum aliter esse et ratio consulta discernat, et experimenti declaratio conuincat? Constat uirum iustum saltem uenialiter delinquere; cur  non etiam constet uirum iniquum in multis bene agere? Quare ubi unum est malum, non ideo omnia ibi sunt mala, sicut nec ubi unum est bonum, omnia statim sunt bona. Sed plerumque sunt et bona inserta malis, et mala bonis.

Bona tamen et mala aliter et aliter pensantur, dum attendimus quid in natura sunt, aut quid in efficacia possunt. uirtus et uitium, si utriusque naturam consideras, nec illa unquam esse bona desinit, et istud semper malum existit. Sin uero utriusque rei uires metiris, tunc uera ratione unumquodque bonum est, cum illum in quo est uirum aut bonum, aut meliorem efficit, dignum iam gloria. Econtra illud rite malum putes unde quisquis malus fit, aut in malo crescit, merito multandus pena.  Cum uero uirtus quelibet seu uitium proprietate uirium destituitur, iam illa nec bona est, quoniam nichil prodest; nec mala, quoniam nichil obest. Istud uero pari ratione, nec natura utitur ut noceat; nec contra naturam id fieri potest ut ualeat.



CAPUT XXXII. Ut bona nulla nocent, sic mala nulla iuuant.

Notandum tamen quod uidentur nocere bona, cum quis inde extollitur, et prodesse mala cum quis inde humiliatur: nunquam tamen uera ratione nocet bonum, nocet autem semper uitium, uitio hominis ex bono natum. Sic econtrario quod iniquum est, nunquam prodesse potest; uerum Spiritus Domini qui omnia cooperatur in bonum, 164 ex malo bonum educit. Sola caritas ea uirtus est que uirum  bonum creat. Charitatis pro initio, aliarum quoque uirtutum accessio [forte, accessu], iam natam bonitatem accumulat, scientia Scripturarum per omnia prestante ducatum. Dum regnat caritas, uitium quidem in homine est, sed sine uiribus est; illud quippe solum interim admittitur, quod aut ex fomite peccati inuincibile germen erumpit, quam propassionem aiunt  , aut ueniale est, sine quo non uiuitur. Contra huiusmodi quotidiana mala, quotidiana sunt bona, ut eleemosyna, oratio, confessio, iuxta illud: Confitemini alterutrum peccata uestra ut saluemini . Inuisibilia minus sunt mala, quoniam caueri et uinci in hac uita non  possunt  . Hec omnia cum fomite, unde quasi ex mala radice pullulant, ante lauacrum, sicut de concupiscentia perhibet Augustinus, ad damnationem trahunt, in baptismo a reatu soluuntur, post baptismum ad agonem relinquuntur.



CAPUT XXXIII. De concupiscentia, ueniali peccato, et inuincibili.

Concupiscentia ergo quoniam ipsa inuincibilis est, cum tota germinatione sua, quoniam ea quoque uinci non potest, post baptismum derelicta in baptismo  excusatur. uenialia autem quoniam quodammodo uitari possunt, non  cum fiunt absque reatu sunt; sed ueniam satisfactione, leui tamen, exspectant. uenialia autem, siue inuincibilia sicut et criminalia, ortum sortiuntur in mente. Singula autem trium nominibus suis seruatis increscunt, quotiescunque prout suadet natura, corporis sibi membra inflectunt. Humana nimirum corruptio uarios menti ingerit motus; mens mota eadem uarietate tabefacit corpus. Singulis in peccatis quiddam inuincibile est, primus uidelicet motus, quem aut suggestio diaboli, aut fomes peccati occasione oblata suscitat quiddam ueniale, idem uidelicet motus, quem iam quadam cum mora delectatio tractat et amplexatur. Delectatio cui ratio dissentiat,  nec tamen exstinguat, delectationis modum excedit, flagitioque proxima est, quoties eo usque uagatur, ut an agendum sit quod suggerit deliberetur. Discussio inquirens quid sit bonum, quid uero malum probatur. Iuxta illud: Omnia probate . Sed quod discussione prauum cernitur, inde deliberare fietne necne, merito accusatur, propter illud: Quod bonum est tenete . Qui ita deliberat, iam non uiuit, necdum mortuus est; quippe dum de utroque disceptat, utrum uelit ignorat; neutrum enim adhuc uult. Nam si alterutri consentiret, deliberatio iam non foret, is animum nec auertit malo, nec aduertit bono. Et quoniam utrumque nouit, dubius tamen utrum duorum eligat, non mox malo prefert bonum, non statim  spernit malum, ueneratus bonum; sine dubio iniustus est. Quamuis enim ei uitio unde deliberat, ratio nondum consenserit; attamen huiusmodi deliberationem statim non abominari, huiusmodi in deliberatione immorari, eique fauere, plane est prauitati consentire. Nec putes illum quem affectus mali undique pertentant, licet quodammodo affectum, ideo affectibus prebere assensum: nam uir bonus affectionum procacitatem tolerat inuitus, quod non uult illud agens: qui enim prauo motui fauet, ac per hoc fouet, is quamuis dissentiat actioni, eius praue iam consentit radici, factus utique malus, quoniam amat malum. Is si praui motus impetum mox oppressisset, sine uulnere de hoste triumphasset. Nam  quoties quisque assultus patitur uitiorum, toties numero si uiriliter resistit triumphator existit, tot acquirens coronas quot uictorias. Econtra prauum aduersus motum quanto quisque mollius se habet, tantumdem confusionis obtinet. uerumtamen quisquis Deo defensus ab amore uitii uoluntateque 165 peccandi se abstinet, dicens cum Apostolo: Quod nolo id ago , suisque demum a finibus, gratia confortante adiutus, inuisum propulsat languorem, tropeum diu optatum uix quidem, at tandem adipiscitur. Et he quidem sunt propassiones que, dum citra consensum sunt, ueniales sunt. Ex quo enim assensus adhibetur, damnabile fit quod admittitur. Est autem consensus, quoties aut  uoluptate, aut amaricatione incitati, siue per deliberationem, siue per impetum, prauitati acquiescimus, non iam libidinem animi reprimentes, sed frena laxantes, ut uoluntas iam nichil desit malitie, licet aliquando frustretur effectione; idque est quod uirum aut malum creat, aut in malo cumulat. Homo dum talis est, mala arbor est, que bonos fructus non facit. Interim tamen plerumque multa agit, que si secundum naturam attendas, bona utique sunt; si secundum effectum, iam non sunt. Nimirum uicinia mali bona eneruantur: Quippe modicum fermenti totam massam corrumpit , donec penitentia succurrat, ut ea que mortua fuerant, reuiuiscant.



CAPUT XXXIu. De bonis mortuis, et malis mortuis.


 Bona ergo dum sunt corrupta, imo mortua, quid prosunt? profecto iam nec uere bona, nec boni fructus dicenda sunt; quoniam uirum bonum, bonamue arborem, nec creant, nec cumulant, nec premio digna sunt, quoniam iuxta Apostolum nichil prosunt . Homo ergo nec malus, propter bona sua est bonus; nec bonus propter mala sua est malus: atque ideo expresse locutionis sectator, nec illa dignabitur nuncupare bona, nec ista mala, quoniam moribus suis cassa a natiuo uigore degenerant. Nimirum que per se regnarent, fortiori superueniente, torpentia subiacent. Recte Dominus quibusdam ait: Quomodo potestis bona loqui cum sitis mali? , nam qui mali sunt, nec  bona loqui possunt. Sic mala arbor non potest facere bonos fructus, quoniam non est qui faciat bonum, non est usque ad unum . Nemo enim facit bonum, donec accesserit ad unum, id est Deum; sic bona arbor non potest facere malos fructus. Potest fortasse arbor bona fieri mala, quoniam econtra mala arbor fit bona; sed neutra arbor alterius usurpat fructus.

Humano forsan sensui aliter uideatur; uerum qui non fallitur Deus, iniquitatem si aspexit in corde, ipsum cor corruptum iudicat, atque ideo quidquid in deprauato corde continetur, aut inde extrinsecus profunditur, id quoque quantumlibet in natura sua excellat, diuinum examen uel unam propter maculam  cordi herentem corruptum decernit. Sic quoties Pilatus sanguinem Galileorum miscet cum sacrificiis eorum , eorum Dominus reprobat libamen. Quid est hoc? Pilatus, qui os malleatoris interpretatur, diabolus est, qui est malleus uniuerse terre, uasa figuli probans. Galilei transmigratores exponuntur, hi sunt Christiani, quorum est propositum ab incolatu huius uite in regnum future transmigrare. Sanguis, qui quasi ex latibulis erumpens inquinat et debilitat, concupiscentia est, que, dum ad usque consensum prosilit, spiritum fedat et labefacit. Sacrificium opus est bonum.

Sed si bona que a malis fiunt, mortua sunt, et quoniam caritas deest, nichil prosunt, quid est  quod nullum bonum irremuneratum perhibetur, unde diuiti iam damnato dicitur: Recepisti bona in uita tua?  Sed iniquus et deliciosus diues, quid tale in uita facere potuit, cui compensatio premii deberetur? quomodo bona prauorum mortua, nichilque proficientia asseruntur, si uel hac in uita remunerantur? num dicemus ea mortua, nichilque prodesse post hanc uitam, eadem uiuere atque prodesse in hac uita? unde: Recepisti bona in uita tua. Ad quod fortasse pertinet, quod obstetricibus Aegyptiis que timore Dei contra preceptum Pharaonis mares seruauerunt, que etiam postea timore mortis Regi mentite sunt, benefecit Deus  . Et quia timuerunt Deum edificauit illis domos , id est aliquas rei familiaris idoneas facultates



166 CAPUT XXXu. Unde quedam mala, et utrum uere mortua prosint bona.


 Exilia ergo atque corrupta bona, num breui atque mala in uita dicemus ualere, uera autem bona uera in uita? Nulla tamen ratione bona sunt, que nulla aut mala de intentione prodeunt: bona fortasse apparent, sed aut absque intentione bona non sunt, aut malam per intentionem mala fiunt: affectus enim tuus operi tuo nomen imponit. Unde Dominus: Si oculus tuus fuerit simplex, totum corpus tuum lucidum erit. Si autem nequam fuerit, etiam corpus tuum tenebrosum erit . Quare quoties intentio mala est, opus eius, licet bonum uideatur, ipsum  quoque malum est. Similiter ex luce intentionis, lux procreatur operationis. Nam quod reuera male fit, id non intentio bona, sed boni similitudine delusa, nonnunquam parturit. Est plerumque intentio bona, sed adiacente malo corrupta producit fructum utique non malum, quoniam ipsa est bona, sed nec quidem bonum, quoniam est corrupta. Tali de intentione ait Dominus: uide ergo ne lumen quod in te est tenebre sint : scilicet ne intentio ex natura lucens per accidens tenebrescat.

Sed nec prodesse nichil, nec uere mortua uidentur que iniqui faciunt bona, si irremunerata quoquo modo relinqui non debent. Sed fugitiuus cruce dignus reducem dum non habet animum, quid gratum  Domino suo aget? quis pro eo quod non habet gratum rependit donum? Nam uictime impiorum abominabiles Domino . Unde Isaias Dominum impiis inducit loquentem ita: Si extenderitis manus uestras, auertam oculos meos a uobis; si multiplicaueritis orationem, non exaudiam: manus enim uestre sanguine plene sunt , quippe quoniam manus sunt sanguinee, id est operationes flagitiose, etiam extente manus, id est opera per intentionem directa, displicent. Nisi quis asserere malit manus extentas ob hoc displicere, quoniam sunt sanguinee, easque uictimas impiorum fore abominabiles Domino. Sed nec uictimarum nuncupatio, nec extensio  manuum, imo rectius contractio, sordidis actionibus uidetur assignanda.

Dicemusne igitur diuitem illum et finaliter malum  et ad tempus antea exstitisse bonum; unde: Recepisti bona in uita tua , et ita iustorum non solum in bono perseuerantium, uerum et eorum quorum caritas refrigescit nullum bonum irremuneratum esse? Perseuerantie fit recompensatio et nunc et in futuro, quoniam, Apostolo teste: Pietas promissionem habet uite que nunc est, et future . Unde Salomon: Leua eius sub capite meo, et dextera illius amplexabitur me ; quasi diceret: Temporalia Dei beneficia supernis intentam mentem confortant, eterna autem totum hominem undique  munitum reddent. Qui autem ad tempus bene agit, ad tempus et donatur, is nichil speret in futuro; nam infernus quo properat, nulli pensat premium, nec celestis mansio supplicium, unde cruciandus cerruit diabolus. Nimirum diues flamma cruciatus, stilla saltem exoptans refrigerari, audit apud inferos non solum munera negari, uerum nec penas per merita mitigari, dum dicitur: Recepisti bona in uita tua. Nam si quominus ex anteactis bonis apud inferos torqueretur, quodammodo recepisset bona post uitam suam. Sed mandatis resistentem ab inferis negat Dominus exiturum, donec reddat nouissimum minutum, id est minimum peccatum; quasi diceret: Tunc de inferno exibis, quando penas uel minimo peccato debitas persolueris. Quare quem constat  nunquam exiturum, constet quoque nunquam debita persoluturum. Culpis ergo quas hinc secum impenitens portat, nec minimis apud inferos per uite bona ueniam sperat, nimirum impenitentia sicut ueniam tollit, ita penam temperari haud sinit. Unde dicitur in Ezechiele: Si conuersus 167 iustus a iustitia sua fuerit, et fecerit iniquitatem, in peccato suo morietur, et non erunt in memoria iustitie eius quas fecit . Cur postquam dixit in peccato suo morietur, mox subiecit, et non erunt in memoria iustitie eius quas fecit, nisi quia ei qui iustus aliquando exstiterat, si in peccato mori contigerit, nichil postea proderunt iustitie que ante exstiterunt? Ergo si quid prosunt, in uita prosunt. Quomodo  tamen in uita prosunt? Nam si sequentia mala anterioribus bonis infecunditatem important, ut nichil prosint post mortem, quomodo iuuabunt uiuentem? teste enim Gregorio, postquam iustus a iustitia deficit, et iniquitatem facit, statim iustitia eius uertitur in obliuionem, nec differtur usque post mortem. Unde tota cuiusque iustitia tunc uidetur fieri infructuosa, quando bene gestis scelera superueniunt, ut extunc non sint in memoria iustitie eius quas fecit, neque in hoc seculo, neque in futuro, nisi forte mortua per penitentiam reuiuiscant.

Quidquid ergo respicientibus retro, ac deinde in malitia perseuerantibus prosunt, dum boni sunt,  prosunt. Potest enim fieri ut interim uel temporaliter munerentur qui perseuerantes et eternaliter damnantur. Quod si iustitiam iusti, sed deficientes, obliuioni iudex post mortem tradit; quanto magis bona iniustorum? Gregorius super illum locum  : Non erunt in memoria iustitie eius, ita ait: Hoc nobis maxime considerandum est, quia cum mala committimus, sine causa ad memoriam bona transacta reuocamus, quoniam in perpetratione malorum, nulla debet esse fiducia preteritorum bonorum. Quamobrem superuenientia mala preterita exstinguunt bona. Nimia ergo uis mali, quoniam tanquam pessimum fermentum non solum que fiunt, sed et que antea precedunt bona corrumpit, ac mortua reddit, nec reuiuiscent, nisi per penitentiam fermentum  ipsum, unde origo mali est, diluatur. Diues ergo qualiscunque aliquando precessisset, in fide tandem malus, qua ratione bona in uita recepit? Sed fortasse dum bonus exstitit, pro bonis suis bene sibi fuit, aut si malus semper mansit, docetur apud inferos malis nunquam bene esse, in hoc seculo plerumque; sicut econtra bonis nunc male est ut Lazaro, bene autem erit in futuro. Obstetrices quoque forsan ante mendacium receperunt premium , aut si, ut littere series exigit, id post factum est; dispensatio diuina malis superuenientibus interim nequaquam respondere curauit, potius beneficio lectores ad opera misericordie prouocare studuit. Nullum ergo bonum  nullum, inquam, bonum si huiusmodi est, irremuneratum est



CAPUT XXXuI. De remunerationibus et meritis.

Sunt autem quedam bona que solum remunerationes sunt, ut eterna non paruulis, sed adultis exhibita; sunt alia que solum munera sunt, ut diuitie cum reliquis corporum commodis, quando exhibentur immeritis. Timor quoque gehenne cum ceteris, que ut a malitia exeatur ideo a Deo donantur. Inter hec duo gratiarum genera medium tenent merita  locum. Atque hec quidem ea bona sunt, unde dicitur: Nullum bonum irremuneratum. Quedam enim prima dat Deus bona, quibus quasi supplicando ad id reus ascendat ut Deo reconcilietur, reconciliatus, Deo cooperante, id agit, unde debeat premio donari. Merita ergo recte inter utraque collocantur, quoniam muneribus ad meritum, merito uenitur ad premium; meritum quoque Dei semper est donum, nonunquam autem et premium. Sed oculus rationis inter beneficia distinguat auctoris.



168 CAPUT XXXuII. Quod iustus possit cadere

 Notandum autem quod possit iustus cadere.  Unde in Ezechiele duo iusti reperiuntur, unus qui, quia doctorem non audiuit, periit; alter qui, quia audiuit, uiuens uixit . Sed nemo iustus est nisi per caritatem. Charitatem ergo habens cadit; aliquando autem perit; quomodo? quoniam caritatem amittit. Unde Dominus: Refrigescet caritas multorum . Sed qui caritatem habuit si perit? omnis autem periens a conditione superne Ierusalem alienus est. Quomodo caritas fons est in quo alienus non communicat?  Sed qui perit, caritatem perdit. Quomodo ait Apostolus: Charitas nunquam excidit?   . Sed alia habere, et malus nichilominus esse potes. Charitatem autem habere et malus esse non potes. Itaque Fons est in quo alienus  non communicat: dum enim caritate quis illustratur, conciuis Ierusalem non negatur.

Sed quid illud sibi uult apostolicum: Ex nobis prodierunt, sed non erant ex nobis?  Sed si prouidentiam cuius est exitus rerum pensare consideras, mali perditique homines nec de consortio sanctorum unquam fuerunt, nec inde, nimirum ubi nunquam fuerunt, unquam exierunt. Quod si quid iudicium sentiat attendis, cuius discussio presentia tantum examinat; unde: ubi te inuenero, ibi te iudicabo. Iam profecto de bonis esse, et a bonis exire mali nonnunquam cernuntur, modo inscripti, modo de libro uiuentium deleti.



CAPUT XXXuIII. De prouidentia, iudicio et caritate.

  Ergo quem alienum prouidentia iudicat, eum plerumque non alienum sententia iudicii probat. Apostolus fortasse, quoniam fides atque spes, aliaque complura hoc in seculo pretiosa, post hanc uitam euacuantur, in preconium caritatis ait: Charitas nunquam excidit ; quippe nunc inchoatur, in futuro consummatur. Non enim id ita intelligi uoluit, ut semel habita nunquam recedat, sed ut hic nata in futurum usque seculum se extendat. Licet tamen non absurde intelligi quod caritas circa bene uiuendi primordia quamdam soleat obtinere teneritatem, iam quidem digna celo, graui tamen nondum idonea bello, aut tentationis, aut persecutionis: hec est de qua Dominus ait: Refrigescet  caritas multorum . Qui per hanc ductus est, plerumque cadit et perit. Hic est qui a bonis exit a regno alienus.

Ex quo autem caritas maturitatem nacta est, et siue serius, siue ocius robur soliditatis adepta est, iam fons est in quo alienus non communicat . Qui hanc habet fundatus est supra firmam petram: irruant ergo uenti, irruant flumina, non mouebitur domus illa: quare? quoniam munitur caritate que nunquam excidit. Unde caritas hoc etiam in seculo illum uidetur emereri gradum, quem quisquis uel semel attigerit, nunquam postea criminaliter delinquit, neque perit: quoniam enim  Charitas non agit perperam , qui semper perseuerat in caritate, nunquam male agit. Quippe si sponte peccaret, caritatem, cuius non est excidere, fugaret. Quis ergo est qui caritatem interdum non uulneret, aut potius enecet, quoniam aut nullus est, aut nimis rarus, ratio cuius semper prauitati resistat, et non persepe consentiat.



CAPUT XXXIX. De perfecta caritate.

 Quamobrem caritas illa que nunquam excidit, que non agit perperam, non est ambitiosa, non querit que sua sunt , et cetera que Apostolus annumerat, perpaucorum est, et fortasse inter religiosiores religiosissimorum. Nisi forte 169 quis tenere malit, quod caritas etiam matura plerumque  quidem cadat, non tamen excidat. Cadit quoniam plerumque abscedit, non excidit, quoniam semper reditura abit. Ex quo autem abiit, iam non ipsa; uerum abitus eius perperam agit, querit que sua sunt, similiaque admittit. Unde Dauid, atque Salomonem, Petrum quoque, quos iam illum caritatis gradum apprehendisse nefas credere non est, sed nec fas indubitanter affirmare, constat uiros optimos pessime deliquisse.

Sed caritatem Que uitio pulsata fugit, quoniam ea erat que uel semel habita, postea hominem perire non sinit, quamdam post se sui credibile est deliquisse radicem, unde reorum conscientia puncta atque repuncta, quietem haud unquam permittat,  donec sua de radice caritas per gratiam pullulans inquietum refouerit. Quisquis ergo caritatis assecutus est firmitatem, licet ab ea plerumque dissiliat, quoniam ad eamdem semper resilit, alienus non est; quippe super firmam petram fundatus, nec afflatu uentorum, nec ab incursu fluminum deiicietur: impellitur quidem persepe, et uento tentationum, et flumine oblectamentorum, ut titubet, sed nunquam mouetur ut corruat, quoniam porte inferi non preualebunt aduersus eam . ualent quidem in multis ut nostram recognoscamus fragilitatem, sed non preualent ut Dei magnificemus bonitatem. Preualerent, si qui cecidit non resurgeret. De huiusmodi caritate ita habetur in Canticis: Aque multe non potuerunt exstinguere caritatem,  nec flumina obruent illam .  Nomine caritatis, non de tenera agitur, sed matura, quam tentatio maior uel minor debilitare potest, omnino eradicare non potest. Usque eo tamen nonnunquam debilitari uidetur, ut si interim quempiam contigerit mori, contingat quoque damnari. uerum caritatis illud aiunt esse meritum ex maturitate, ut suos mori non sinat in crimine.



CAPUT XL. De damnabilibus, et consensu, et negligentia

Sed ad illa redeamus peccata, que post inuincibilia  atque uenialia, tertio gradu appellauimus damnabilia. Horum quedam clauduntur in mente, imputabilia propter consensum. Consensus autem maioris est culpe, quam negligentia, quoniam consensus id uult quod est malum, negligentia autem non prouidet malum. Et est longe corruptius mala uelle, quam per incuriam ignorare. Negligentia tamen que per consensum subaudiri solet, quasi consensus fieret, et in malum opus prodiret, redarguitur, quoties per eam in id noxa incidimus, quod adhibita diligentia precauisse poteramus  . Sed, sicut in uitio minor est negligentia, quam consensus; ita consensionis operibus merito minus accusatur negligentie opus  . Sed consensio et incuria dum in opus prauum non prorumpunt, hec mors  est in domo; quando uero feras ad actum usque ebulliunt, hec est mors in porta; quando uero ab actu usque ad consuetudinem que exemplo nocent protenduntur, fit mortuus iam more Lazari fetidus.



CAPUT XLI. De negligentia, et ui mortis.

 Dixi negligentiam mortem esse etiam cum actum noxium non parit; quoniam quisquis intelligentius se habens committit unde scandalum quantum in se est oritur, licet in actu non oriatur, is merito reus conuincitur. Mortuum primum suscitat iehsu in priuato et sine difficultate: secundum in porta, id est in publico, quantulacunque cum mora, quasi aliqua cum difficultate. Tertium multis  astantibus magna cum mora, magna quoque quasi difficultate, de sepulcro rediuiuum uocat.

170 Loca obseruat Dominus modosque distinguit, certumque numerum non transit, uidens huiusmodi non ingrata significationi. Nimirum primus mortuus in priuato leuiter a Christo suscitatur. A Christo, quoniam per te potes inuincibilibus infirmari, uenialibus morbo aggrauari, tandem per consensum mori. Non per te, sed per suscitatorem ad uitam potes redire. In priuato fit suscitatio, quia priuata non sunt publicanda, sed priuatis remediis curanda, facileque remittitur quod in sola mente uersatur. Secundum suscitat Dominus mortuum in porta coram multis nonnulla cum mora, quoniam  scelus a domo cordis in portam exsiliens operis, feriendum est pena certe graui, tanquam patratum in porta, grauiori si coram multis. Tertio prestatur uita iam fetido, ubi mora, labor, atque lacryme exhibentur  . Nam ubi fetore consuetudinis morbus trahitur praue imitationis, dupliciter in reum uindicandum est, et quoniam in se scelerate egit, et quoniam pusillos diutina fedaque conuersatione, quantum in se est scandalizauit. Quoniam ergo grauissimam non precauit offensam, grauissima animaduersione, mora, labore, lacrymisque emendetur,  Et sicut qui occultam admittit offensam, occulto curatur remedio, ne medicina publica depublicet uulnus filii in dolorem matris Ecclesie, dum alios insultare cernat, alios applaudere sibi, id in alio diuinantes quod reperiunt in se; ita qui publice peccat, non priuatim, sed publice peniteat. Ut qui sanctam Ecclesiam aperto reatu uulnerauerit, aperta satisfactione medeatur uulnerate.

Gradus autem satisfactionum gradum requirit culparum: unde mors prima tanquam reliquis leuior leuius curatur; secunda autem quoniam magis imputari debet quam prima, longe uero minus quam extrema, difficilius curatur quam prima, longe facilius quam extrema. Ille qui omnipotens est nullam omnino patiebatur difficultatem, ut aliter et aliter  mortuos suscitaret, sed nostrorum uolebat exprimere naturam defectuum, qui iuxta gradus progressionum, duo suscipiunt, ut in reatu crescant, ut magis magisque nobis hereant. Unde circa primordia peccati, facilius est resipiscere, sed consuetudo dum fit, difficilius resipiscitur.



CAPUT XLII. Cur quartum non suscitauit, et unde omnis culpa iudicatur?

 Quartum mortuum suscitare Dominus noluit, quoniam seruus quartum gradum peccandi non admittit. Nimirum culpa omnis post baptismum damnatione digna iudicatur, aut consensu, aut opere, aut demum consuetudine. Culpa in consensu incipit, in processu uires acquirit, unde in testimonio  Domini: Qui irascitur fratri suo, quod est ex commotione fratri male uelle, reus est iudicio; qui autem dixerit raca, quod est ex ira male uoluntatis in uocem indignationis prorumpere, reus erit concilio , quod est grauius iudicio: quippe iudicium est cum ad causam agendam concio coit; concilium est, cum iam accusatione probata, de pena damnati disputatur. Qui autem dixerit fatue  , quod aperta est contumelia, reus erit gehenne; quando iam discussam suscipit penam. Latens ergo odium malum est; effrenatio indignationis inde nata, deterior; cum non parcitur probris id pessimum est; quod liquet, quoniam latens odium multatur iudicio; indignatio pena grauiori, scilicet concilio; probrum, grauissima, scilicet gehenna.

Sed qui animum delinquendi habet, nec omnino habet, atque ideo ab actu prauo retardatur, plane minus offendit, quam qui ab animo prorumpit in opus. uerum qui totus heret delicto, solaque necessitate prepeditur ab actu, quoniam quod pleno corde optat, solum ideo non facit, aut quia non potest, aut quia penam formidat, quomodo apud Deum quem nullatenus reueretur  minus  reus est contumacis pertinacia uoluntatis, quam esset facto, quod ipsa proponit, ordinat, demum, quantum in se est, totum peragit? iehsu in uno patefecit, quid de omnibus intelligi uelit, dicens: Qui uiderit mulierem ad concupiscendum eam, mechatus est eam in corde .

Hac edocti sententia astruimus perfectam uoluntatem faciendi, reputari pro opere. Sed dum Dominus concupiscentem, affectuque in mechiam prono, uolentem obligat mechie cordis, quis decretum Domini transgressus illum astringet mechie operis? Nam perfecta uoluntas faciendi reputatur pro opere, ideo fortasse quod rea est tartari sicut opus, non tantum quantum opus. uera Domini sententia est, quod ex  corde exeunt furta, adulteria, homicidia, blasphemie, ceteraque flagitia . Nam iuxta naturam affectuum, qualitas pensatur actionum; quippe bonus homo de bono thesauro profert bonum; sicut econtra malus homo de malo thesauro profert malum . Ergo extrinsecus bene et male agitur, sed de interiori bono aut malo nomen utrumque sibi sortitur.



LIBER SEXTUS.



CAPUT PRIMUM. De consideratione ante baptismum, et post.


 Notandum autem considerationem alteram et alteram esse ante baptismum, et post. Nam ante, delictum damnabile iudicatur fomes ipse peccati cum suis sordidis fetibus: damnatur enim paruulus, quoniam naturalem habet concupiscentiam, quanto magis adultus, quoniam et concupiscentiam habet et concupiscit? Quare ante lauacrum fomes ipse peccati imputatur, imputantur quoque motus mali ex fomite nati, qui cum sint ualde ualdeque multi, multum multumque damnandis coaceruant cruciatum. Sed post baptismum: Beatus uir cui non  imputauit Dominus peccatum : habe utique peccatum concupiscentie et motuum, sed non imputatur, nisi ad consensum usque deuiatur; uirtus enim baptismi id efficit, ut huiusmodi solum iam sint ad infirmitatem, quoniam prius erant et ad mortem. Hoc ergo non imputat Deus baptizatis ad damnationem, et imputat fortasse ad penam. Et merito que nomine mortis censentur, pena damnationis multantur, et que nomine languoris, pena anxietatis; unde Apostolus postquam ait: Mente seruio legi Dei, carne autem legi peccati , 172-182 id est tantum uenialia ago; subdidit: Nihil nunc damnationis esse his qui  non secundum carnem ambulant ; quoniam cauentes crimina, committunt solum ineuitabilia, a quibus dum damnationem solam tollit, penam forte concedit, damnationem nunc a leuibus amputat, quoniam ea in paganismo damnabilia estimat.



CAPUT II. De praua uoluntate, et eius effectu, et ignorantia.

 Sed, sicut paulo ante dixi, bina se nobis bona aut mala ingerunt. Prima radicantur in cogitatione, altera ut opera fiant pullulant ex radice. Merito unum et alterum appello, quoniam idem esse non potest, id quot latet in cogitatione, quodque apparet in actione. Plane ergo peccatum unum est uoluntas praua; est peccatum alterum, affectus  eius operatio inordinata: he enim sunt due mortes.

 Sed utrum culpabilius? Macula utique secunda; quippe cum prima sit plerumque semper cum altera, nam cum prima noxia sit ex se, secunda nichil nocet nisi ex altera: operatio enim que secundo succedit loco, quantumcunque horrenda uideatur, sine culpa est, si animus insons est: nam si cor est mundum, beati mundo corde , quoniam tali ex corde flagitia non exeunt. Utique que foris apparent, plerumque flagitia uidentur, non tamen sunt, quoniam ex corde non exeunt. Si enim uere scelera essent, iuxta sententiam Domini ex corde exissent.

 Animus maculam trahit, quoties aut contra conscientiam illicite rei consentit, aut per incuriam nescius minime resistit, de hoc dicitur: Ignorans ignorabitur . Qui enim ita ignorat, ut ex ignorantia non sit reus, quoniam eam nec negligentia procreauit, nec prauitas uite promeruit. Is ex eo quod ignorans, aut facit, aut dimittit, reatum nequaquam trahit. Sicut econtra qui bene facit et nescit, premio indignus estimatur. Homines atque bestie pleraque admittunt eadem, que in hominibus criminalia, in bestiis naturalia nominantur. Quare? ira, et concupiscentia; has absque ducatu rationis in preceps trahunt; nec culpantur, quoniam discretione carent. Illi accusandi sunt, quoniam contra conscientiam agunt, aut si ita non  est, per culpam nesciunt, quod scisse potuerunt. Unde Dominus: Ille seruus qui cognouit uoluntatem Domini, et non fecit secundum uoluntatem eius, uapulabit multis; qui autem non cognouit et fecit digna plagis, uapulabit paucis . Quid est autem quod non cognouit, tamen fecit digna plagis, nisi quia ex culpa ignorauit, et ideo ignorans fecit digna plagis? nam qui ex natura et creatione ignorat, sine culpa atque gratia uidetur esse, in eo quod ignoranter patrat. Unde homines Christi gratia regenerati, quos natura sensu intelligentie priuauit , quasi modo  geniti infantes uidentur, quos certa salus qualem baptisma exigit, exspectat, neque augmentata per meritum, neque diminuenda per uitium, licet more pecorum multa utique feda, multa quoque crudelia ira concupiscentiaque stimulati committant. Hi si baptizati non fuissent, et huiusmodi culpam haberent, uerum mali eorum motus et actus non imputarentur, quoniam ut bestie sensu carent.

Sed si concupiscentia nocet et innatis, cur non potius natis et adultis, licet male sanis? quod si amentes ante lauacrum gehenne addicit concupiscentia, quanto magis eius motus ipsa peiores, actus quoque nequiores. Sed huiusmodi licet grandiusculi etate, tamen quoniam paruuli sensibus permanent, fere paruulorum subeunt iudicium: in eiusmodi enim  siue lotis, siue etiam illotis, alterius aut beneficium attendo, aut maleficium, quoniam actualia ac propria bona siue mala apud eos inuenire nescio; quippe thesaurum conscientie non habent, unde bonus homo profert 183 bonum, malus malum. Hi nimirum nec boni nec mali sunt ex sese, et tamen id sunt aliunde.



CAPUT III. Utrum minus peritis minus imputetur.

Post lauacrum ergo si hominibus omnino brutis nichil imputatur, quoniam nichil utuntur ratione, nonne minus peritis minus sue imputantur noxe, quoniam minus utuntur ratione? Et, sicut naturalis ignorantia brutos per omnia excusat, quoniam  omnia ignorant; nonne eadem alios quoque excusat ubicunque naturaliter ignorant, ut quidquid in quocunque naturalis ignorantia occultat, id factum aut infectum, nec prosit nec noceat. Ignorantia enim quam incuria aut culpa infundit, in eo quod agitur ueniam petat, dicens Deo: Ignorantias meas ne memineris , nimirum ignorantia nostra, effectusque eius uterque culpandus est. Ignorantia nature effectusque eius uterque dolendus est; ipsa enim quedam in fide moribusque subtilia, Dominice uidelicet passionis fragmenta celat simplicibus, grossiori alimento pascendis, reseruanda perfectis; unde simplicior turba minus ualet in fide, laxius se habet in opere: sed dum uiribus sibi datis fideliter utitur, si quod nescit non precauet,  expers culpe uidetur; in eo utique facto in quo ab intelligente criminaliter delinqueretur. Dominus enim ait: Omni cui multum datum est, multum queretur ab eo . Generale sine dubio mandatum, non solum de scientia: uerum etiam de uirtutibus atque pecunia, omni demum de commodo hominis, tam interioris quam exterioris.

Sed si cui multum datum est, multum queretur ab eo, nonne cui minus datum est, minus quoque queretur ab eo? Nonne tandem cui aliqua in re nichil datum est, eadem de re nichil queretur ab eo? Si tamen sua culpa non est, quod sibi nichil datum  est? Itaque certa res uidetur eum minime accusandum cui pecunia data non est, quod eam non dederit; cui salus uirtusque corporis exhibita non est, quod more sani robustique uiri in agone non contenderit. Cui ergo auctor per omnia sensum negauit, num requiret quod morem sensati excessit? aut qui aliquo in negotio, consilio prouidentie naturaliter destituitur, num quoniam sibi minime precauet, precipue Christianus, tanquam noxius arguetur?



CAPUT Iu. Quod Iudei et gentiles non excusantur.

Iudei excusationem non habent in peccato suo, quo in Christum non credunt, quia ad eos uenit: ergo gentiles habent, quibus de eo nichil annuntiatum  est. Sed quomodo excusationem habent? Num quod in Christum non credunt peccatum est eis, quomodo et Iudeis, sed in peccato suo excusationem habent, et Iudei non habent? Sed leuia peccata, uerbi gratia, baptizatis et coniugatis precedentium uirtute sacramentorum excusari solent, ut non imputentur. Sed ubi nullum est remedium, presertim in tenebris gentium, quod uere delinquitur, quomodo excusatur? num apud fideles remedia culpam excusant, apud infideles id excusatur quod culpa non est, sed putatur? uerum quia sine fide impossibile est placere Deo , anne inde gentes Deo displicent quoniam fidem non habent? utique non placent, quoniam iusti non sunt,  nimirum sine fide iusti esse non possunt. Imo displicent, quoniam qui sine lege peccauerunt, sine lege peribunt . Non possunt non peccare quia munimen non habent ex fide, quippe hec est uictoria que uincit mundum fides nostra . Igitur non placent quia iusti non sunt, et displicent quia peccauerunt; non fortasse quia in Christum non credunt. Nimirum licet sine fide contingat displicere, potest tamen id non inde fieri, sed aliunde. Ergo si inconiugatus, dum generat filium, offendit Deum, non tamen quoniam generat, uerum quoniam stuprat; num similiter quispiam qui est sine fide, Deo minime placet; et tamen non quia non credit, uerum quoniam 184 non credendo contra conscientiam male uiuit. Quod si in Christum  non credere nulla culpa est, quibus de eo nichil intimatum est, quoniam id per se intelligi nullatenus potest, nonne quidquid similiter latet absque culpa esse debet? Si qua ergo culpa eo modo ignoratur, ac per hoc minime euitatur, num reatus faciendo contrahitur? Sic qui Christum absque culpa ignorat, que culpa est si debitis obsequiis non honorat?

Siccine igitur huiusmodi imperitos, et apud gentes ab idololatria, et apud omnes quanteuis a reatu macule absoluimus, ut quibuscunque quantacunque flagitia nequaquam imputentur, quoties ea, nec alio intimante norunt, nec per se  nouisse queant; ex aliis tamen quibus conscientia rea tenetur iudicium subituri? Hoc si quis  affirmauerit, non tam ab humano sensu, quam a sententia consueta discordabit, quam si quis tenere maluerit, aut dicet aliter se habere ignorantiam, qua nec Christus creditur, nec debitis modis honoratur. Aliter illam qua crimina admittuntur, ut altera non credentem defendat, altera delinquentem decipiat.

Sed qui ita dicit, cur ita dicat ratione ostendat, aut hac aut alia. Sensum humanum si deprauari non contigisset, id omnino caperet quod religioni conueniret, atque ideo uiribus destitutus, dum sordes coaceruat, merito redarguitur. uerumtamen etsi primariam proponas reuerti puritatem, non tamen mysterium absconditum a seculis , absque reuelatione ualebit comprehendere;  atque ideo fides incarnationis sine culpa ignoratur, dum nichil inde auditur. Aut demum parem utrinque statuet rationem, ut hinc ignorans ignoretur, inde qui non credit, iam iudicatus sit.

Sed quomodo tunc pre Iudeis excusatur gentilis? num id est excusari quod culpam minus imputari, ut quia non credit damnetur paganus, amplius uero Iudeus, usque adeo ut, collatione facta inter ambos, gentilis peccatum non habeat, et peccatum Iudeus habeat?

Sed quod malum sciri nequit, atque ideo contra conscientiam non fit cum ex corde exeant furta, homicidia, ceteraque punienda, qua ratione arguitur? num et hoc ratio habet, sed inter occulta Filii  latet? num sicut omni tempore alias ex auditu, alias ex instinctu misericorditer illustrat fide, fideique merito data notitia ualentium ad salutem, ualentium ad damnationem, spoliat prauo, ornat honesto, in omnibus gratia preueniente, libero arbitrio cooperante; ita quoque occulto utens iudicio, praua propter merita, mentem excecat, aut ut non credat, aut etiamsi crediderit, ut indiscretione boni maliue desipiat, modo autem in discussis uirtutem bene agendi negat? quare autem huic miseretur, illum uero indurat , non prius speres nosse quam beatus esse.



CAPUT u. De ignorantia.

Constat ergo ignorantiam quam culpa facit, nec  defensionem habere, nec precipitanter acta defendere. Sed et ignorantie cognoscendorum, et obliuionis cognitorum causa est, transgressio prima utraque enim noxam comitatur, et cum adueniente aduenit, et cum abeunte abibit.

Quid ergo? Nihilne est quod excusetur per ignorantiam, quando ea habet esse per culpam? uerum permulta differentia est, utrum ignores ex alieno, an ex proprio uitio. Nam ignorantia, sicut et macula que ex parentibus est, minus utique rea est, quam que ex te est. Igitur sicut utraque culpa imputatur ante baptisma, post tantummodo propria; ita fortasse ignorantia neutra apud gentes excusationem facit, altera apud Christianos facit; illa uidelicet que tibi ita est, quod ex culpa tua non est, non etiam altera,  que ex tua tibi est culpa, quam, ut dictum est, constat nec defensionem habere, nec precipitanter acta defendere.

185 Sed sicut ratio est ut quem culpa excecat, ignorantia non defendat, ita questio est: Cur uel pagani, seu parentali ex hereditate, seu corporea aggrauatione, suo absque commisso quolibet in negotio nescii, de nescienter gestis recte debeant accusari? Sed sicut gratia huiusmodi inscitie succurrit, ita fortasse et ita prauum propter opus derelinquit. Nisi magis oporteat arbitrari originalem maculam et eius comitem ignorantiam naturalem, pariter se habere, ambasque, occulto Dei iudicio, modo incusari per iram, modo excusari per gratiam. Accusatur imperitia quam culpa parit actualis, sed amplius; cur non accusetur  et illa quam parit originalis, at minus illa que ex mole carnis nascitur, medium nacta locum?



CAPUT uI. Unde nascatur ignorantia et aggrauetur.

Iure hereditario ignoramus, ignorantiam terrena inhabitatione aggrauamus, aggrauatam interminatis excessibus cumulamus. Est differentia inter hereditarium atque proprium. Item inter propria aliter se habet quod ex corporis complexione est, quod nature, sed uitiate deputatur; et aliter quod ex mentis deuiatione, quod arbitrio datur. Afficimur nimium quidem hereditatis infirmitate, magis uero complexionis corruptione, maxime autem animi dissolutione. Est combinatio originalis macule sua cum ignorantia.  Est altera motuum carnis, item fortasse cum sua. Est tandem, absque forsan tertia, qua malefacimus, et male faciendo praue intelligimus. Omnes tres imputat Deus ante conuersionem, duas quidem occulto iudicio, tertiam uero manifesto: ultimo autem, soli, regeneratione suscepta, intendere uidetur, nisi per apostasiam preuaricato federe federis, gratia subtrabatur.



CAPP. uII, uIII, IX, X, XI. uarii casus referuntur.

uallum, fures timens atque hostes, domui mee circumdo, aquam in necessarium molendini usum, cauata terra, deduco. Hic pater, illic mater de longe filium uisentes incauti incidunt; num ego parentum ignorans aduentum rite arguor parricidii?

 Manducaturus cultello in usum uescendi, ut fit, cibos preparo, dominus interim ad se celeri gradu seruum properare, item itemque proclamando, imperat. At ille facto impetu ut uia erat, per iuxta me transit, casu in ferrum, quod esce intendens manu tenebam, corruit, obit. Quis trium homicida est, nonne unusquisque se a reatu defendere potest?

Mater causis prepedita idoneis, curam nati gerere non sufficit, nutricem procurat; satis, ut ipsa experiri potest, accommodam; altricis negligentia paruulum necat, aut diligenter agenti infortunium obstat; exempli gratia, dum alumno prebet obsequium, aut ipsi lymphaticus canis ex insperato irruens, mortiferum uulnus infligit, aut repente orta tempestate pars corruens habitaculi infantem obruit. Quid hic  parentes peccauerent, quid denique nutrix, non dico negligens, sed diligentie studens?

uir suo secum in stratu uxorem habens, de nocte consurgit, uentrem purgaturus prodit. Ipsa interim  ad adu terium festinat. Et ne id uiro compertum fiat, consciam sibi famulam suo supponit loco. Ille nichil minus ratus quam huiusmodi submissionem, post reditum sociam lecti amplexatur, et quoniam nulla talis rei suspicio, nulla in tactu distinctio se ingerebat, res incomperta manet. uiro somnolentia grauato, domina diluculo regreditur, famula elabitur. Quid ergo? num uirum dicemus 186 adulterasse? aut si propinqua genere illa fuit, etiam cognationem incestasse, an potius quantum in se erat coniuge sua usum?

 Puerum in cunis furtim predones subripiunt, moriuntur ipsi, puero superstite. Is adolescens effectus, nulla inuenit patrie sue indicia, sed neque mater fatis quid de nato actum sit inuestigans, quidpiam uel suspicionis audit. Forte ambo in unum conueniunt, pari tandem consensu ex auctoritate Ecclesie coniugium ineunt, nuptias celebrant mater atque filius, scilicet sibi incogniti. Sed fortasse nec illam cuipiam nubere, nec illum quamlibet ducere oportuit, unde dubitare potuissent, aut hic de matre, aut illa sobole, fiat. Sed iam factam coniugii copulam quis rumpet, cum id nunquam agat suspicio, sed solum certa atque probata cognitio?

Sed quem mater a se proiectum latenter exposuit,  uir iam factus quid aget? continens esse non potest: Meliusque est nubere quam uri :  Quid igitur? nullamne eius etatis ducet, unde mater ne sua sit dubitet? Sed ea ratione omnem caueat etatem, maiorem natu etatem ne ducat, ne sua mater uel matertera sit: par sibi, siue minor ipsa sibi, soror esse potest. Sic nullam denique ducat, nam saltem, ne de sua cognatione sit, esse potest omnis suspiciosa sibi.

Quid, ergo quoniam ille raptus, isteque derelictus, uterque incertus est, quis aut unde ipse sit, num neutri licebit consortem tori undecunque sibi procurare, hac de causa ne ex copula sordescat incestu?  Sed iam nemo coniugem accipiat, potest enim fieri ut quam genere putat alienam, habeat propinquam, idque frequenter experimentis compertum emendatur, nichilominus tamen solita coniugiorum frequentantur. Sanctio namque diuina celibatum nulli precepit, nisi tantummodo illi qui sponte elegit. Qui ergo nouit cuius generis sit, is sibi talem prouideat, quam cognatio sua consanguineam nesciat. Qui autem de tribu sua nichil scit  is quam petat, quamue fugiat minime nouit; quid aget? libere agat: quam sibi opportunam inuenerit, eam absque dubitatione sitne bonum an malum, ducat. Quem enim in actu suo quantumlibet bono conscientia accusat, is reus est, non propter malum quod faciat, uerum propterea quod opus suum  malum putat? dicit enim Apostolus: Omne quod non est ex fide peccatum est , nimirum quidquid facis, si male fieri credis, culpa est.



CAPUT XII. Ex corde opus iudicatur.

 Si quos ergo statuta Ecclesie iugo coniugii copularunt, licet consanguinei conuenerint, dum id ignoratur, prorsus non imputatur, exempli causa quedam premisi. Sed similia reperiuntur innumera, quibus in omnibus quiddam solet contingere, quod in se attentum dura animaduersione dignum uideatur. Sed quoniam animus, penes quem omnium que aguntur laus et uituperium continetur, ipse nullius sibi malignitatis est conscius, si deceptus non est, nec opus ipsum malignum est; nimirum nisi morte desoletur  domus, unde in porta appareat mortuus?  Si mortem primam tollis a corde, quomodo secundam inuenies in opere, quomodo tertiam, in consuetudine? Sicut autem cum purus est animus, nulla ex parte impurum est opus, ita mens quando est immunda, est quoque actio ex necessitate sordida. Trahit ergo opus ex corde qualitatem, trahit et quantitatem. Nam quia simplex est oculus, lucidum est corpus, et quam simplex est oculus, tam lucidum est corpus . Unde paupercula mulier plus diuitibus misit , quia quod minus erat in re, pensabatur ex uoluntate par ratio ex opposito: sepissime enim actio iuxta naturam suam, aut parum est mala, aut est etiam bona, sed quoniam  pessimo de corde prodit, pessimam 187 examen diuinum decernit. Interdum quoque quod apud nos nimis crudele, ut cum filius pestilens duro, sed correctorio patris uerbere turbatus sese in necem precipitat; nimiumue flagitiosum estimatus, ut quod mater improuida immoderate incumbens operi premortuum abortit, aut legitime natum, nichil tale meditata dormiendo opprimit, apud Deum quoniam affectuum ipse inspector est, alterum imputatur iustitie, alterum ad plus negligentie.



CAPUT XIII. Iuxta operis euentum non est iudicandum.

Si quis tamen id astruere conatur, quod supradictis ex euentibus, eorumque similibus, quoties contingunt, fontes ii fiunt, quos ego exsortes culpe  supra estimabam; scire uelim quare: ideo ne quod ex ignorantie negligentia huiusmodi accidant, proptereaque ex uitio affectus imputentur euentus? an quod animi puritate intacta casus ipsi tales sint ex se, ut merito non impune ferantur? Sed si fortuita propter se requiruntur ab eo, unde qualemcunque sumunt existendi occasionem, certe nec uiri boni etiam dum bene agunt, quoniam et de bene gestis mala plerumque oriuntur, extra culpam sunt. Quippe et apostoli dum mundum celesti doctrina instruunt, salutaribus exemplis informant, aliis sunt odor uite in uitam, aliis odor mortis in mortem, et in utroque bonus odor Deo iehsu Christus , ut  ipsemet testatur, si Iudeis locutus non fuisset peccatum non haberent ; eius nimirum uenerabilis sermo, admirandaque uita, uersa sunt contemptoribus in reatum, sicut et  resurrectio traditori in suspendium. Omnes ergo sagaci perspicacitate rem uti est rimati, oderint mala propter se, suspecta habeant bona, imo uitent ea, ne propter bona contingant mala. Odibile decretum, nec nisi a male sano seruandum; quoniam cum quis ratione consultus, prouidet non solum bona coram omnibus hominibus , ut hinc honoretur Deus, inde edificetur proximus; si tamen scandalizatur stolidus, non est in culpa uir prouidus. Hic quod debet facit, et prodest: ille alterius in bono offendit, et nocet. Nam si tu bene ac discrete agis, quidquid  inde proueniat, tu reus non teneris.



CAPUT XIu. Multis euentibus nemo tenetur.

Euentus ergo nec proprio decolorantur fuco, eatenus ut omnes macula afficiant, unde originem trahunt; nec quasi ex ignorantium negligentia pestem suscipiunt, ut ipsis pestiferi fiant: nam si non possunt huiusmodi contingere sine crimine illorum, quos absolutos nos arbitramur, quoniam ignorantia ingerat negligentiam; negligentia uero euentibus culpam, dupla utique inclinatio hominem contaminat: prima per uitium cordis, secunda per uitium euentus. Unde patet quod quicunque id agit, unde supradicti euentus nasci possunt, bis fedatur si  contingunt, semel si non accidunt; quippe quantum in se ipso est eueniunt, qui id admittit unde euenire queunt. Utique reus, quoniam ex ignorantia tanquam negligens delusus, tale quid non precauet, unde malum nasci non potuerit. Amplius ergo nemo manducet, ne id sumat unde sibi mortem inferat: nemo non manducet, ne abstinendo certam mortem inueniat; insipiens est qui dormit, quoniam et somnus periculis occasionem prestat. Insipientior est si id euitat, quod euitari natura non sinit. Stolidus ruricola quoniam parat in agro latibulum insidiatori, in domo sufficientiam ingluuiei; longe stolidior si desidia torpet, quoniam famem cum letho non precauet. Denique stultus erit quisquis quidquid agat, quoniam nichil fiat unde periculum  timere non debeat. Stultus et insanus si desidie se dederit, quoniam sic et 188 que agenda sunt dimittit: imo is demum sapere uidetur, quisquis quod ratio suadet et usus, id non solum inchoare, uerum et consummare satagit; non in uanum curiosus, quid infortunii possit contingere prediuinat, tantum quid fieri debeat, et fiat attentus. Nemo enim cura sua, aut euentuum diuersitates suis in actibus prouidere, aut prouisas, ex parte saltem, ullo poterit modo euitare.

Que est ergo negligentia mea, si dum conuenienter me habeo, aut id ignoro, quod a natura sinere non sinor, aut id non precauero, quod estimare si  datur, effugere non datur? multa enim sunt que nec studiosis occurrunt, quibus indagandis animum occupare superfluum est. Quod si quando animo peruagante, quis, quid, qua de re contingere queat, fuerit premeditatus, nichil tamen uidens quare id euenturum credere debeat, num id quo opus est reformidans, inania quedam quasi somnia captabit? sin autem illud quod agendum estimat huiusmodi cernit, quare scandalum in futurum timeat, imo timere debeat, quoniam ue homini per quem scandalum uenit , damnum alterius totis uiribus fugiat. uerum interim dum proprie salutis damna non incurrat, ne enim alter scandalizetur ipse benefacere debet, malefacere non debet.



CAPUT Xu. De negligentia, ignorantia et infirmitate.


Quamobrem nulla negligentia est, nisi dum desidia tua, aut quod oportet nescis, aut quod nosti non sequeris. Potest quidem esse ut per culpam nescias, cum tamen labores ut scias. Hanc non ego proprie negligentiam, imo penalem puto ignorantiam. Potest quoque contingere, ut cum sententia tua non concordet uita tua, non tantum quia nolis, sed quia id efficere non possis. Nec hanc puto negligentiam, sed infirmitatem. Infirmitas autem hec, si ex mali consuetudine est, siue ex ira Dei, rea est, sed ut curetur clamet: Miserere mei, Domine, quoniam infirmus sum . Si ex natura est, absoluta est, ut cum uis non concupiscere, non irasci, et similia,  nec potes: de his Apostolus conqueritur, quia quod non uult id agit, que iam non ipse operatur, sed peccatum quod in se est, in quibus nichil damnationis est, his qui non secundum carnem ambulant . Hanc autem natura secum fert simul cum ignorantia infirmitatem, cum insuperabili insuperabilem. Quas non aio naturam sequi, eo quod eas induxerit creatio, uerum quod eis ex prima inobedientia natis, nostra nunquam careat conuersatio. Ignorantia quod scitu dignum est occultat; infirmitas etiam ab eo quod scitur separat. Sed quid inde? occulta detegit, infirma reficit gratia Redemptoris, magna ex parte, etiam post fidem, remanent, sed iam nichil nocent, imo et paganismo quid nocerent? Scio quidem quod nocent ut pene,  sed inquiro noceantne ut culpa: culpa autem omnis aut originalis aut actualis est. Originalem trahit homo primo de preuaricatore, actualem ex se. Sed ignorantia siue infirmitas, unde modo agimus, non fit homini ex se, uerum ex necessitate nature: quare aut culpa non est, aut originalis est  . Sed si culpa originalis est, imputatur pagano, condonatur Christiano. uere quod sit originalis satis scio, sed an etiam sit culpa, uestigo. Homo prudens, utilium cognitor, fortis eorumdem exsecutor creatus, preuaricatus est. Qui peccauit ex se, punitus est in se, in auctorem intumuit, ab auctore data amisit, abusus est scientia, multatur ignorantia,  abusus in malo uiribus, in bono est debilitatus. Homo ergo quod non oportuit ipse peccauit. Iudex quod oportuit penam irrogauit. Culpa nonnisi ex homine, pena nonnisi ex iudice.



189 CAPUT XuI. De ignorantia et infirmitate.

Quoniam ergo constat munditiem Dei immunditiam peccati nulli inferre; si similiter constat iram Dei, reo homini indidisse ignorantiam atque infirmitatem, constet quoque necesse est duas has rei esse penas, nullo modo culpas. Culpa nimirum reddit sordidum, infirmitas cum reliqua, miserum: quas ex Ade culpa tam sibi quam successioni irrogatas scio, ipsas tamen, si iudicis manus reo infundit,  peccata nego  . Sed si propter inobedientiam puniuit Deus Adam, ita ut foret quam prius imperitior atque infirmior, nonne pari ratione, quisquis incidit in peccata, incidit quoque, puniente Deo, in ignorantiam atque infirmitatem, ita ut, preter naturales horum nominum defectus cum originali peccato ab Adam traductos, suscipiat proprio cum peccato accidentales, grauatus ex origine, pessundatus ex sese?

Nimirum sicut factor legis in bono confortatur, ita transgressor illius in illo infirmatur. Item sicut templum Spiritus sancti tanto inhabitatore corruscat, ita cum Spiritus effugit fictum, mente caligat. Dicis Deo in Psalmo: A mandatis tuis intellexi  . Quippe si uis intelligere legem, serua mandata. Unde ex opposito apparet, quod qui legem non custodit, legem non intelligit. Contingit tamen plerumque transgressorem in multis intelligere legem. Sed quasi nichil est intelligentia preuaricantis comparatione eiusdem obedientis.

Ignorantiam ergo sicut et infirmitatem, quam ex Adam suscepimus, in quantum delinquimus, in tantum et cumulamus. Quas si in Adam non peccata, sed penas iudicamus, cur non eamdem et in nobis rationem teneamus? ut sine Deo quisque sordeat tam originaliter quam actualiter, ex Deo quisque propter sordes exuratur tam originaliter quam accidentaliter  Nimirum ex Patrum traditione didicimus, et experti sentimus, quod sicut  Deus ad retundendam hominum elationem, ipsos post lapsum et hebetudine repressit, et egritudine  ita post diluuium etatis atque stature quantitatem imminuit, uires quoque tam animi quam corporis in dies contriuit. Dum ergo corpus aggrauat animam plus minusue, siue secundum naturam sue complexionis, siue, quod deterius est, secundum quod eius desideriis ipsa se implicat, ex huiusmodi corporis aggrauatione, placet Deo infundi anime, aliter atque aliter hebetudinem atque languorem, nisi cum gratia  Creatoris interiorem confortat hominem, contra exterioris inuectionem.

Sed si hebetudo uniuersa uniuerso cum languore, non peccatum, sed solummodo pena est, quid dicemus? num ignorare bonum quod opus est fieri, atque malum quod opus est dimitti? num tandem ignorare Christum, non solum ex uitio uel indigentia nature, uerum etiam ex malitia uite, id peccatum atque culpa non est? absoluemus a reatu Iudeos, a reatu paganos, qui uetustate inebriati, nouitatis poculum fastidiunt? absit! Sunt enim quedam apud se satis bona, aut nichil mala, que tamen quibusdam adiectionibus mala fiunt. Orare, eleemosynasque dare, omnes laudant, comedere atque dormire nemo accusat; attamen dum opus esset uigilia, dormire,  id desidia est: humanas uorare carnes, id inhumanum est; erogatio uanam gloriam captans facinus est; idola adorare, nefas est. Sic ergo ignorare egrumque esse non incusamus, sed dolemus. Ex culpa autem aut ignorare quod non oporteat, aut non resistere cum oporteat ea utique grauis est culpa. Sic ergo ignorantia ex Deo est, ut exsecrabilis ignorantia ex Deo non sit; sicut largitio eleemosynarum ex Deo est, exhibita autem pro uana gloria, ex maligno est. Exsecrabilis autem ignorantia non est, 190 que aut naturalis est, aut si qua ex culpa prouenit, culpa non est; aut si uerius est ex corporis aggrauatione naturaliter quoque innatas, ignorantiam, atque infirmitatem, non solum peccati penas, uerum etiam culpas, non  quidem proprias sed originales nuncupari; nonne eas prouenire dicemus nullatenus ex Deo, uerum sicut que accidunt per proprium, ita naturales per originis uitium? Quod si ita est, ante lauacrum ad damnationem anime pertinent ipse procul dubio; ea quoque forsitan que ex ipsis prodeunt. Sed si etiam ea habentem reum reddunt, aut inter originalia computabuntur, et erit apud quemque nimia originalium copia; aut inter propria peccata, et erit homo in multis peccator absque actu peccati, aut cum actu absque peccato rationis, ut sit malus homo, nec de malo thesauro proferens malum. Utrumlibet duorum sit, ipsa suis cum causis ante baptismum imputantur, per baptismum condonantur.  Semper quidem remanent, et nunquam nocent.



CAPUT XuII. Que mala a Deo sint.

 Sed propheta nobis insinuare uolens omne genus afflictionis ex Deo prodire, docuit non esse malum in ciuitate quod Dominus non fecerit. Non ait: Non esse peccatum in ciuitate quod Dominus non fecerit, sed malum , intelligens quidquid non est peccatum, et est malum, a Domino esse factum. In qua sententia forsitan comprehendit, ignorantiam atque infirmitatem, que nomine atque re distant forsan a peccatis, et mala sunt; hec Dominum fecisse forsitan propheta intellexit, dum ait: Formans lucem, et creans tenebras . Lux quippe a Deo fit, et  tenebras ignorantie, si credi debet, et ipse facit. Nam et de ceteris que mala sunt, et peccata non sunt, propheta subiunxit: Faciens pacem et creans malum . Quod per malum intelligere debes inquietationem, insinuatum tibi est premissam per pacem. Inducit Deus bellum, inducit et homo, alter bene, alter male. Homo bellum plerumque parat, nunquam tamen contingit nisi cum Dominus uult, cuius uelle est efficere. Fit bellum, quod utique iustitia Dei facit, rabies hominis committit. Ipsum ergo belligerare, si Deum intueris, iustitia est; si hominem, rabies; atque ideo culpa est.

Scio conflictus certantium nonnunquam iuste, sancteque ab hominibus fieri, uerum eo mihi modo opus est qui praue subitur. In dextera Dei longitudo  dierum est, in sinistra uero diuitie et honor . Homo unus et alter furto, rapinis, fraude, item periuriis, sacrilegiis, superstitionibus, omnibus denique actibus, quibus aut auaritia, aut uexat ambitio, diuitias, honores, siue potestates, ambo pares, mala arte, iugi labore sectantur. Unus apprehendit, alter nequit. Quare? is cuius in sinistra diuitie et honor, is a quo, iuxta Apostolum: Omnis potestas est , alteri donare, alteri placet negare: homo male sequitur, male apprehendit, Deus bene tribuit.



CAPUT XuIII. An ignorantia et infirmitas in nobis a Deo sint.

Mundana ergo interdum praue prosequimur; sed assequendis bene Deus uiam pandit: assecuta praue  possidemus, sed possidere facit Deus, utique non praue. Ipsum ergo possidere ex Deo est, scilicet bene, ex nobis est, scilicet male: quoniam nobis est peccatum, Deo autem sanctum. Nonne simili ratione fieri potest, ut ignorantiam siue infirmitatem Deus in nobis faciat, quantum ad ipsum qui reum punit, iustam; quantum ad nos qui eam male uiuendo meremur, culpam. Dum male uiuimus, ad ignorantiam infirmitatemque festinamus, ut illud ignoremus quod non oportet, illud non possimus, quod oportet. Festinamus quidem hos ad defectus, 191 eosque nobis obiiciens tradit Deus, nisi cum sua usus misericordia, nostre dementie impetum retundit. Hos ergo defectus a nobis habemus, et a Domino suscipimus;  a Domino penas, a nobis culpas. Quidquid autem horum excursu defectuum delinquimus, non per ignorantiam infirmitatemque defenditur, quoniam ad utramque uitio nostro uenitur. Quam quoniam ex Deo habes, pena est; si non meruisti ut haberes, iam tibi culpa non est. Dum ergo naturaliter inest, et pena est et culpa non est  . Quidquid autem naturaliter, aut per ignorantiam nescis, aut per infirmitatem nequis, si omnino nescis et nequis, omnino in huiusmodi non delinquis, quoniam regenerationis expiatio inuincibilia excusat. Ante lauacrum autem, quoniam originalis culpa exigitur, merito quoque supradictorum, quos parit ipsa, defectuum pullulationes requiruntur. Unde propassionales  animi motus quos euincere nemo potest, ante baptismum puniuntur; quod patet, quoniam per baptismum remittuntur.

Sed huiusmodi mitissima omnium puniri pena puto. In eo autem quod inordinate agis, quantum notitie habes, quantumque resistere potes, tantum procul dubio nocentior es. Unde primus homo ex preuaricatione, seuissima increpatur animaduersione, quoniam eo plane erat preditus ingenio, eisque dotibus, ut absque difficultate ueritatem agnosceret, agniteque hereret.

Quanquam nonnulli faciliorem amantes sententiam, asserant in sinistra Dei diuitias esse et honorem, ad dandum siue permittendum, prout homines digni sunt, siue indigni. Malas ergo per partes ad  culmen aspirantes, siue cuilibet uoluntati praue satisfacere conantes, iratus nonnunquam non impendit Deus; quod cum fit, dicitur Deus id facere, quoniam non fieret, nisi ipse permisisset. Sic namque Deus conuertit corda malorum ut odirent populum eius, et dolos facerent in seruos eius .



CAPUT XIX. In bellis quid Deo, quid homini sit imputandum.

Quoniam autem Deum bella inducere diximus; per eum namque fiunt inter homines, sicut fames atque pestes. uideamus quid in bellis Deo, quid homini sit imputandum. Romanos indignatio plena elatione, atque auaritia mouit contra Iudeos tributa negantes, quorum destructionem, atque captiuitatem  prauitati morum non indebitam Iustus uolebat Iudex. Quod autem bene uolebat ipse, idem uelle nequiter uidebat Romanos. Uterque enim Iudeam destrui atque captiuari, alter ex iustitia, alter ex insolentia parabat. Unde placuit Deo uoluntatem suam bonam, per illorum impleri uoluntatem prauam. Sed neque uoluntas praua, neque praue exsecutio actionis, quoniam utraque iniusta erat, iusto placere potuit. uerum quod eorum prauam per machinationem, bene euenit, id Deo gratum exstitit. Mens ergo furibunda Iudeam delere gestiens, mentis quoque furibunde apparatus, apparatum etiam prosecuta dimicatio; illud tandem quod positam uastant, quod uastatam captiuant,  uniuersum utique hoc exsecrabile est Deo, quoniam praua actio placere non potest Deo bono. Nimirum ipsum ignorare atque infirmari, denique rem possidere, in potestate esse, non operari est, et uelle Dei est; uerum passio placet Deo nata ex actione Deo non placente, ut nequaquam placeat Deo quod Romanus uastat, quod captiuat; et tamen ei placeat quod Iudeus uincitur et captiuatur. Non enim est malum quod Deus non fecit .



192 CAPUT XX. Actio iniusta, cum malum sit, a Deo non est.

 Sed dices, actio iniusta malum est, et tamen ex Deo non est. uerum utique dicis. Sed de alio malo agitur, eo scilicet non quod inquinat, sed  quod tribulat; non quod agentis est, sed quod ab agente infertur. Quod enim tu facis, id plane actio est, et fortasse iniqua; quod autem inde fit, id plerumque afflictio est, et nunquam iniqua: nam dum tu in quempiam aut crudeliter, aut quia ita fieri oportet, insurgis, tu utique affligis, ille affligitur: affligere ergo tuum est, affligi illius. Ille ex suo suscipit cruciatum, tu non ex tuo nisi forte torquentem fatigari contingat. Sed aliud est alium torquere, aliud ipsum fatigari ex torsione, quia nonnunquam accidit ex una actione duas ingeri molestias, alteram tribulanti, tribulato alteram. Sed rerum permistiones ratio distinguit, atque unicuique quod suum est distribuit. Affligere ergo, causa pene est, non pena.

 Hec sunt mala que Dominus semper facit, causas autem eorum nonnisi cum iuste sunt: illa enim que hominibus mala duraque uidentur, a Deo semper, ab homine nonnunquam prodeunt, ad que irroganda niti semper potes, sed non erit quod cupis, nisi cum Deus uolet. Et sicut nunquam es sanctus nisi cum sancto Deo; non enim per te tu ipse benefacis, sed gratia Dei tecum, ut bonum tu edas opus, sed primo Deus: ita tu malum penale putas inferre, sed infert Deus per te. Malum autem delectabile quod est peccatum, tu per te facis, non tamen faceres, nisi Deus, non dicam uellet, imo sineret. Penale autem in homine creans malum Deus, aut per se, aut per ministrum flagello cedit filiali, aut pena crudeli; cesio autem cum a Iudice  infertur, ipse semper aut pius est, aut iustus ex illatione. Homo cesionem suscipiens, iniquus interdum est ex susceptione. u. g. cultor Dei officio, piger obsequio, flagitiis aggressus succumbit, grauissima flagelli animaduersione increpatur; stupefactus nec curam subdito, nec cultum exhibet Deo. Et quoniam ex culpa languet, ex languore autem non soluit quod debet, languor quoque non immerito in culpa est. Nam quoties uitio tuo fit ut in id incidas unde pedem absque offensa Dei retrahere nequeas, ipsum quoque incidere offendere est. Molestia ergo huiusmodi ex iudice est pena, ex reo culpa.



CAPUT XXI. Quorum ministerio utatur Deus cum cedit et quomodo.


Dum autem cedit Deus, ministerio utitur modo angelorum, modo hominum: nec ulli dubium est id modo fieri animalia per irrationalia, modo inanimata per elementa: contingit quoque hominem cedi penes se. Sed an huiusmodi quoque per angelos faciat Deus, an etiam per se, fortasse non satis notum est. Operatur Deus tam per bonos quam per malos ministros, angelos et homines. Per bonos angelos Sodomam subuertit, per exterminatorem iniquum, iniquorum primogenita iudex Deus occidit. Sic plerumque apud nos iudex per carnifices, bonus per malos, nonnunquam quoque per  bonos agit in reos, bene agens etiam per male agentes. Exterminator iniquus apparuit, dum suos Deus transiens liberauit, docens ex sanguine agni, figuram Tau, postibus illiniri . Utique spiritus malignus erat, qui cuiusque familie primogenita fidei caritatisque designatiua, exstinguere conabatur, quam a conatu arcet forma, crucis emula, Tau, fronti impressa. Torquet ergo Deus homines malos per angelos malos, similiterque per bonos. Ipsi enim in fine mundi messores zizania de tritico colligentes, 193 auferent de regno eius omnia scandala, alligantes ea in fasciculos ad comburendum .

Spiritus autem maligni quotidie animas ad inferos trahunt quas et a corporibus inuitas extrahunt.  Unde Dominus: Stulte, hac nocte animam tuam repetent ; qui utique exactores qui peccatum committunt, et sine intermissione pro peccato penam exigunt, ii animam nocte huius seculi repetunt, quo perducturi nisi ad infernum? Nam si anima Lazari ab angelis portatur in sinum Abrahe, nonne decet ut anima diuitis per demones sepulta sit in inferno?  Utique ministerio angelorum semper sancte anime transferuntur in quietem, ministerio demonum inique ad gehennam, qui eas et ad inferos trahunt, et a corporibus repetunt, iidem easdem in corporibus uexant, unde putantur curare cum cessant a lesione: uere enim curarent si non solum a se illatum, sed et in homine inuentum languorem curarent. Nec solum in malos, uerum  etiam in bonos impetum faciunt, damna rerum, lesiones corporum, mortem ipsam secum ferentes.  Unde Satan, concusso triclinio, filiis sanctis sanctiorem Iob orbauit . Sancti utique erant quos longe melius, quia multo securius in sinu Abrahe mortuos, quam in mundo uiuos possidebat, ac per hoc pari numero sibi natis denuo filiis omnia duplo recuperat .



CAPUT XXII. Quales sint demones bonis et malis.

 Sed in malos tanquam pecus in suum, suo iure demones ut libet utuntur, nisi cum miseratione eius retrahuntur qui ponit in thesauris abyssos,  sciens apud se quid boni apud nos sit futurum per malos; bonis autem semper nocere uolunt et nunquam possunt, nisi cum ad probationem sanctorum id fieri sinit Deus, aut ut suas agnoscant uires, et Deo grati fiant, aut infirmitatem, ut roborari querant. Unde Satan Dominum Iob cum suis uallasse conqueritur ; sed cum a Deo uade audit, missus in Iob mox impetum facit: Deus uade dicit, qui, licet malos malorum conatus exsecretur, tamen bonos malorum conatuum euentus amplexatur. Mali male agunt, sed spiritus Domini omnia  cooperatur in bonum, dum et male acta bonos conuertit in exitus. Ideo namque sinit fieri mala, quia de malis cogitat educere bona.



CAPUT XXIII. De missione malorum spirituum.

 Princeps demoniorum satellites suos mittit, Unde et angeli Dei nuncupantur, iuxta illud: Et angelus Domini persequens eos . Ille ad subuersionem cunctorum, Dominus ad probationem suorum. Conueniunt in missione, differunt in causa missionis; ac sic non plene conueniunt, quoniam aliter atque aliter mittunt. Mittit uterque ut torqueantur mali pariterque boni. Ad idem tendunt, idemque uolunt, sed longe differunt. Alterum  consulit ratio, alterum impellit turbata effrenatio. Unde egressus Satan a facie Domini memoratur: qui dum Iob suos suaque tollit, ipsumque grauissime affligit, quod lethum quoque non irrogat, Domini prohibitio obstat: nichil enim difficilius erat occidere quam torquere, nisi diuina uoluntas restitisset. Cur enim a morte Dominus prohiberet, si mortem inferre, aut non posset aut nollet? Qui ergo mortem per membra sua sanctis quotidie infert, is eam per se quoque inferre potest, imo et eam nonnunquam infert. Nam dum plaga multis irrogatur inter malos, sicut contigit tribulari bonos, cur non etiam contingat interire eos, plagam autem naufragii sicut et belli, pestium quoque quemadmodum et famis atque similium, si non semper, at  frequenter per malignos fieri spiritus credibile est. He nimirum sunt immissiones per angelos malos, quas 194 Dominus mittit iram indignationis sue. Unde super illum locum:  Et uocauit famem super terram ; cum sit et altera, hec quoque sententia inuenitur: uocauit quasi personam animatam. Forte quia per angelos immittit malos qui talibus prepositi sunt. uocauit ergo famem, id est angelum fami prepositum. Sed ne quantum uolunt noceant, crebro audiunt: Nolite nocere terre et mari . Dicitur enim in Iob illudi Satane ab angelis Dei, qui sunt prepositi super erias potestates, ne noceant nobis. Que sententia ibi habetur  : Draco iste quem formasti ad illudendum  ei . Spirituales ergo tortores sicut et corporales, id est, demones sicut et homines, ambo indifferenter, tam bonos affligunt quam malos. Sed quod sancti angeli malos homines torquant, nonnunquam Scriptura dicit, et crebro forte uariisque modis contingit. Non tamen cogit ratio ut quoties, uel quoquo modo percutiatur homo, id oporteat fieri extrinsecus, aut ab angelo, aut ab homine. Potest enim homo aut naturali morbo, aut casu illato tabescere, aliis quoque modis absque ministri officio deperire.



CAPUT XXIu. De flagello Dei et angelis animabus et regnis presidentibus.


 Sed quoquomodo flagellum Dei ueniat, aut corrigendum querit cedere, aut impenitentem cruciare; aut cum bonum uirum inuenerit, in bono promouere. uirum tamen bonum bono ab angelo cedi haud occurrit, nisi forte ratione hac. Certa res est, dum anime peregrinantur in corpore, singulas singulis angelis deputatas. Unde Dominus prohibens scandalizare unum ex pusillis suis, subiungit angelos eorum semper uidere faciem Dei : qui dum commissos sibi custodiunt, ipsos et a malis defendunt, et in bonis adiuuant; liberi tamen arbitrii iure per omnia saluo, semitaque rectitudinis  nusquam derelicta. Neque enim aliter adesse uoluit, nisi ut decet.

Sicut autem omnis anima, ita et omnia regna custodiis angelorum mancipata creduntur. Unde Moyses iuxta aliam translationem ait, statuit terminos gentium iuxta numerum angelorum Dei . Quod ita exponunt: sicut unicuique homini custodem angelum deputatum legimus, sic Angelos principes gentium credamus constitutos. Nam in Daniele legimus, Michelem principem populi, scilicet Iudeorum, et angelum Persarum uel Grecorum . Sed et post et per crucem Domini, dux populo Dei suo cum exercitu de non gente ad gentem Dei, de perfidia Iudeorum ad conuersionem gentium migrasse creditur.



CAPUT XXu. Quod Michel, relictis Iudeis, nos custodit.


 Nec est dubitandum de ipso, quoniam qui Michel, id est, Qui ut Deus nuncupatur, merito ad illos pertinet, qui ut Deus reformato per gratiam ad uultum Dei interiori homine, ac per hoc dii et filii excelsi effecti sunt. Nec absurdum est credi illos, quos in custodia Iudaici populi sibi subditos Michel obtinuit, secum migrasse. Tradidit namque Iosephus angelos templi presides conclamasse  . Fugiamus ex his sedibus. Sicut Michel ad custodiam regni Dei sibi famulantem habet exercitum, ita singulos angelos singulis mundi regnis prefectos primatum obtinere credibile est super eos omnes, qui  sub sua potestate singulis habent prouidere.

Sed cum inter uirum et uirum siue gentem et gentem certatur, est inire conflictum prauum aduersus bonum. Sed angelus Domini astat suo, nonne obstat aduersario? Sed forte sue parti conatur prodesse, non alteri nocere: id namque officii habet, non quidem ut uirum bonum offendat, uerum ut ei quem tutandum suscepit, prout oportet subueniat: tanta enim affectione sibi commissis sancti angeli 195 astringuntur, ut in Daniele uenerabilis quedam contentio inter eos legatur, dum quisque stat pro sua parte nondum cognita Dei uoluntate. Sentiunt  tamen nonnulli  angelos gentibus malos malis principes constitui, qui inter gentes prelia moueant. Unde angelus bonus loquens cum Daniele, ait: nunc reuertar ut prelier aduersus principem Persarum . Neque enim inter bonos prelia fieri, conuenienter uidetur dici.



CAPUT XXuI. De officio Raphelis.

 Sicut autem maligni spiritus incommoda, ita et beneuoli nobis procurant bona. Raphel qui medicina Dei dicitur, morbos curat. Unde ad Tobiam missus uisum restituit. Ad idem spectat fides centurionis a Domino probata: nam dum se fatetur sub alterius potestate constitutum habere sub se milites, et dicere: uade, et uadit; et alii: ueni, et uenit; et  seruo meo: Fac hoc, et facit : multo magis credit eum qui summa preeminet potestate militantibus sibi angelis posse imperare, eorumque ministerio puerum suum absentem curare, mandando languori ut eat, sanitati ut ueniat. Decet enim illum, qui cum reliquis duobus solus preter ceteros spiritus propter officia usibus nostris accommoda proprio nomine honoratur, cum reliquis quoque duobus archangelis archangelum esse, ut quoniam innumera est multitudo languentium, abundet quoque sub principe medico copia medicorum. Ad prouidentiam horum fortasse pertinet sicut morbos auertere, ita salutem conseruare.



CAPUT XXuII. De officio Gabrielis.


 Gabriel, fortitudo Dei interpretatur, quoniam negotiis que uiribus egent, qualia sunt bella, prefertur. Unde uirgini matri eius incarnationem annuntiat, qui erias potestates debellare ueniebat. Huic archangelo angelorum exercitus famulatur. Et quis nisi is qui sub tanto principe arduis gerendis cooperetur? Horum uidentur ministerio bella iusta inchoari, iniusta prepediri, male autem cepta leniri, bene cepta administrari, et modo ad uictoriam modo ad pacem perduci. Quorum quoniam uirtus seditiones dispellere uidetur, merito quoque federa pacis astringere estimatur.



CAPUT XXuIII. De legatione Michelis.

 Michel quoque legationem expiationum, ac per hoc propitiationum commissam legimus. Unde matri Ecclesie, apud quam expiationis ac propitiationis locus est, rite principatur. Michelis ergo officium intuentes admirando dicamus: Quis ut Deus qui in altis habitat, et humilia respicit? Immunis a peccato est, et peccatis expiare propitius est. Expiator est, dum fit peccati remissio, propitius dum per remissionem datur reconciliatio.



CAPUT XXIX. Michel animas et preces suorum offert Deo.

Michel ergo unus de principibus primis, ut in Daniele  legitur , princeps militie angelorum, suis cum copiis id agit, ut homines idonei fiant temporali in uita, post eam migrare ad celestem. Ipsi enim data est potestas super animas sanctorum, ut eas perducat in paradisum exsultationis. Ipsum quoque cum suis, ac precipue proprium cuiusque angelum, proprias cuiusque preces puto perferre ante tribunal iudicis; non quod absque eorum ministerio sanctorum desideria ignoraret; uerum quod obsequi gaudent auctori, prodesse homini, dum preces 196 nostras celicolis annuntiant, ac pro nobis apud Deum interpellant  . Unde orationem quam pro captiuitate populi sui Daniel orauit, angelus eius utriusque ad Dominum pertulit, adiutoremque Michelem inibi habuit, sed angelum, id est,  principem regni Persarum sibi obstitisse questus est, qui dum pro sibi commissis facit, ab eorum seruitute nondum Isrelem soluendum putat, cuius peccata, quare sub iugo captiuitatis detineatur, apud iudicem accusat. Sed uincit pars Danielis.



CAPUT XXX. Omnes angeli pro hominibus Deo seruiunt.

 Sicut autem tres prefatos suis cum subditis humanis rebus agendis Scriptura docente, officia suscepisse cognouimus, ita et reliquos, imo communiter omnes, in hominum negotiis Deo deseruire estimamus. Unde de eis loquens Apostolus ait: Nonne omnes sunt administratorii spiritus in ministerium missi propter eos qui hereditatem capiunt salutis . Administratorii ex officio, missi  actualiter semper assistunt ei qui ubique est. Unde in Daniele dicitur: Millia millium ministrabant ei, et decies millies centena millia assistebant ei . Nam qui ministrando discurrunt, semper ei cui ministrant, contemplando assistunt. Unde Raphel Tobie missus ait: Ego sum angelus unus ex septem qui astamus in conspectu Dei semper . Quanquam nonnulli autumant alios circumire ministrando, alios assistere contemplando.



CAPUT XXXI. De cherubim et seraphim.

Sed cherubim et seraphim, quos duos ordines assistere aiunt, memorat Scriptura ministrare. Unde ad Isaiam unus de seraphim uolat, lapideque ignito  dum os tangit, a uitio purgat, et ad loquendum aptat . Seraphim namque, qui ignis ardens interpretatur, in igne operari merito estimatur. Quamobrem absurdum non est autumare, quamuis forte presumptio foret affirmare, ministerio illorum et rubum incombustum arsisse, et Sodomam Gomorrhamque igne atque sulphure funditus periisse. Sed qui ciuitates succendunt, iidem duo seraphim prius Loth a periculo eduxerunt . Quos fuisse bonos apparet, dum malos iuste perdunt, iustum autem a perditione pie educunt. Unde arbitror, quod penes quos est auctoritas ulciscendi,  est quoque ab ultione liberandi. Propheta quoque postquam premisit, qui facit angelos suos spiritus, subiunxit, et ministros suos ignem urentem . Ignis urens interpretatio est seraphim. Quare et seraphim ministrant Deo.



CAPUT XXXII. De cherubim et seraphim.

In Ezechiele leguntur cherubim eleuasse alas suas exaltata a terra : alia quoque unde coniectura sumitur, quod et ipsa cherubim officiis mancipentur. Sed uenerabilis uiri traditio est, ut aiunt, Dionysii  , superiores spiritus sola frui contemplatione; minores autem legatione, assumpta qualitate nominum iuxta naturam officiorum. Sed apud Ezechielem cherub extendit manum ad ignem  ; apud Isaiam seraph delet iniquitatem ; cum nomen seraph conueniat igni, expiatio autem Micheli. Solus nimirum est Dominus qui delet iniquitatem; et per quem, nisi per eum qui ex uocabuli interpretatione Domini obtinet uicem? Sed seraph carbone, ut ait Hieronymus,  os prophete tetigit, dicens: Ecce tetigit hoc labia tua ut auferatur iniquitas tua . Quod sui officii est, se in igne operatum fatetur; auferendam iniquitatem dicit, sed ablationem hanc sibi non ascribit; forte quoniam suo ministerio ignis applicabatur, alterius expiatio tradebatur. uel ministerio seraphim non solum exterior ignis succenditur, uerum et 197 interior que est caritas, fortasse inflammatur, de qua dicitur: Uniuersa delicta operit  caritas . Unus ergo de seraphim igne labia prophete tangit; per ignem Deus caritatem accendit; caritas autem peccata exurit, ut propheta non iam pollutus labiis idoneus fiat uerbo predicationis. Unde fortasse ministerio seraphim, per caritatem corda mundantur; ministerio Michelis militumque suorum, expiatio per fructus penitentie procurata, plenam restaurat propitiationem. Sed in Ezechiele iam forsan cherub igni accommodatur, ut in tali negotio quasi scientia pleno, ipsam intrinsecus rimemur; cherubim namque plenitudo scientie interpretatur.



CAPUT XXXIII. Unde dicatur angelus et spiritus.

 Communia autem omnium nomina sunt angelus atque spiritus: sed spiritus sunt ex natura, angeli autem ex officio. Unde Propheta: Qui facit angelos suos spiritus   . Nam qui natura spiritus sunt, cum opus est, angeli fiunt. Angeli namque interpretantur nuntii; et puto omnes appellari angelos, quoniam nemo inter eos est quem mitti non contingat. Unde apostolus omnes spiritus ait administratorios, in ministeriumque missos in preconium Christi qui omnes mittit, propter eos qui hereditatem capient salutis . Omnibus  enim precellit qui omnes mittit, famulantes Patri dum filios formant hereditati.



CAPUT XXXIu. Quot sint ordines et quibus addicti.

Prouidus namque Deus, antequam homo rueret, meditatus reparationem, reparationi necessarios nouem distinxit angelorum ordines. Nam qui celestes spiritus nostram suffulturus infirmitatem mittere disposuit, is mittendos uariis addixit officiis, nostre procul dubio restitutioni accommodis. Quid est enim quod Apostolus omnes spiritus ait administratorios, nisi quod omnes ministeriis officiorum intellexit addictos? Quid est quod omnes in ministerium missos perhibet, nisi quia quod iniunctum  est officio, id iugiter complent exercitio? quid est quod post dicta duo, tertium hoc mox subiungit: Propter eos qui hereditatem capient salutis, nisi quod tam officia, quam exercitia officiorum, ad id tendunt, ut predestinati hereditatem capiant salutis? Officia ergo cum actibus suis instituta propter saluandos, ratio est cessare post saluatos, quoniam iuxta Scripturam, tunc tolletur omnis potestas .



CAPUT XXXu. Quod sunt officia, et quot eorum nomina.

Nouem sunt officia angelorum, quorum nomina sunt hec: Angeli, archangeli, uirtutes, potestates, principatus, dominationes, throni, cherubin atque seraphin. Horum nomina ordinum, pluraliter exprimit  usus, quoniam plures sunt qui his figurantur nominibus. Cum ergo plurale audis, plures illius ordinis, cuius nomen est intelligis. Cum uero singulorum ordinum singulariter uocabula proferuntur, eorumdem ordinum proprie singulares persone manifestantur. Quippe quoniam quorumdam nuncupationes ordinum, utroque in numero reperio, idem reliquis in ordinibus, nec absurdum puto, et cuiusque, ordinis aio appellationem proprie aut singulariter singulos, aut pluraliter designare multos.



CAPUT XXXuI. Quid nuntient et quid agant et quomodo.

Angeli et archangeli de loco ad locum meant ad annuntiandum 198, ceteri uero spiritus ad agendum.  Illi tamen ita annuntiant, ut nonnunquam et agant. Isti autem ita agunt, ut plerumque annuntient. Sed utrique cum mittuntur, ita quandoque quod alteri est proprium, mutuantur, ut aut nunquam, aut rarius proprio decedant ab negotio. Angeli minorum, archangeli summorum creduntur nuntiatores. Archangeli forte dicti, non solum quod annuntiant principalia, uerum etiam quod principantur nuntiantibus minora. Unde Zacarias ait: Ecce angelus qui loquebatur in me egrediebatur, et alius angelus egrediebatur in occursum eius; et dixit ad eum: Curre et loquere ad puerum istum dicens ad eum, absque muro habitabitur Ierusalem . Superior angelus inferiorem edocet quid ipse doceat prophetam. Et forte proprius angelus prophete is  erat, qui prophetam instruebat, quippe in propheta loquebatur. Omnes ergo illos archangelos arbitror, penes quos auctoritas est nuntiantibus imperare, et per se summa nuntiare. Et quamuis tria solum archangelorum nomina legimus, non tamen et alios illo in ordine quamplurimos contineri absque nomine negamus.



CAPUT XXXuII. Archangelis angeli sunt subiecti.

Ordini ergo archangelorum subdi puto ordinem angelorum, sicut sacerdotibus ceteros uidemus esse subiectos, habentque ii duo ordines , officia sibi propria nuntiandi, hi sub aliis, hi super alios. Ceteri uero ordines potest fieri ut affatu suo  diuinis de rebus homines instruant, uerum id negotii proprie sibi sortiti uidentur ut agant.



CAPUT XXXuIII. Qui uirtutes et eorum ministeria.

uirtutes sunt quarum ministerio miracula fiunt. Aiunt sancti sacramento misse angelos adesse. Hos de numero uirtutum arbitror, quoniam non ad naturam, sed ad Dei miram potentiam huiusmodi opus pertinet. Sic que a Moyse in ducatu Iudeorum, ab apostolis in conuersionem gentium signa mirabiliter facta legimus, ministerio uirtutum facta estimamus.



CAPUT XXXIX. Cur sint potestates.

 Potestates ad hoc Deus instituit, ut maligni spiritus per eas repressi, non quantum uolunt mundo noceant.



CAPUT XL. Cur dicuntur principatus.

Principatus dicuntur, qui inter alios principatum tenent.



CAPUT XLI. De dominationibus.

Dominationes, quibus et principatus subiacent. Et fortasse sicut inter nuntiantes presunt archangeli, ita inter agentes, si non uniuersis, saltem aliquibus principatus preferuntur, et dominationes ordinibus. Potest quoque uideri quod homines principatibus subiaceant, principatus dominationibus.  Quare? Non est enim potestas nisi a Deo , ut quelibet potestas hominum sit obnoxia, aut summa dominationi, aut inferior principatui.



199 CAPUT XLII. De thronis et eorum officio.

Troni sunt super quos Deus sedet, ut per eos iudicia sua decernat. Et forte horum ad officium pertinet decreta Dei insinuare. Unde Danieli uisionem uidenti et intelligentiam querenti apparuit spiritus uiri dicentis: Gabriel, fac intelligere istam uisionem . Species uiri apparuit, quia non uir, sed in specie uiri, angelus cernebatur: qui fortasse de thronis unus erat, Gabrielem docens id Deum iudicasse, ut ipse prophetam de  uisione instrueret. Quanquam tradant Iudei  , et in hoc consentiant plurimi hunc Michelem fuisse. Sed quomodo archangelus archangelo quid agendum sit mandat? Fortasse princeps Iudeorum, atque ideo fautor Danielis illum qui preest preliis rogat ut euentum bellorum, quem scire decebat prophetam, edoceat. Et fortasse thronis iudices subiecti sunt, eorumque suffragio iudicia incorrupte decernunt.



CAPUT XLIII. De cherubim et seraphim.

Cherubim atque Seraphim, quorum alter ordo ultimus, alter exstat penultimus, ita Deo assistere autumant, ut exteriora ad explenda negotia minime recedant, minoresque spiritus angelos uidelicet et  archangelos huiusmodi rebus deputandos, duosque hos ordines reliquorum mutuari nomina, quoties quod agunt illis competit nominibus; aiuntque hanc sententiam sancti Dionysii Areopagite fuisse. Sed in Daniele unus de primis principibus Michel dicitur . Apostolus quoque generalem uolens in Christo probare prelationem, generalem in angelis debuit ostendere subiectionem. Unde et generali usus locutione ait. Nonne omnes sunt administratorii spiritus in ministerium missi . Et quoniam iuxta Apostolum nouem ordinum uocabula, ministeriis uidentur accommoda, duorum qui restant administrationibus nomina aptemus.



CAPUT XLIu. Iuxta nominum interpretationem hominibus seruiunt.


 Cherubim namque plenitudo scientie interpretatur. Seraphim ignis urens. Num quia amoris estu ardere perhibentur, quoniam uicinius ceteris diuinam gloriam contemplantur, pleni scientia non sunt? cum potius quanto sunt ueritati propiores, tanto quoque oportet ueritatis fieri capaciores? Nonne qui scientia abundant, tantum excellunt caritate, quantum capiunt cognitione? Sed ii fortasse pleni scientia perhibentur, quoniam eorum ministerio apud nos scientia comparatur. Illi ardentes forsan non solum quod presunt incendiis, uerum etiam quod caritatem infundunt sanctis. Et angeli quidem his ministrorum diuisionibus,  humanis inuigilant commodis, et est credibile illos qui ex illo apostatauerunt numero, totidem modis hominum insistere periculis.



CAPUT XLu. A nouem ordinibus demones corruisse.

 Arbitramur enim demonum numerositatem nouem ex ordinibus corruisse. Nec absurde quidem, quoniam, memorante Apostolo, ordines tres id uidentur querere ut sancti separarentur a caritate Dei. Intelligens fortasse more suo per partem totum; qui alibi nec semel sanctorum ordinem per partem ponit, omnesque intelligit. Ad Ephes. enim  scribens, Christum constituit supra omnem principatum, et potestatem, et uirtutem, et dominationes . Apud Coloss. item 200 illi subduntur, siue throni, siue dominationes, siue principatus, siue potestates . Quod hos ordines pluraliter singulariterque addito uniuersalitatis signo expressit, liquido manifestat quod supra quoque dixi, scilicet et pluraliter plurimos, et singulariter declarari singulos. Nam quoties uniuersalitas apponitur, singulari uoce singula, plurali plura designantur. Nouem ergo constat diuersitates spirituum, quoniam angelos et archangelos, cherubim et seraphim crebra Scriptura memorat. His autem quatuor reliquos quinque adiunge ordines quos in Apostolo paulo ante inuenimus.



CAPUT XLuI. Quomodo mali spiritus principi suo seruiunt.


 Principi ergo demoniorum maligni spiritus singuli suis in ordinibus uidentur deseruire; alii angeli, siue archangeli, dum nuntiando plus minusue decipiunt; alii uirtutes dum miracula deludunt. Harum presidio magi contra Pharaonem miraculis miracula obiicientes, uidentur concertasse. Antichristus quoque uirtutibus deprauatis obnoxius, signis incautos uidetur delusurus.


Quid potestates?

Potestates fortasse spiritus minus in malo peritos reprimunt, ne tunc prosint cum nocere intendunt. Nam eedem quantum possunt studiis, si sunt bona, obsistunt; si uero mala, adsunt.


 Quid principatus et dominationes?

Principatus quoque et dominationes inferioribus presunt. Aut fortasse ii principibus, illi regibus molesti sunt. Horum studio hi promouentur, illi humiliantur.


Quid throni?

Throni uera iudicia imminuunt, et falsa muniunt, et omnino iudicibus deuia quedam obtendunt.


Quid cherubim?

Cherubim, quantum scientia uigent, tantum uirulentia nocent; ea paganis, ea ipsa hereticis, falsi nominis scientia adesse: ea demum ipsi uidentur  Antichristo ad futura.


Quid seraphim?

Seraphim sicut in bono bene, ita in malo male feruere arbitror. Ea forte incendiorum ministra sunt, rancoris quoque et ire, inuidie, atque libidinis. Et cum nouem ordines siue in bono, siue in malo his studiis uideantur deseruire; potest etiam ut aliis quoque modis et boni prosint, et mali obsint. Nam cum tres quibus solis propria conceduntur nomina, communi officio putentur archangeli, noscuntur quoque propriis quibusdam negotiis deputari: demones quoque tot tamque uariis modis tentant, ut tentationum genera nouem  includere distinctionibus aut nimis difficile, aut omnino sit impossibile.



CAPUT XLuII. De hominum adiuuamine et delusione.

 Cum ergo nouem sint ordines, quid prohibet ex officiis notioribus sumpsisse uocabula? nichilominus tamen, quot aliis modis homines aut adiuuantur, aut deluduntur, totidem fere modis aut adiuuare, aut deludere? Fere dico, quoniam unusquisque tentatur a concupiscentia sua . Et sicut homini ex se nocetur spiritualiter, cur non etiam corporaliter noceatur, ut absque demonum cooperatione, conscientia quoque homines, utriusque generis damno unumquemque afficiant? Unde autem crucifigerent perfidi Saluatorem,  licet ante, sed non iam, diabolum habebant adiutorem?

Que autem sine diabolica suggestione ab hominibus peruerse fiunt, sine demonum notitia interdum 201 contingunt. Sicut enim semper cogitatus ignorant, nisi cum signis eos coniiciunt, ita et actus aliquando non comprehendunt, tunc uidelicet, quando absentes ad alia intendunt. Unde quod uiro desponsata erat uirgo, deceptis uirgineum celauit partum. Dauid oculum prophetie non ut alii per figuras, aut angelica administratione, sed intrinsecus aspectu illustratus suscepit, dicens: Audiam quid loquatur in me Dominus Deus ; atque in libro Regum ita legitur: Directus  est spiritus Domini in Dauid .

Unde Patrum traditio est, quod non per subiectam creaturam, sed per seipsam diuina bonitas gratiam prophetie regi Dauid infuderit. Quod si spirituale beneficium, non quidem per ministrum, uerum aliquando per se maiestas adoranda largitur, credi quoque potest, nec absurde, eternam per se liberalitatem, corporalia nonnunquam conferre beneficia, ipsa enim celos extendit, terram celis inclusit, aridam quoque Oceani circumfluo cinxit: incarnata tandem declarando quid esset, dum homines intus et extra curat, non pauca sue contulit argumenta maiestatis.

Angelorum ergo studio bonorum atque, malorum, bona atque mala hominibus aliquando procurantur,  atque aliquando aliis modis habentur. Nam, ut homines hominibus utroque modo aut adsint aut obsint non raro contingit. Sed ut homo per uitium ledatur, absque Deo est. Quisquis autem id agit, ut homo adiuuetur, aut corporaliter uexetur, minister Dei est, cuius etiam Assur uirga furoris est . Huic uirge ad tempus parcit, imo et in multis bene facit, utrumque in tantum confert in quantum expedit cesioni: qua exacta, uirgam frangit, igni fomenta daturus. Unde Romanos perditioni certissime obnoxios, captiuandis tamen Iudeis reseruatos, Isaias sub prophetica caligine  insinuat, multa magnaque beneficia in usus ministerii accommoda a Deo suscepisse. Apud eumdem quoque, uirgam furoris sui Assur in Iudeos Dominus armat, muniens fortitudine et intelligentia . Ipse tamen non sic estimat, uerum uiribus propriis ascribens, multatis in eo prius Iudeis, et ipse Deo feriente multatur: non quod unquam Deus nequitie machinamentis adgaudeat, uerum quia consultus iustitie, ulcisci impios exoptat.



CAPUT XLuIII. De qua multitudine sit princeps demoniorum.

 Sed quoniam iuxta nouem angelorum ordines, nouem quoque demonum arbitramur multitudines, quarum nomina a nominibus sanctorum non discrepant ordinum. Unde Apostolus: Non est  nobis colluctatio aduersus carnem et sanguinem, sed aduersus principes et potestates ; qua de multitudine princeps demoniorum intelligetur? Utique aut summus, aut inter summos potius angelos uidetur plerisque creatus; ad eum quippe illud pertinet: Tu signaculum similitudinis, plenus sapientia, perfectus decore . Et post pauca, eadem Scriptura subiunxit: Omnis lapis pretiosus operimentum tuum , pretiosorum nouem disponens genera lapidum. Quid autem hoc est, nisi quod cum sint nouem angelorum ordines, omnis ordo illum ornabat, qui omnibus beneficio creationis prelatus, quasi quis gemmis, ita ipse nouem rutilabat ordinibus. Si ergo, quemadmodum  asseuerant complures, gradus ipsos computationis ipsa comitatur cuiusque dignitas ordinis procul dubio, quoniam seraphim nonus ordo numeratur, is de quo nostra inquisitio est, intra seraphim comprehenditur; nisi quia apud Ezechielem, qui et supradictis auctoritatibus hoc quoque, adiecit habetur: Tu cherub extentus: ubi non semel princeps huius mundi cherub appellatur. Unde rectius iuxta  cherub computabitur. Nisi forte sit ordine seraph, interpretatione cherub.

Sed si cuiusque ordinis personas paritas ad inuicem cequat, quomodo Satanas etiam dum erat bonus, ceteris 202 in suo ordine preeminebat? aut si unus ordo disparitate gaudet meritorum, quomodo est unus? Sed sepe que unius ordinis sunt, equa sibi  non sunt. Et que ordine noscuntur inferiora, merito nonnunquam comprobantur excellentiora. Potest ergo esse ut inter seraphim siue cherubim sint minores, sint et maiores, et de maioribus princeps demoniorum fuerit unus. Melius enim sedere rationi uidetur, quod Deus inter perseueraturos casuro creauerit pares, imo non paucos et maiores, ut et pares et maiores perstiterint, nec sit  maximus qui corruit. Tamen quoniam elationis proprium est, omnibus se preferre, maximum se existimauit qui et Deo se contulit; magnus utique fuit, sed plus de se quam esset, sensit. Magnus ergo  corruit, ne de magnitudine tua glorieris, ne assensum prauo prebeas consilio. Qui superbo consenserunt, cum superbo corruerunt; qui hesere Deo, Deum principem habere meruerunt, demones consentientes aduersario, principem demoniorum creauerunt. Quibus omnibus quoniam nocendi hominibus una est proteruitas, illi qui in eo plus ualet, obedire, una quoque est uoluntas; nimirum tanto quisquis in malo efficacius debacchatur, quanto alios uirtute creationis transgreditur.

Sed naturam spirituum tantum uitiatam arbitror debilitari, quantum confirmatam augeri: ut qui minor est in regno celorum, ipsum principem demonum, uisione Dei sublimatus transcendat: et sic factum est ut is qui se preferendum arbitratur, aut  fortasse beneficio creationis uere preferebatur; et maximis irreparabiliter, pessundatus subsidat et minimis. Unde in eodem Ezechiele ita ad illum sermo dirigitur: Eleuatum est cor tuum in decore tuo, perdidisti sapientiam in decore tuo . Quasi diceret: Quoniam ex decore elationem suscepisti, ex decore sapientiam perdidisti.

 Alii uero diabolum nequaquam tante excellentie exstitisse credunt, nimirum statim a ueritate se auertit, propria potestate delectatus. Beate ergo uite dulcedinem non gustauit, quam non acceptam fastidiuit, sed nolendo accipere amisit. Sui ergo casus prescius esse non potuit, quia sapientia, pietatis est fructus. Continuo autem cecidit, non ab eo quod accepit, sed ab eo quod acciperet si subdi uoluisset.  Quod autem ait Isaias: Quomodo cecidisti lucifer qui mane oriebaris , etc. Et Ezechiel: Tu signaculum similitudinis , etc., quedam in eum, plura in corpus eius conueniunt.



CAPUT XLIX. Quod diabolus maculat, et de maculatis.

 Qui humani generis inimicus suis cum satellitibus, dum omnibus insidias parat, gemina feditate maculat, prius cogitationis, postea actionis. Nam nisi mens peccaret, lex concupiscentiam non prohiberet: si sola peccaret, non furtum, non homicidium, non cetera prohiberet; suffecisset enim solam prohibuisse concupiscentiam.

Sed dices quod extrinsecus fit, prohibetur, non quidem  quod aut alterum a praua uoluntate sit peccatum, aut ex ipso interior feditas sumat incrementum; uerum ne quis id uelit quod sine culpa uelle non possit. Quid est ergo quod iudicium sancte matris Ecclesie, excessus filiorum actuales, si in culpa non sunt, tam dura animaduersione castigat, ipsam uero uoluntatem, que sola rea est; aut nulla, aut nimis facili satisfactione condonat? Ergo si male uis, nocens es; si male uolens opus superaddis malum, nocentior es. Unde primi parentes preuaricari uolentes, mali facti sunt; preuaricantes morte cesi sunt. Nimirum ante ruinam exaltatur cor . Mater ergo Ecclesia suum imitata factorem,  recte cor prauum accusat, opus malum flagellat. Est autem malum opus, malaque uita, ubi undique sibi miser complaceat. Hic si que bene agit, parum aut nichil proficit.

Est autem alter qui nichilominus 203 inquinatam degit uitam, sed ratione consulta, anxiatur ex sorde, desiderat benefacere, consueti tamen dulcedine mali reuocatus, quod bene cupit, implere nequit. Calice ergo Babylonis potus, dum inextricabili seculi huius tempestate iactatur, licet quodammodo portum optet, naufragio tamen heret. In huius enim mente sibi inuicem repugnant uoluntates, bona una, mala altera, sed mala uincit et bona gemit: clamet ergo ad illum qui solus exaudit in abscondito tempestatis. Ad Dominum cum tribuletur, clamet et exaudietur, dicat: Miserere mei, Domine, quoniam  infirmus sum; sana me, Domine . Sententia Saluatoris est: Omnis qui petit accipit . Petat ergo assidue, petat deuote, ad opera misericordie refugiat, disciplinam apprehendat, et qui dedit ut exire ardeat, dabit tandem ut exeat. Homo ergo malus, sed uolens fieri bonus, propter quedam sua, imo et Dei bona, respicitur a Deo et liberatur a malo: Deus enim bona hoc in seculo largitur, aut terrena que abundantius contingunt perditis; aut altera, inter que est timor gehenne, quibus peccator commutatur a uia sua praua; aut tertia quibus uir iam iustus dignus fiat corona. Prima dantur ut inde in terra uiuatur, secunda supplicationes, et quedam uia sunt, ut ad illa que remunerabilia  sunt pertingatur. Huiusmodi ergo bona quodammodo uigent uiuuntque: quamuis enim nondum bonus fit is a quo fiunt, tamen ideo fecit ut per minora, bonis maioribus atque retribuendis locus preparetur; et sic bonus fiat. Qui enim nondum maculam suam odit, mauultque in ea uel ad tempus detineri, is nondum bona agit uiuentia. Sed quoniam uitium amat unde interim exire non curat, quidquid boni agit, mortuum reddit: quippe hec mala arbor est, que non potest fructus bonos facere . Illa autem que suo anxia de germine noxio tristatur, atque de exstirpando meditatur, iam mala arbor non est quoniam malum germen suum detestatur; bona nondum est quoniam, licet inuita, malo germine oneratur. Medium ergo tenens statum,  quod est, exsecrabile putat; quod non est, ardenter optat; sed ualetudine morbi tardatur. Que ergo interim recte quodammodo aguntur, ea agenti nec penam nec premium ingerunt, id tamen merito sue dignitatis, nisi a proposito defecerint, certa ratione acquirunt ut uitiis deuictis, ea tandem obtineas unde mercedem speres. Sed qui premiis est indignus, adhuc a caritate est alienus; qui autem caritatem non habet, nichil illi prodesse potest . Qui ergo turpiter uiuit, quamuis introrsum doleat, caritate que non agit perperam priuatus, quomodo illi, non dico in aliis, imo et spiritualibus consequendis propter gesta bene cedet?

 Sed non omnino alienatur a caritate qui sibi displicet bonusque fieri satagit. Unde quoniam quibusdam caritatis preuentus est primitiis, primitiua quoque quedam operatur bona, quo caritate ipsa tandem inflammatus, condigna caritate meliora atque ueriora superaddat bona. Nam ubi nichil caritatis adest, quod contingit quoties scienter una macula amatur, ibi nichil boni uiuentis atque ualentis esse potest, sed iuxta caritatis augmenta augentur et operum merita. Quisquis autem uite sue sordes ad purum euincere contendit, si non statim omnimode se exonerare potest, partem deponere prodest, ut feda scelerum sarcina particulatim saltem diminuatur, sicque tandem annulletur. Sicut enim ille qui inquinamenta sua partimodit et dimittit,  quoniam ex alia parte amplexatur, ex ante actis ueniam non estimo dandam, quamuis nonnichil is proficiat qui dum culpam statuit, penam sibi non extendit; ita illi, qui sibi totus displicet, conaturque meliorari, quamuis non idcirco possit quod optat, attamen ueniam interim dari puto, si que odit et deserit: appropinquat enim Deo et appropinquabit ei .

Sed, cum modicum fermentum totam massam corrumpat , fermentum autem sit peccatum, massa uero bene gesta; quomodo simul cum peccato bene gesta 204 ingerit? Sed cum fermenti deficit acredo, deficit et corruptio. Sic quoque cum amor peccati abigitur, fel etiam uenenandi bona forte propulsatur. Nemo tamen in facinoribus que odit  torpeat, ne morte preuentus ante pereat quam scelera sua, que non satis odit, deponat: nam si perfecte odisset, utique quasi sub pede calcata triumphasset. Nunc autem et odit et diligit: diligit illectus sensualitate, ratione autem consultus et quod male agit, et quod male diligit, odit. Nec sic quidem iugo seruitutis oppressus ceruicem expedire ualet, sentit enim legem in membris suis repugnantem legi mentis sue, et captiuitatem. Quis ergo miserum liberabit de corpore mortis huius, nisi solus Christus?  Christus utique liberabit, sed illum qui perseuerauerit pulsans clamansque: Libera nos a malo . In quo aut uno, aut quod nequius, est multo, quidam adeo inuoluuntur, ut  non exeant, nec exire cupiant: aut nondum, aut, quod pessimum est, nunquam emendari curantes. Pessimi homines cum descenderint in profundum uitiorum, contemnunt exire . De huiusmodi nulla superest spes, nisi forte respectus Dei uoluntatem infundat, ut aut meliores fieri desiderent, aut desiderare saltem concupiscant, iuxta illud: Concupiuit anima mea desiderare iustificationes .

Inest unicuique nature beneficio huiuscemodi uoluntas, qua quodammodo quod iniquum est abominetur; quod iustum, amplexetur; adeo infirma, ut per eam nemo promoueatur, quisque accusetur.  Unde Apostolus: uelle mihi adiacet, perficere autem non inuenio. Adiacet quoniam iuxta est et iacet: iacet quoniam quod uolo efficere nequeo. Sed uoluntas que ex gratia Dei inspiratur, tante uirtutis est, ut nunquam absque effectu sit, nisi cum ipse homo  gratie defuerit. De hac uoluntate sic ait Apostolus: Deus enim qui operatur in nobis uelle et perficere pro bona uoluntate . Quisquis autem huiusmodi uoluntate preditum se sentit, dono Dei aggratuletur, obnixe gratias agens, promoueri petens. Quare si in malitia degens adhuc, bene uelle saltem desideret, bene uelle petat. Si autem iam bene uult, ad effectum properans de malitia exire contendat; ex quo peccata dimiserit mox ueniam postulaturus; qua a iudice  pio absque difficultate accepta, iam tempus est sanctam uitam sanctitatisque premium exposcere. Et rectus ordo hic est. Neque enim dum malus es ueniam sperare potes, aut ante ueniam, quod iustorum est, recte exspectes. Iniquitatum ergo de profundis clamantes, quia apud Deum propitiatio est , abstracti propter legem misericordie, de uenia confidimus, per ueniam autem sperabit anima nostra in Domino,



CAPUT L. Licet bona a Deo sint, nonnichil esse hominis.

 Notandum autem quod cum omnem uoluntatem bonam, sermonem quoque purum, insuper autem et castam operationem diuina munificentia largiatur, in primis tamen tribus nonnichil est hominis.  Unde postquam Apostolus de coapostolis agens, dixerat: Abundantius illis laboraui, mox subiunxit, non autem ego, sed gratia Dei mecum . Non enim ipse solus, sed gratia Dei adiutus laborauit: que angelis omnibus, primis quoque hominibus pariter bene creatis proposita, ab alio repulsa, ab alio libertate arbitrii suscepta est; sed uitii proprii erat, quod paratum sibi auctoris adiutorium, ille refutauit: quod autem is cohesit, et ex propria prodiit uoluntate, et primo ex datoris largitate. Quod enim beneficus porrexit, hic gratanter accepit, ingratus ille neglexit: libertas enim arbitrii semper per se torpet, atque sopita iacet, nisi cum gratia Dei adueniens excitat insufficientem. Ipsa alios flagitiis implicitos, prout illis dignum est,  sibi derelinquit; alios autem, quoniam digna est ipsa, uisitare disponit, id in homine actura, ut qui per se nullius est potens boni, iam id libere efficere possit, nisi deesse gratie ipse malit. Quippe quoties gratie 205 id placet ut se cuipiam offerat, is utrumlibet aut gratie cooperans agit, aut ea spreta male agere non desistit. Cum autem gratia suscepta bene uiuitur; alius felici in proposito perseuerat, alius prauitate consueta resorptus, pedem reuocat. Sed quod iste recidit, ideo fit quod gratie sine qua nunquam bene uiuitur, non consentit: quod autem ille in bono perseuerat, gratia operatur, cum qua concordat.  Unde patet quod omnium bene gestorum prima precipuaque causa gratia est; quippe que bona cepta preuenit ut subsistant, subsequitur ut maneant. Nostrum autem apud arbitrium, nonnulla, uerum secundaria recte agendorum auctoritas conuersatur. Nimirum facultatis nostre est ut preuenti gratia per ipsam bene agamus; subsecuti eam, a bono nequaquam desistamus. Quare liberi arbitrii meritum aliquod est, dum mandatis Dei obsistere abhorrens, Deum iam colere inchoat, atque in inchoato, Deo placere cupiens in postmodum perseuerat. Nam quamuis gratia reuocat errantem, perducat obedientem; trahit tamen uoluntarium, nec cogit inuitum, adeo ualens, adeoque uigens, ut quamlibet peruersi uoluntatem, uitamque in quantumlibet emendationis  gradum, absque omni difficultate et coactione, quoties libuerit immutet. Is quoniam conuersioni, cui restitisse poterat, maluit acquiescere; quoniamque in uia Dei constitutus deuiare potens id noluit, quoniam demum non, ut plerique faciunt, cooperari gratie neglexit; uerum illam amplexus per omnia sequi studuit, premio dignus estimatur; nam iuxta Scripturam: Regnum Dei non est dantis sed accipientis, id est, non solum prouenit ex dono largitoris, uerum etiam ex labore seruientis.

Quamobrem si Deum contemplaris, ad quem quoniam torporem liberi arbitrii ipse excitat, promouetque, rite utique refertur, quidquid laudabile nostram penes facultatem inuenitur; merito omne bonum nostrum  gratuitum iudicatur donum. Sin autem uires liberi arbitrii attendis, quod nulla necessitate impulsum, sponte tantum oblate gratie se coaptat; iam bonum nostrum quodammodo debitum estimatur, ut iuxta opera quisque sua rite iudicetur. Unde nostrarum elegantia actionum, et gratia est et meritum; gratia tamen tanquam duce per omnia sibi uindicante primatum. Unde quidquid meriti est, rite gratie accommodatur, que illud et ut sit promouet, et ut maneat comitatur: nam omne datum optimum, et omne donum perfectum de sursum est descendens a Patre luminum . Unde non solum gratia que a Deo missa nostram pungit pigritiam, uerum quoque ipsum assentire cooperarique gratie, quod utique ex nobis est, uerum eo modo quod nonnisi  gratie preuenientis auxilio fieret, nec factum nisi gratie subsequentis subsidio maneret, opus quodammodo Dei est. Opus ergo bonum omne quod agimus, non soli nos, imo cum Deo facimus. Unde Dominus cum uiro fideli loquens ait: Opera que ego facio et ipse faciet , fidem enim castam, uoluntatemque puram et quidquid ex his quasi iactis seminibus germinat uirtus diuina in homine, non tamen nisi cum homine operatur; spiritus enim inuisibiliter et occulte, quoniam nescis unde ueniat et quo uadat , animum nostrum ad uoluntatem atque fidem cum operibus trahit, suisque modis et fere incognitis nobis, omne bonum quod in homine est operatur. Operatur et homo bona sua,  suis utique modis, magisque sibi notis dum quod Deus docet, homo credit; quod Deus inspirat, homo diligit; tandem quidquid benefacis, cum Deo faciente facis. Ipse enim cum sancto sanctus erit, et cum uiro innocente innocens erit : quippe cum sancto est sanctus, qui uiuentem sancte adiuuat in sanctitate. Et hoc est quod Apostolus postquam quantum egerat intimauit, mox quod non per se laborauerat, sed per Deum, subintulit, dicens: Non ego, sed gratia Dei mecum .



206 CAPUT LI. Quis mereatur celi ciuis esse.

Per quam [supp. gratiam] si quis uitam corrigere satagit, ante omnia inspicere debet, utrum de patratione uitiorum, non quorumdam, sed omnium, timere  Dei, non mundi, ingemiscat; adeo ut nulla ratione uelit fecisse aut facturus esse, illa aut alia. Quisquis autem se huiusmodi perspexerit, fidei morumque normam sincera rerum notitia comprehendens, quia in his ignorans ignoratur ,  is si ueniam sperat, et orat, caritateque polleat, penitentia contritus, cognitione salubrium perspicuus; is, inquam, et non alius, iam et non prius, gaudeat conciuis regni celestis ascriptus sanctis. Unde Dominus: In hoc autem gaudete quod nomina uestra scripta sunt in celo . Hunc si ante confessionem preueniri morte contigerit, tantum  confessionem non repudiauerit, quantumlibet spiritu purgatorie multandus, tandem tamen pulsa ambiguitate cognoscitur saluandus. Quisquis enim facinora sua sacerdoti pandere noluerit, aut timore mundi perterritus, aut inhonestate rei uerecundatus, is nulla ratione ueniam impetrat; aut si prius confiteri optabat, iam id agit ut impetratam perdat. Sic quisquis cordis compunctione fit contritus, seu confessionis patefactione purgatus, si reuersus ad uomitum pactum refutat, is dimissis iam flagitiis denuo se obligat  . Ita enim facta pacti dissipatione pacto dimissa repetuntur, sicut plura seruo nequam, quoniam ueniam rogarat, debita prius dimissa postmodum exiguntur; quoniam quod oportuit conseruo pauciora debenti commisereri respuit. Utique uera  ratione interim dimittebantur, quod patet quoniam ab interim defunctis minime requirerentur Sed dimissio uires non habet, nisi dum contra eius legem non agitur. Unde patet quod confessione peccatorum ualde est opus.

Sed nemo preceps quod sui iuris non est, sibi arroget, arbitrans id facultati sue liberum, ut pro libitu confiteatur; donum enim Dei est. Unde Propheta: Confessio et magnificentia opus eius . Potes quidem peccata tua sicut Sodoma gloriando predicare . Potes item feditatem tuam fedo cum corde annuntiare. Sed ut salubriter annunties, non ex te, uerum munere Dei prouenit. Sic quodlibet bonum opus ut male fiat penes te est; ut  autem bene, non est penes te. Quod si confessio oris ex te non est, quantominus penitentia cordis ex te est, unde confessio uires habet et sine qua non ualet?

 Sed confessionum unam licet fieri cequalibus; altera, nisi extrema urget necessitas, debetur sacerdotibus. Si quotidianis, et his sine quibus non uiuitur urgeris, sufficit huiusmodi confiteri comparibus, imo nonnunquam et minoribus: quo more presbyteri usitate et quotidie indifferenter circumstantibus confitentur.

 Sed confessionem si non singulatim, quoniam id pre multitudine raro fieri potest, nec semper cui, dicerent fiat [forte dicenda sit], presens est; at saltem generatim, et id sepiuscule fieri utilissimum est. Nam sedulitas confessionis, maxime  sacerdoti facta, nominatimque expressa, id uirium obtinet, non solum ut reus expietur, uerum quoque ut uitiorum crebra impugnatio retundatur, proteruitas inquietationis hebetetur: illiusque passim confessionis Iacobus meminit, inquiens: Confitemini alterutrum peccata uestra et orate pro inuicem ut saluemini   . De illis iuxta huius expositionem, peccatis, mandatum tradens, sine quibus non uiuitur; que uidelicet per ignorantiam, siue infirmitatem humanam committuntur, quorum omnium, ideo est facilis uenia quoniam non est consensio in culpa.  Nam ut eadem testatur expositio, que ad deliberationem fiunt, nonnisi per penitentiam indulgentiam accipiunt. Auctoritatem  ergo sequentes grauioris lepre immunditiam 207 sacerdoti pandamus, et quanto iusserit tempore purgare curemus.

Petrus et Maria ueniam uterque obtinuit culpe, neuter tamen confessione , uerum illa quoniam dilexit multum, ille respectus a Domino amaritudine fletuum  . Quorum nonnulli exemplo arbitrantur penitentis sufficere anxietatem, etiamsi recuset confessionem, cui rei estimant conuenire, lacryme delent delictum quod pudor est confiteri. Utique quod te pudet et tedet confiteri delictum, est lacrymis delendum. uerumque est quod non risus delent delictum quod impudens confitetur, imo econtra, si quis cum rubore confitetur eius delictum non deliciis, sed lacrymis  deletur. Confessionem autem obnixe et Scriptura mandat, et Ecclesia statuit. Quis nisi nimis audax mutat, nisi nimis presumptuosus inuertit, abutens exemplo Marie et Petri? Nam cum homine necessario agas locutione, accusatio conscientie sufficit apud eum qui omnia nouit.

 Petri et Marie lacrymas lego, aliam quam hanc satisfactionem inuenisse non recolo. Quid inde? Num omnia que contigerunt scripta comprehendunt? quid si presentia Domini miserante une lacryme suffecerunt, num idem omnes exspectabunt? Mulier  deprehensa in adulterio liberata est , nullus reus amplius cruciabitur; latro de cruce translatus est ad requiem, nichilominus alii saluantur: Sic tamen quasi per ignem .  Nam priuilegia paucorum communem non faciunt legem. Reuela Domino uiam tuam et spera in eo, et ipse faciet , reuelas Domino, dum reuelas uicario. Si apud Dominum accedere posses, apud Dominum te accusares. uerum quoniam id interim non licet fieri, Domini loco uteris uicario. Et stant atque uigent apud Dominum que consulte fiunt decreta ministrorum. Teste namque Domino, quorum remiserint peccata remissa erunt, et quorum retinuerint retenta sunt . Et quoniam quasi Deo ita confiteris presbytero, ideo  occulta tua ita celet quasi non sibi, sed Deo soli detecta fuissent.

Unde cuiuslibet flagitii malefactores malefactique conscios, tam sibi per confessionem notos quam aliis incognitos, quasi solus Deus cor illorum prauum atque impenitens sciret, ipseque nesciret; ita publicis conuentibus ad altaris refectionem, eucaristieque participationem accedentes, simul cum aliis recipit. Non enim quos per confessionem nouit indignos, detegere publica accusatione licet, nec a communione communiter cunctis scandalo inflicto, illos quos estimat sontes repellere decet. Unde Dominus Iude, dignus inter dignos, indigno sacramenta corporis sui distribuit, subdolum parricidamque  sciens, sed detegere cauens, exemplum ministris suis proposuit. Qui moniti atque rogati quempiam maleficum, atque maleficii conscium, utrumque sibi confessione cognitum, ceteris uero incognitum, ideo anathemate ferire, quoniam ad flagitii, nec ille a se commissi satisfactionem, nec is a se noti publicationem licet ecclesiastice consuetudinis admonitione uocati appropiare curant, nichil uerentur efficere quod rogantur, id est, excommunicatione indeterminata, nec nominibus propriis definita, maledictioni obligare sceleratum, obligare et conscium. Neque enim demones quorum conatu, neque angelos Dei, quorum sub scientia, imo neque Deum ipsum, in cuius perspicaci intuitu omnia fiunt; tandem neque se  quorum etiam sub conscientia delinquitur, anathematizare intendunt. Tantum in homines maledictio effunditur, quorum culpe noxia actio imputatur. Cui ergo imputatur nisi ei qui fecit, aut facienti adfuit, aut cum posset, a facto haud deterruit, aut tandem qui consciit, cumque iure deberet, non uigilauit [fort. uulgauit.]

Anathematum unum sub propriis nominibus certificatur, quod auctoritas Scripture commendat. Unde Dominus eum qui nec te solum, nec coram testibus arguentem, imo tandem si nec sic Ecclesiam  audierit, iubet habere sicut ethnicum et publicanum. Apostolus  quoque quemdam 208 cuius sordes patebant, imo quoque putebant, iubet tradere Satane . Quid est tradere Satane, nisi excommunicare? Nimirum uir malus, licet sit putridum in corpore Ecclesie membrum, attamen dum quolibet modo Ecclesie membrum est, quodam modo bene gestis Ecclesie impetus Satane retardatur. uerum ex quo euangelica anathematis falce a sinu matris Ecclesie preciditur, illud tantillum uite quod obtinuit in corpore, separatum perdit, ac per hoc dum excommunicatur, Satane traditur, quoniam libera iam potestate proprio iam iure ab aduersario fatigatur, aut corporali cesione uexandus: quod fiebat ubi  Paulus Satane tradebat; aut spirituali plaga fedandus, quod quotidie fit dum Ecclesia excommunicat. Excommunicatio autem huiusmodi que in tertam fit personam, non prius fieri debet quam diffinite, et non suspicione, is qui sceleris arguitur, anathemate dignus perpendatur: imo quam ecclesiastico more uocatus ecclesiasticum subterfugerit ius: unde Dominus eum qui te nec solum primo, nec coram testibus secundo, imo nec ipsam Ecclesiam tertio arguentem audierit, iubet habere sicut ethnicum et publicanum. Merito ergo qui toties uocatus, matri satisfaciendo non auscultat, genitricis gremio, obstinatie culpa se abalienat. Abalienato autem usque ad reconciliationem auctoritate excommunicationis communicatio omnis fideliumque  negatur consortium, ratione huiuscemodi, ut hinc collegio sanctorum expulsus, inde ui Demonum crebra plus solito uexatus erubescat sibique timeat, atque ita necessitate quadam compulsus, ad pacem confugiat, descendens Babyloniam, ibi liberandus. Neque enim presbyter Ecclesie, minister et organum quemquam ab Ecclesia segregat, nisi intentione tali, ut meliorem reducat, more Apostoli sceleratum uirum tradens Satane, ut spiritus saluus sit in die iudicii. Alioquin si ideo anathematizat, ut anathematizato male cedat, prius nocet sibi quam alii. Anathemate tamen nullatenus obligantur, qui ita anathematizatis communicant, ut ab illis iure conditionis disgregari non debeant.

 Alterum quoque genus excommunicandi est, non adeo diuine pagine notum, uerumtamen ecclesiastice consuetudini  notissimum, quo iniuria latenter illata, tacitis, quoniam nesciuntur, nominibus, uoce preconis feritur. Hec anathematis species tam a prima est diuersa, quam ab illius proprietate cognoscitur aliena. Hec enim quoniam nomen non exprimit, cui communionem tollat, nescit, imo nulli tollit. Tales eorumque complices post comminationes anathematis anathematizantur ad correctionem. Si corrigi negligunt, ipsi augmentant sibi damnationem, nisi forte priusquam hinc abeant, Domino uiam suam reuelent.


Opera bona uia sunt, quia ad Deum dirigunt.

Hec uia, ut superbia uitetur, raro est predicanda.  Unde Dominus non tam sibi cauens, quam nobis prouidens, magnifica sua sileri mandat. Paulus autem que sibi gloriose contigerant, ignorantibus ceteris ipse propalabat, non ab hominibus gloriam querens, uerum quod de apostolatu suo, suam ad perniciem minus bene sentiebant. Quantum ergo in te est, tua bene gesta celari optes; cum uero, nisi patefiant, scandalum in te futurum est, que prius taceri uolebas, inuitus iam reseres. Inuitus uanam gloriam formidans, reseres tamen, fratrum salutem desiderans.

Mala quoque uita uocatur uia, quoniam qui eam persequuntur gehenne incendiis intrudentur, quam cum possis, nisi manifestes, Deo utique placari non potes. Quare reuela Domino uiam tuam , non ex parte, sed totam. Totam, ut nichil memorie  suggestum abscondas. Tanta enim se non modo uenialium, uerum etiam damnabilium ingerit turba culparum, illis qui desidie socordieque usu facinorum manciparunt ministeriis, ut aut nimis 209 difficile, aut prorsus reddatur impossibile, singulorum confitendo prosequi uitiorum nomina et numeros. Offensam ergo omnem animo occurrentem sacerdoti detege, cum merore fatens tuam per negligentiam quam plura tacere non tacenda, rogans Deum ignorantias tuas ne meminerit. Nimirum generalem esse oportet cordisque compunctionem, orisque confessionem. Unde Propheta: Delictum meum cognitum tibi feci, et iniustitias meas non abscondi . Quare delictum tuum adeo confitendo cognitum facias, ut iniustitiam tuam in nullo abscondas.  Si enim uulnus uel unum, eius reformidans cruditatem celas medico, licet cetera plenissime sanari contingeret, nonne quod superest sua in curatione perniciosum foret [fort. sine curatione, uel incuratione, unico uerbo]? sed quamuis corde prius contrito uirus interiora premens oris postmodum confessione euomueris, euomitum autem satisfaciendo, a tui uicinia propulsaueris, morbi iam consuetudine quodammodo leuigatus, nichilominus tamen reus teneris, quoniam a culpa, licet eam dimiseris, nondum es absolutus, donec si quam adhuc amplecteris, et illam deponere ceperis. Plane sciens penitentiam cordis absque confessione oris nunquam ualere; confessionem autem absque penitentia  semper infructuosam esse.

Qui uere utiliterque confitetur, is, prout res gesta est, persequatur, nec ultra quam res se habet, turpitudinem suam exaggeret, nec ipsam abhorrens uerborum appositione excuset. Contemptus supra id quod equum est, in altero expetitur, in altero timetur, in utroque autem ueritas periclitatur. Quare quidquid deliquisti annunties, et prout deliquisti ita annunties; hanc metam nec pretereas, nec citra remaneas magis minusque caue, quod est, et cuiusmodi est, exsequere. Plerumque enim quod in gestione negotii contingit, gesto negotio aut preualet, aut reatum adiungit. Ratione ergo tali: Reuela Domino uiam tuam, et spera in eo, et ipse faciet . Nam qui tali modo uiam reuelat, ueniam  sperare debet, facietque Deus quod sperat. Opus est sperare, quia sine spe non est impetrare. uerumtamen si quis uitam non corrigit, et ueniam sperat, is frustra sperat, quoniam speratum non impetrat. Nimirum maledictus homo qui peccat in spe ; quoniam secure peccat, ut cum potius gehennam timere deberet, ueniam exspectat, inquiens: Misericordia Dei magna est . Magna utique est; sed conuerso, quoniam ira debetur auerso.

Post compunctionem cordis, et spem uenie, post denique confessionem, opus est supertisti penitentie fructibus. Sicut enim compunctio nichil est sine spe, nec utrumque sine confessione; ita tria simul inefficacia sunt, si cum tempus suppetit et possis, aut a presbytero penitentie lamenta non recipis,  aut recepta peragere paruipendis. Licet enim confessionis puritate acceperis ueniam, si postmodum negligis satisfacere, perdis acceptam. Sicut qui confratrum delicta non dimittit, dimissionem sibi a Deo factam manere facit. Quisquis tamen caueat onus importabile sibi assumere, ne necessitas cogat sub fasce a presbytero non recte imposita succumbere. Dum enim qui onera importabilia in humeros hominum imponunt, a Domino redarguuntur ; hi qui imposita suscipiunt, minime laudandi insinuantur: quod enim importabile est; usquequaque recusari debet. Quare quod uires ferre possunt et debent, ex quo susceperis non deponas, imo suscipe  , nec deponas: Apprehende diciplinam, nequando irascatur Dominus . Quisquis  offendit, supplicii reus est; si supplicium refugit, offensa crescit. Unde iratus Deus et qui eam, que ultro fit, reformidat anxietatem, illam infligit quam toleres inuitus longe grauiorem. Nam, ut Scriptura perhibet: Qui timet pruinam, irruet super eum nix , id est, quisquis male agens a pena humanitus inferenda precauendo defenditur, is ab illa que celitus debetur, incautus preoccupabitur, euitans facilem, incidens in grauem.



210 CAPUT LII. Quomodo sit consulendum reo.

Et quidem qui peccato prepeditur, ita sibi prouideat. Qui autem consulere debet prepedito, is aggressurus opus, quod uix a quoquam satis diligenter  beneque peragitur, inuocata diuina opitulatione se premuniat; deinde attendens:

Quis, quid, ubi, quibus auxiliis, cur, quomodo, quando
fecerit. Nam iuxta harum qualitatem circumstantiarum, qualitas ipsa negotii perpenditur, et uel leuior, uel grauior culpa estimatur. Cognita causa quoniam nullum peccatum impunitum  , sacerdos penam condignam reo impositurus excogitet, iuxta illud: Facite dignos fructus penitentie ; considerans quid cuiusque uires ualeant, quid ferre  recusent, quid culpe iure debeatur, ut ita reus humilietur, ostendat; quod tamen tolerari possit, imponat. Alius ieiunium, alius uirgam, alius frigora, alius labores, tandem alius hoc, alius illud perferre potest. Medicus egroto id genus curationis prouideat, quod possit esse remedio, non languoris augmento. Nimirum quoniam dulcedine peccati Deum offendimus, necesse est ut aliqua satisfactione nobis anxia ipsum placemus. Unde primi parentes, quoniam offensam in amenis contraxerunt, eam dura animaduersione expiauerunt. Unde preter opera misericordie, que nostra de sufficientia nostro sine labore ministramus egenis, opus est ardore fornacis, unde rubigo consumatur prauitatis. Hic autem ardor aut in presenti suscipitur, aut in futuro non effugietur.

 Sacerdos ergo his de quibus rationem est redditurus, presentem prouideat penam, ut euitent futuram. Nihil ad eum pertinent aliene oues, imo nec eas liget nec soluat, nisi cum ratio cogit atque necessitas. Consueuerunt enim quidam suam abhorrentes maculam, non suos, sed ignotos expetere, apud quos, aut leuius onerentur, aut minus confundantur. Huiusmodi penitentes tantum scelera sua deponant, damnationi non obligo; quoniam uero non, ut oportet, id agunt, durissimis non eos flagellis absoluo.

Sin uero minus consilii apud suos sacerdotes inueniunt, atque ideo ab eis, aut accepta licentia, aut satisfactione penitentiali iniuncta ad alios melioris consilii uiros confugerint, quorum nutu uitam corrigant, aut iniuncta castigare satagant; hos non solum  non accuso, uerum prudentie uiuacitatem commendo. Qualiscunque tamen sacerdos sit, et qualitercunque consuluerit, tantum penitens de commissis doleat, sacerdotique pandat, et quidquid religiose ille edixerit, hic suscipiat. Quod si deuiat ille, uiam teneat iste, ne ceco cecus ducatum prebeat, et in foueam uterque cadat; penitenti, inquam, rationem sectanti nocere non poterit error presbyteri. Presbyter fortasse indiligentius acerbitate flagelli uulnus curat peccati, sed periculum salutis ibi nullum est penitenti. Caueat sacerdos sibi; quippe quidquid minus fit a presbytero, suppletur a Deo. Sicut, si medicus modum excedit secando, totum suo rex militi rependit in celo. Si non, ut oportet, sacerdos  punit, penam Deus superaddit, aut in futuro ignibus purgatoriis, aut in hoc seculo uariis modis penitentem nunc confusione afficiens, nunc cruciatu cedens, nonnunquam que chara habebat tollens. Neque enim si sacerdos inscienter soluit aut ligat, iudex iustus imprudens decretum seruare curat; aut si seruat, quomodo ille iuxta  auctoritatem propria se potestate priuat? Nimirum tunc priuaret, si iudicium non staret: Facite igitur dignos fructus penitentie ; apprehendite disciplinam, nequando irascatur Dominus ; durum est enim incidere in manus Dei uiuentis .

Sed si usque adeo opus est disciplina penali, quid  est quod Charitas operit multitudinem peccatorum ; 211 quod eleemosyna exstinguit peccatum?  Sed fortasse, imo certe, caritas id efficit ut peccata ad penam eternam non sint, et id non facit ut non sint ad purgatoriam. Eleemosyne autem ea fortasse uirtus est, ut incentiua uitiorum exstinguat. Unde et premittitur: Sicut aqua exstinguit ignem, ita eleemosyna exstinguit peccatum . Quid est, sicut et ita, nisi quod quemadmodum aqua exstinguit ignis incendium, ita eleemosyna culpe incentiuum? at incentiuo remoto restat adhuc pena debita peccato. Potest tamen esse, imo fas est ita credere, per opera misericordie penam temperari. Nam beati misericordes, quoniam misericordiam consequentur  , non solum in futuro, uerum quoque et modo. Charitatem ergo et opera misericordie, que ex ipsa caritate, tanquam de bona radice se subleuant, paruipendenda non puto; cum ex illa peccatorum sit remissio; ex his, remissorum solite inquietationis mitigatio: ex utrisque autem et pena peccato debita, in presenti temperetur, et in futuro gloria sine termino debeatur.



CAPUT LIII. Quomodo sit agendum cum egro, quomodo cum sano.

Sacerdos quoties consulendum est reo, aliter sciat agendum cum eo qui est corpore eger, et quasi desuper terram iturus; aliter quoque cum sano. Inter sanos autem aliter is instruendus est, qui de crimine accusatus, aut timet mortem aut membrorum  incisionem; aliter qui Deum timet, mundum autem non ueretur. Nam qui accusatus mundum timet, monendus est ne plus temporalem penam expauescat quam eternam; monendus est ne adeo hominem timeat ut Deum offendat; monendus est ne diuini examinis discussionem subiturus, illum prius exasperet periurio, quo post in examine eget patrono. Nam qui peierando summum iudicem despicit, quomodo postea in iudicio ipsius confidit? Nihil ergo aliud reo consulendum, nisi ut abhorrens periurium, penam potius a iudice temporali temporalem suscipiat, quam ea paulisper dilata, ab eterno mereatur eternam, sciens quod non iudicabit Deus bis in idipsum . Quippe qui  inspiciens anteactam uitam suam corde conteritur et humiliatur, is si penam qualibet pro culpa sibi oblatam patienter suscipit, futuram eadem de culpa effugit  . Sic Sodomitas, sic mari Rubro submersos; sic denique in deserto prostratos puniuit in presenti, ne  puniret in eternum. Sin autem reus conuenienter a presbytero instructus, carni consentiens, id potius eligat ut periurio patrato in ambiguum periculi, atque salutis preceps ruat; sacerdoti  nichil aliud restat, nisi ut omnibus more ecclesiastico celebratis,  id permittat fieri, quod per confessionem culpa cognita minime potuit castigari.

Quod si eum qui ex confessione est reus, rerum quoque diuina pandant iudicia  non uidetur ad sacerdotem pertinere ad huiusmodi accedere debere. Ex quo enim Dei iudicio conuictus, aut ipso in maleficio deprehensus, iudici mundano traditur, iudicem pro sacerdote  habet, quoniam ipsi occulta scelerum pandere oportet, a quo pro ipsis penam recipiet. Nam si tales uisitet sacerdos, prauorum flagitia roborantur spe confessionis et eucaristie,

Sed si Christus a penitente et confesso suscipitur, quo ausu, presertim a Christianis, templum Dei probro cruciatuum uiolatur? aut si presbyter  sacrarium Christi ab iniuria se defendere non posse nouit, quare in dedecus inhabitantis, habitaculum consecrauit? Reus si ad templum saxis constructum confugerit, liber est: si uero ipse penitentia et confessione construitur, perceptione eucaristie in uiuum, et uerum templum dedicatur, liber non est? Iudices ergo aut sacerdotes arceant, aut reos et conuictos, quoniam patronum suscepere Iesum 212 ne sacrilegi sint, absoluant. Nam qui post corpus Domini sumptum crimina admittunt, non de sumpto tutelam promerentur, sed penam; non honorem sed damnationem. Id nimirum agunt ut Deum quem sacramento susceperant, inhabitatorem ipsa re habere non debeant. Qui uero prius ignominiose uiuentes, letum gratia Dei ueniunt ad exitum, confessione  mundati, Dominico corpore confortati, quomodo a fidelibus quasi perfidi  ad patibulum trahuntur? Nonne qui templum Dei uiolauerint disperdet eos Deus?  Quod si fideles nomine, infideles autem re, ei in quo Dominum suum sciunt, honorem deferre negligunt, nomine satius erat ut conuictos confessosque sacerdos uitaret, cum nec ipsis  ullum omnino periculum salutis immineret, et iudices a uiolatu templi Domini liberi fierent, maleficium autem cogitantes desperatio uenie a conatu inordinato detineret, dicentes apud se: Si id flagitii egero, et deprehendi contigerit, salus periclitatur, quoniam ut saluer, presbyter non admittetur.  Nonne, inquam, satius id erat, quam si iniuria serui incuteretur auctori?

Sed qui martyrio torquendi sunt, a sacramento corporis et sanguinis non prohibentur, nec qui eos uiatico confortat, Christum se inhonorasse arbitratur. Sed aliud est pro flagitiis suis, aliud pro nomine Iesu contumeliam pati . Illud probrosum, istud probum. Hoc causa celi, illud figura inferni. Digne ergo et huic tanquam digno impenditur, et illi tanquam tanti sacramenti indigno eucaristia negatur. Dignus fortasse est uita propter penitentie compunctionem, indignus nichilominus eucaristia  propter ignominie penalitatem. Nam quomodo habitatore Iesu rite donatur, qui a catholica cemeterii sepultura repudiatur? Cui corpus Domini confers, quomodo honorem sepulture inuides? Quem merito confessionis et communionis Domino associas, qua fronte a seruorum consortio alienas? Talem animam anime sanctorum exspectant in celo consortem, et tu anime sancte corpus a sociarum corporibus reddis in terra extorrem? In sanctum Domini, imo et in ipsum Dominum grauiter delinquis.



CAPUT LIu. De reatu reum ex odio prosequentis.

Ille autem qui iniurie sibi oblate causa, reum ad perniciem usque prosequitur et accusat; quoniam  in fide Christi non malum pro malo rependere licet, reus est in proximum, quo plus amat rem aut ultionem homicidii. Ille fortasse non moritur, et hic homicida tenetur.

Qui autem ut accusatio uerisimilis habeatur super reum iurat, si diuino examine is postea absoluitur, ille plane periurat. Et quoniam capitis arcessit, dolensque non perficit; preter periurium quod patrat ipsa re, homicida est conatu et uoluntate. Is aut quoniam publice peccauit, publice, peniteat; aut si id neglexerit, ut dignum est, ecclesiastice discipline succumbat.



CAPUT Lu. Quomodo agendum iudici, eiusque ministro.

 Iudex ministerque eius innocentium persecutoribus non consentiant, nec sedeat cum consilio uanitatis, et cum iniqua agentibus non intreat : potius eripiat pauperem, et egenum de manu peccatoris liberet . Nihilominus tamen impium hominem ne sinat uiuere: Non enim sine causa gladium portat . Si tamen innocentem trucidat, aut trucidantem iuuat, diabolus est, gladio abutitur; sin autem quem ratio reum euicit  gladio percellit, minister Dei est; tantum caueat ne aut priuato odio, aut alterius gratia, aut 213 ulla demum terrena impulsione id agat, quod solo intuitu iustitie diuineque uoluntatis, hominumque correctionis agendum fuerat; alioquin non iudex estimabitur  reorum, sed atrocissimus persecutor hominum.



CAPUT LuI. De duobus Ecclesie gladiis.

Duos suo in conflictu gladios satis esse iudicauit Dominus noster iehsu. Nimirum sancta Ecclesia que illius capitis corpus est, que etiam contra mundum certamen suscepit, gladiis eget  duobus in congressu, utroque signum crucis exprimente. Quippe nichil aliud aut defendere, aut oppugnare licet, nisi illud quo salua crucis reuerentia fieri conueniat. Gladiorum alter deputatur Clericis, alter laicis. Si enim uterque uni committitur, neuter ut oportet  exercetur. Unde: Nemo militans Deo implicat se secularibus negotiis   . Nam Petrus uno aurem Malchi abscindens, alterum ad se nichil estimauit pertinere. Sacerdotalis ergo dignitas, secularisque potestas, hos inter se duos diuidant gladios. Hec sibi corpus, illa spiritum proprie ditioni subiugari arbitretur. Reum ergo feriat altera, corporali cesione, altera corrigi nolentem, spirituali. Utraque ad hunc et non ad alium tendant finem, ut sui subditi, correctione facta, pacem ad inuicem conseruent. Nemo in potestate constitutus iniurias sibi aut caris suis illatas, eo modo consideret ut uindictam, quod solius Dei est, retribuat, iuxta illud: Mihi uindicta et ego retribuam dicit Dominus . uerum quidquid in se et in suos  delinquitur, quasi in alienos actum arbitretur, ut non querat ex furore ultionem, sed ex caritate correctionem. Nolit reo malum, sed querat ipsi per tormentum emendationem; Ecclesie per exemplum, castigationem. Et sic non malum pro malo, uerum pro malo bonum reddat. Nec sua repetat, nec se defendat, quoniam Christianus est. Et utrumque nonnunquam agat, quoniam iudex est: tunc uidelicet cum subditis suis uiolentia ab hostibus aut infertur, aut iam illata est, quod certare est potius pro suis, quam pro se. Sic rerum suarum fures et raptores conuictos atque confessos, cum ratio correctionis postulat, punit; non uindicte seruientes, sed iustitie. Sic magistri discipulos, parentes cedunt filios, dominique seruos; non tantum dum in  alios, uerum etiam dum in se delinquunt; quisque, ut sua requirit potestas, subditorum satagens resecare uitia, nunquam tamen, nisi cum errat, proprias querens ulcisci iniurias. Unde consensu Abrahe Sara sibi rebellem affligebat ancillam . Sic Ioseph dum fratribus irrogat disciplinam, delinquentium querit delere noxam.

Nemo se associet Iude, ut ueritatem et iustitiam, que est Christus, in potestate sua non pro Christo suo transigat, sed pro pretio uendat. Neutra potestas aut quod sui iuris est, spernat, aut quod alterius est, usurpet. Utraque proprios non excedens fines iniuriis alterius insistat corripiendis. Dum altera iustitie inimicum persequitur, nec preualet;  altera ei que minus per se potest, toto nisu subueniat. Hec prout ratio exigit, in carcerem detrudat, aut prescindat membra aut tandem, si ita opus est, letho multet. Illa gladio Petri, ei qui in Christum insurgit, siue agendo contra caput, siue contra membra, precidit auriculam dextram, dum ab auditu uerbi Dei arcet, aut suspensum aut anathematizatum. Et hi quidem duo sunt gladii ecclesiastice discipline deputati.



CAPUT LuII. Quomodo sit agendum cum egro Deum timente.

Et quoniam dictum est, quemadmodum agi oporteat  cum eo qui ex culpa terrenum iudicem timet, nunc de eo adiiciamus qui peccatis territus illum timet: Qui potest et corpus et animam mittere in gehennam . 214 Et quidem de eo quem corpore sanum penitet, non opus supradicta retexere; tantum quid egro sit consulendum, supradictis adiungere conuenit: hoc tamen prioribus adiecto, ne sacerdos eum, qui ad se uitam correcturus accedit, quodam quasi aucupio deludat. Quisquis enim illos qui uel unum aut in se aut in aliis fouent amantque peccatum, neque inde cessare uolunt, securos facit; aut nichil nociturum asseuerans aut quamlibet satisfactionis recompensationem pro delicto non dimisso sufficere affirmans; is est qui uiuificat animas que non uiuunt, imo qui iniquitate  mortuos, securitate, quasi post mortem mole sepultos, obruit. Nihil ergo aliud impenitenti promittatur nisi certa damnatio, que impenitenti debetur. Tali tamen potes consulere ut per misericordie diuinique cultus opera a Deo penitentiam imploret. Et si quo interim de peccato penitere contingat, satisfaciendi ueniam non deneges: non tamen prepostere, uerum tunc quando illius peccati impenitentia a corde recesserit; quod dum remanebat, nullius satisfactionem peccati uigere sinebat.

Numerosa ergo scelerum congeries, paulatim dissipanda doceatur, multusque spinarum exortus, si id simul fieri nequit, uicario saltem labore, quo facilius negotium transigatur, ab agro uite nostre  exstirpetur. Raro namque fit quispiam repente turpissimus, uerum multo rarius contingit ut fiat quis cito plene bonus. Humana enim fragilitas ad illicita se exhibet procliuiorem, nisi quod nonnunquam uirtute Dei accidere solet ut quis, consummatus in breui compleuerit tempora multa , id est, ut illum religionis gradum in breui conscenderit, quo longa mora soleat pertingi.

Sunt crimina priuata, sunt publica: aiunt  quidam utraque presuli resecanda, eiusque nutu castiganda. Sed quoniam publica penitentia episcopis cognoscitur attributa, merito peccatum quod illam exigit, ad presidem pertinebit. Porro quoniam latens culpa patulam refugit emendationem, merito utraque sacerdotalem pertinebit ad curam;  alioquin nec presul tante poterit consulende multitudini sufficere, nec ipsa se detegere uolet, aut audebit illis, qui hac precipue tempestate, mundo dediti sunt. Sicut ergo presul manifesta manifestis curat flagitia flagellis; ita latentes presbyter offensas latentibus satagat sanare remediis. His satisfactio absconditur, ne uulgata penitentia infirmitas Ecclesie scandalizetur; ibi per publicam penitentiam scandalum publica de culpa natum detergitur.



CAPUT LuIII. Quomodo cum morituris, quomodo cum conualentibus sit agendum.


 Sed infirmatis, iam iamque de inter nos abituris, onus uiuentibus debitum nequaquam imponatur. Nam ligare super terram et soluere, utrumque nouimus; quomodo autem onerare, aut quando soluere sub terra oporteat, Deo non nobis notum est. Dum super terram sunt, suos presbyteri nouerunt parochianos; cum sub terram uadunt, in summi sacerdotis diecesim transeunt. In alienum ius manum non porrigas.

Si morte stupefactos uitiorumque qualitate et quantitate perterritos debito culpis pondere premis, desperare cogis. Discessurum ergo allocuturus, ea  et dicas et agas que illum ad hoc trahant, ut de patratis doleat culpis, atque ita doleat ut nichilominus de uenia confidat. Si contingat egrum conualescere, tunc tandem penam culpis debitam doceas et imponas, ita tamen, ut ex neutro occasio suggeratur, aut pusillanimo desperandi, aut pregrauato sub fasce succumbendi. Sacerdotis ergo industria id maxime procuret ut reum ad hoc inducat, quatenus indoleat de culpa, neque desperet de uenia. Hic enim tota uis rei continetur, quoniam salua non est sine his, et est cum his. Nam si flagellum 215 minus quam merita requirant suscipitur, nec satisfactio contemnatur; utique tali ex causa requies anime differtur, sed non aufertur.



CAPUT LIX. Quid confessione, quid opus sit penitentia.


Sed si cordis ex compunctione, et ex spe uenie potest esse salus, quid postea opus est confessione? quid denique fructu penitentie  ? Quoniam secundum statuta Ecclesie, quisquis ad illa duo attingere potest et contemnit, ei salus deperit. Est quoque opus illis quoniam presens pena diligenter suscepta, a futura longe grauiori defendit purgatoria, opus est ergo confessione, non solum quoniam obedientie supersedendum non est, uerum quoque ut quid debeat fieri agnoscas opus est post agnitionem exsecutione, ne frustra quod fieri oportuit agnoueris. Opus quoque est confessione, quoniam in ipsa digne celebrata peccatorum est absolutio.



CAPUT LX. De ligatione peccati et absolutione.


 Sed ut absolutionis ratio manifestius declaretur, prius quid sit ligari, ut solui necesse sit preuideatur. Ligantur homines uinculis spiritualibus aut peccati aut pene peccati. Pena autem peccati, sicut modo accepimus, aut lamenta sunt penitentium, aut sequestratio excommunicatorum: sed qui extra Ecclesiam, imo et Ecclesie beneficia, ligamine anathematis detinetur, is reconciliatione  federata absoluitur. uinculo peccati constringitur quisquis aut dum amat culpam a recto itinere prepeditus, aut si uitium iam deposuit, quasi a langore qui recenter conualuerit, ita a uitio nouiter curatus, consuetudine mala libere quid agat retardatur.

 Qui uero fructibus penitentie nondum expletis pene obnoxius tenetur, is ea peracta, ut iam dignus sit requie, absoluitur. Ex proprio contrahit homo ut morte preuaricationis grauatus, e loco ad uitam per se moueri non possit. Hic est Lazarus immobilis in tumulo. uirtute autem diuina fit ut flagitiis pressus, onere mortifero se subtrahat. Hic est Lazarus a tumulo clamore Domini euocatus, qui Deo suffragante a morte ad uitam redit . Is, uita reddita, quadam quasi ex ante habita  morte uestigia aliquandiu reseruans, quodammodo torpet et hebet, dum humane fragilitatis inopia, que agenda sunt discutiens, minus uidet, et utcunque discussa et cognita ut oporteret minime exsequi ualet. Hic est Lazarus resuscitatus, facie uelatus, institisque circumligatus. Quisquis uero iustitie restitutus, preterite ignominie molestia, quasi quibusdam institis a recto gressu retardatur, is sacerdotali confessione, ad uiam ueritatis tenendam preparatur; sicque difficultas bene agendi, que prius inerat, paulatim consuetudine boni alleuiatur. Hic est Lazarus discipulorum officio solutus et abire permissus.

ualde ergo opus est ut nemo ad confessionem sit  piger; quoniam licet quisque corde contrito et humiliato a morte anime reuiuiscat, attamen torpore quodam post recessum mortis residuo et ad ea que mortis sunt tametsi inuitus incessanter retorquetur, et ab officiis uite cum mestitia detinetur; donec per confessionem absolutio id efficiat, et ut facies mentis sudario peccati, non iam ut prius quasi per sudarium, sed aptius magis ac modo magisque uerum cernat, et ut cetera membra constricta prius quibusdam languorum quasi ligamentis, et per hoc quamuis rediuiua, uix tamen ad uitam palpitantia, iam gradu libero, liberiore in progressu futuro, acie rationis per omnia ducatum prebente, inoffensum uite callem suo queque modo incedant. Impedimenta huiusmodi infert interitus, quisque suo in  genere precipuus; uita rediens dum illa luctatur euincere, proficit quidem, sed parum, 216 donec adiuta confessione confessionisque opere, uires recipiat et augeat, quibus se expediat et crescat. Sit ergo omnis homo uelox ad confitendum , quoniam sic promptus fiet ad bene agendum.

 Quisquis uero per confessionem penitentie fructibus intendit  is usque ad peractos, obligatur pene. Penam autem peccati  quoad protelari oporteat, quandoue terminari, ille nouit cui satisfit per penam. Quisquis ergo scelerum obligationes satisfaciendo euasisse existimat et gaudet, is pre oculis semper habeat quam difficulter et quam uix liberationem emeruerit, et relabi et ad uomitum reuerti exhorreat.



CAPUT LXI. De potestate ligandi et soluendi.

 In omnibus supradictis malum hominis meritum obligationem, pia Dei ratio absolutionem parit. Sacramentum tamen ligandi atque soluendi penes ipsos Dei uicarios, id est, sacerdotes Ecclesie est. Unde Dominus: Quorum remiseritis peccata, remissa erunt; et quorum retinueritis, retenta sunt . Et item: Quodcunque ligaueris super  terram, erit ligatum et in celis , etc. Illud communiter omnibus, istud Petro, et per Petrum proponitur omnibus. Quamobrem auctoritate Domini, apostoli eorumque successores peccata hominum retinent, ac per hoc ipsos soluunt.

Sed quis potest dimittere peccata nisi solus Deus?  Is nimirum peccata dimittit, qui uirtutes dimissioni superponit; qui utrisque uitam eternam retribuit  . Quid ergo apud homines est peccata remittere, aut a peccato absoluere, nisi sacramentum remissionis et absolutionis celebrare? Ex quo quis penitet, Deus remittit, peccata postmodum confitenti minister Dei absoluendo remittit. Et quid est absoluendo remittit; nisi quod sacramentum remissionis et absolutionis facit? Absolutio  que peracta confessione super penitentem a sacerdote fit, sacramentum est, quoniam sacre rei signum est  . Et cuius sacre rei est signum, nisi remissionis et absolutionis? Nimirum confitentibus a sacerdote facta a peccatis absolutio remissionem peccatorum, quam antea peperit cordis contritio, designat. A peccatis ergo presbyter soluit, non utique  quod peccata dimittat; sed quod dimissa sacramento pandat. Et quid est opus pandi nisi ut consolatio fiat penitenti?

Alio quoque modo a peccatis sacerdos absoluit, dum molestam preterite ac dimisse noxe inquietationem, item itemque intoleranter recusantem, sacramento absolutionis ipse, imo per ipsum Deus,  lenit, ac cum fieri oportet, promotionis accessu prescindit  . Istud crebre impugnationis obstaculum iugiter contra nitendo, paulatim sedatur atque sopitur, et dum in aliis superatur, in aliis restat superandum. Quippe nunquam ad unguem euincitur, nisi cum de medio remouemur.

Peracta autem penitentia . Peracta, inquam, penitentia, reus per Deum absoluitur; non solum ut non amplius pro peccato puniri oporteat, uerum etiam ut purgatione facta celo fiat idoneus. Huiusmodi absolutionem homo non facit, quia quando eam fieri conueniat, nemo nouit. Unde statuta Ecclesie id minime decreuerunt, quod sicut completam confessionem, ita quoque peractam satisfactionem consequatur. Nouit enim ex ore confitentis et ex modo se habendi, utrum a culpa absoluat. Sed nulla experimenti ratio comperta est, unde certum sit quando a pena culpe solui oporteat, nisi forte ab illa quam imposuit ipse.

 217 Sicut autem sacerdos soluit, ita et ligat, dum utriusque rei Sacramentum celebrat. Sacerdos ergo ligat pene, ligat culpe, dum illum pro delictis usque ad tempus post confessionem onerat. Istum autem a malo cessare nolentem, non posse ueniam consequi denuntiat, et sic retinet peccata, retenta quoque apud Deum. Sicut econtra cessanti et confitenti absoluendo remittit peccata, remissa quoque apud Deum. Ait enim uicario suo Petrus: Quod expedit ligabis, quod expedit solues; exponens uidelicet Dominici sententiam decreti, eo usque scilicet apostolicam pertingere potestatem, ut liget uinculis constringendum, absoluat absolui dignum  . Nam qui indebite soluit aut ligat, propria potestate se priuat. Non enim quod ipse agit, ita fieri Deus  consentit. Ligat anathemate super terram immeritum, et non ligatur apud Deum; anathemate super terram indignum absoluit, et non erit solutus  in celis. Illum ab Ecclesia sacerdos excludit,  sed exclusum Deus suscipit. Huic sacerdos Ecclesie pandit introitum, quod hoc prodest ei quem examen reprobat diuinum? Nemo ergo institis constringat uiuum, nec absoluat mortuum; ne aut inferat constringendo necem, aut eliciat absoluendo fetorem. Inde desperatio timetur, hinc delinquendi securitas speratur, et exemplo reliqui corripiuntur. ue his qui mortificant animas sententia, que non moriuntur uita. ue item his qui uiuificant animas iudicio, que non uiuunt merito  . Quantum ergo in te est, prius scias mortuum peccato, quam mortis impedias uinculo: prius clamore Iesu ex tumulo euocetur, quam officii tui ministerio ligatura tollatur.

 Id quoque uerba Domini consulens attende id solum ad curam tuam pertinere quamuis super terram iudices commorantem, non etiam sub terra  putrescentem. Sacerdos tempore legis si quem intra castra leprosum comperisset, proditum eiiciebat; eiectum, si quando sanum uidisset, in castra reuocabat: nec leprosum nec mundum efficiens, tantum utrumque discernens  . Pari ratione putant Ecclesie prelatos id ex potestate habere, ut Ecclesie membra integra a putridis diiudicent, diiudicatione facta ab aliis alia disparare satagant. Sed quamuis nec mundos, nec immundos sui sit efficere ministerii, quoniam alterum uirtus Dei, alterum facit deformitas rei, attamen dum soluunt aut ligant, id inde contigit, aut ut melior, aut ut deterior  reus fiat; dum aut si quasi leprosus extra deiicitur, aut ille quoniam sanus inuentus est, intra castra excipitur.



LIBER SEPTIMUS.



218 CAPUT PRIMUM. De dimissione peccatorum.


 Post confessionem et absolutionem, opus est  disciplina, oratione, eleemosyna. His tribus impetratur  uisio Dei, et prius uenia peccati. Nimirum dupliciter culpa dimittitur, aut ne sit ulterius ad damnationem, aut nec saltem ad penam  . Primo genere uitia condonantur, quam cito cor compunctione conteritur, iuxta illud: In quacunque hora ingemuerit peccator, omnium iniquitatum eius non recordabor . Et illud: Dixi: Confitebor aduersum me iniustitiam meam Domino: et tu remisisti impietatem peccati mei . Deus ergo nostras obliuiscitur offensas, dum compunctione  conuersos non reputat pertinere ad gehennam. Idem illi qui se apud sacerdotem accusare proponit, remittit non solum peccatum, uerum etiam peccati impietatem, id est, et quod peccauit, et quod toties talique tempore, talique loco, tali item  modo, et si que similia sunt aliis quotquot generibus deliquit.

Cuicunque hec remissio fit, in hac uita fit; nam frustra in futuro delicti uenia speretur, si quis ab hinc absque uenia tollatur. Sed a delicti pena quidam modo, quidam soluuntur in futuro; ii modo, qui satisfactionem perficiunt ante mortem; illi post mortem, quorum expiatio non consummatur nisi post mortem  . Ad hanc pene absolutionem illud nec absurde aptari potest quod in Euangelio in  illum Dominus ait, qui peccauerit in Spiritum sanctum, quia neque in hoc seculo, neque remittetur ei in futuro ; pena quippe huius peccati, aliquando in hac uita differtur, nunquam tamen dimittitur; quoniam postea perpetuis exigetur tormentis. Quare? Quoniam impenitens in uita permansit. Ergo, sicut penitentes aut in futuro a peccatis, id est a peccatorum uinculis absoluuntur; ita econtra impenitentes, neque hic, neque in futuro absoluentur.

Sed fortasse commodius Domini sententia ipso de peccato, quam de eius pena intelligatur. Nimirum offense quedam ueniam merentur in presenti, quod de omnibus in quibus grauiter erratur, si ad ueniam ueniunt, intelligendum puto. Nam que uenialiter  admittuntur, ea fortasse, non etiam alia, post mortem ueniam consequuntur. Accidit  enim nonnunquam ut uir iustus uenialiter delinquat et preoccupatus morte, spatium inde cogitandi non habeat: is post culpam, quoniam nullam de errato cordis penitentia accipit mestitiam, non absurde creditur nullam 219 in delicto habere ueniam, donec post mortem ad se rediens, aut communiter, aut quod uerius esse arbitror, singulariter consideratis excessibus ingemiscat. Unde nostrorum traditio est doctorum  , quod preter illam que in presenti fit peccatorum remissionem, altera detur in altero seculo sed nonnisi de leuibus. Nam que grauia sunt nisi in hoc seculo condonantur,  frustra in postmodum ueniam exspectatur. Si enim de illo quod peccatis debetur flagello ageretur, frustra inter grauia leuiaque distinctio fieret, cum indifferenter, et in hoc seculo et in futuro expiatione completa amborum pena relaxetur.

Sancta ergo et salubris est cogitatio pro defunctis exorare ut a peccatis soluantur . Dupliciter, aut ut si quas humane fragilitatis maculas contraxerit deleantur, aut si iam uniuersa delicta in uita dimissa sunt, ut a penis que debentur dimissis liberentur. Trifaria namque participatione quilibet a peccatis absoluitur: aut dum ipsa corde contrito indulgentur; aut dum moles ex peccatis nata, et post peccati abscessum uinctis in mendicitate et ferro molesta, succurrente Domino, sedatur;  aut tertio dum quam meruit culpa, cessat disciplina. Sed prima dimissio id efficit, ut non sit ad damnationem culpa, secunda uero cum tertia ut a peccati discedat pena.



CAPUT II. Quid disciplina cum oratione et eleemosyna mereatur.

Dimissionem autem trinam, terna que superposui merentur bona, disciplina cum oratione et eleemosyna; nec immerito. Quippe oratio Deum placat; disciplina penitentem castigat; eleemosyna fratrum commodis insudat. Merito igitur tribus his modis exire a peccatis diligenter conanti facultas uoti tandem  datur, et post uotum uenia, post ueniam autem mendicitas illa qua anxium est homini et consueta relinquere, et noua inchoare, eisdem tribus paulatim imminuitur, salus reparatur. Eadem pro peccatis satisfaciunt: postremo autem uitam hanc moribus ornant, futuram uero largiuntur et amplificant.



CAPUT III. De disciplina et ieiunio.

Disciplina ergo opus est quoniam teste Apostolo, qui extra disciplinam sunt, ii adulteri et non filii sunt . Sed disciplina alia interior, alia exterior est. Utramque autem modo homo per se, modo suscipit aliunde. Et tamen si utraque quodammodo pre anxietate displiceat infirmitati, tamen si homo uim sibi contemplato celo inferens, quoniam  uiolenti diripiunt illud , ratione arripit quod carne abhorret, tanto utique preclarius agit, quanto grauius fert.

Disciplina interior est multiformis animi anxietas, et curarum exercitatio, uaria atque frequens utraque, cum ratione suscepta. Curarum edacitatem, sollicitudo omnium Ecclesiarum in Apostolo pariebat. Cum uero diceret: Quis infirmatur et ego non infirmor; quis scandalizatur et ego non uror? ; anxietate animi opus esse insinuabat. Disciplinam exterius habemus cum molestiam aut extraneis de rebus, aut de caris nostris, aut postremo nostro de corpore natam patienter toleramus. Ea ab exterioribus progressa interioris hominis secretarium  irrumpens fit interior: nam que ipsum cordis penetrale impetu suo plus minusue non affligit, quomodo aut molestia aut disciplina est? Necesse est enim ut quod uoluptate deliquimus, castigationis amaritudine detergamus, nichilque conuenientius uidetur, quam ut contrariis contraria opponamus remedia. Quos fornicatio fedauit, continentia, quoniam fornicationis est aduersa, emundet; quibus gula nocuit, subueniat abstinentia; garrulitatem silentium compenset: raptor fiat munificus; qui contumeliis aut quibuslibet iniuriis alios affecit, pace quantum 220 in se est restituta, non moretur suscipere quod intulit. Postremo quacunque corporis parte abusus es in malo, eadem tantumdem si fieri potest, utaris in bono. Et sic iuxta Apostolum: Sicut  exhibuistis membra uestra seruire iniustitie, ita quoque exhibenda sunt seruituti iustitie .

Si tamen tanta est fragilitas preuaricatoris, ut nec qualitatem nec quantitatem ferre queat satisfactionis, aliquid tale inquirendum est, quod nec uires recusent, et reum excruciet. Est ergo satisfactio quedam quam cuiuslibet natura tolerare fere ualeat, aspera tamen et tanto Deo gratior, quanto humilior, cum quilibet sacerdotis prostratus ad pedes, se cedendum uirgis exhibet nudum.

Super omnia tamen penarum genera quibus mater Ecclesia filios suos castigat, ieiunium quasi omnibus  preferendum generali ueneratione celebratur; hoc enim exempla prophetarum astruxerunt, hoc Domini nostri abstinentia sanxit; hoc sanctorum Noui Testamenti conuersatio religiosa contradidit. Nimirum ubiuis gentium, ubiuis locorum comedendi et bibendi temperantia decenter et apte obseruatur. Et si frequens et continens exstiterit, ea precipue interiori homini exteriorem subiicit et conciliat.  Licet enim pro tempore et loco supersedere ieiunio ratio nonnunquam nos moueat; attamen modestia  iugis et perpetua esse potest et debet. Ieiunia enim que ingurgitando se pregrauant, aut iure suo naturam fraudando labefactant, ex altera parte ingluuiei, ex altera addicenda sunt superstitioni. Maceratione ergo assidua  corpus est castigandum  et refectione quotidiana refouendum; ut et maceratio corpus in seruitutem redigat, et refectio seruituti uires exhibeat. Hoc est quod Apostolus castigare corpus et in seruitutem redigere docet. Hoc est quod item neminem carnem suam odisse, sed nutrire et fouere monet. Hinc est quod iuxta Patrum  traditionem quotidie esurire, quotidie prandere, triduanis prefertur ieiuniis. Prandere oportet ut pondus et estum diei sustinere sufficias, uerum cum modo, ut aliquid duri feras; alioquin cuiusmodi est ieiunium ubi contra uoluptatem culpe nulla sit recompensatio pene? Est quedam optanda recompensatio, eo usque ieiunare ut esurias, est altera et nonnulla etiam preter ieiunium, ut in preceps ruentem comprimas  appetitum, frenumque imponas libidini. Postremo quidquid pro disciplina suscipitur, si nichil admittit acredinis, merito reprobatur.



CAPUT Iu. De oratione.

Orationem corde contrito et humiliato prodire necesse est: Superbis enim Deus resistit , affectumque petentis, cum friget, paruipendit. Indiget quoque oratio ut prolationem oris attentio comitetur cordis; alioquin inualidus nimium est affectus, si uagantem non stabilit animum. Quod si dedita uanis mens sponte uagatur, quid prodest labia concutere? utique parum aut potius nichil. Cum enim cuipiam loqueris et alio mentem uertis, nonne si  distractio tui animaduersa fuerit, locutio tua contemptibilis erit? uerum si conatu cum toto constringis animum cum uerbis, unde tamen inuincibili infirmitate distraharis, nonne id non tibi, sed tue imputabitur fragilitati, ut iam tu non opereris illud, sed peccatum quod in te est? Quod si assiduitatem precum deuotionis attentio prosecuta sese illi equaret, felix utique esses. Nunc uero dum attentus atque deuotus fieri laboras, contraque tuum luctaris morbum, ipso certamine beatus es, laurea tandem dimicationis triumphante donandus. Idem quoque in omni contra languorem lucta intelligendum autumo:  uirtus enim in infirmitate perficitur .

Is quoque qui petit, talis esse debet, taleque quod petitur esse oportet, ut huiusmodi petitori petitionem huiusmodi non conueniat negari. 221 Plerumque enim petimus et non accipimus, quoniam male petimus. Fit quoque ut cum preces multiplicamus, Deus non exaudiat, ideo quod manus nostre sanguine sunt plene. uerbis opus non est, ut intimemus Deo, qui cordis inspector est, quid uelimus. Nam cum deuota cordis meditatio iudicis exsuscitet pietatem; utimur tamen uerbis tum ut proximum exemplis instruamus, tum ut natiue grauitatis torporem, uerbis quasi quibusdam stimulis, ad sanctum studium excitemus. Tandem ideo ut  sicut ceteris membris ita quoque et ore toti seruiamus Deo, qui prius similiter toti seruieramus peccato.



CAPUT u. Quomodo corpori et anime debemus prodesse.

Cum eleemosynam proximo erogamus, aut anime, aut corpori necessaria prouidemus. Quoties enim id unde opus non est datur, si adeo inualidum est ut omnino nichil proficiat, nonne dator stolidus est aut auarus? uerum si tantum est ut modum excedat, nonne qui dederit alterutrum est, aut improuidus aut prodigus? Sed quod anime prodest, maioris est meriti quam quod utile est corpori, quanto dominus superior est quam ancilla. Ita ergo insistendum est  ut ualeat corpus, quatenus id quisque magis querat ut ualeat spiritus.

Anime proximi nostri utiles esse possumus et dum in carne commmoratur, et postea. Enitamur ergo proximo adhuc uiuenti prodesse, supplicantes Deo, industrii proximo, ut si malus est ab errato reuocetur; sin bonus, in proposito prouehatur. Post uitam uero, si certum nobis est aut celos penetrasse, ut sanctos et paruulos baptismo lotos; aut ad inferna descendisse, ut paruulos illotos, aut quoslibet flagitioso in negotio subita pernicie preuentos; quid industrie nostre studium requiret? num ut ab inferno detenti eruantur, aut minus saltem inibi torqueantur? sed, in inferno nulla est redemptio. Nam qui ibi sunt, adeo deprauati putantur, ut nec minus  male debeat esse illis. Quamuis quidam  non assertiue, uerum opinanter aiunt, beneficia pro huiusmodi facta, si quid prosunt, ad hec utique prodesse ut ii uel leuius puniantur. Quid item celo receptis postulabimus? num ut bene habeant? Sed ibi male nulli esse potest. Num ut melius, habeant? Sed ut nobis melius sit, opus est illorum interuentu. Nonne ridiculum te exhibes, quoties tu in exsilio adhuc demoratus pro illo intercedere presumis qui iam in patria constitutus de presentia Domini et familiaritate gloriatur?

Quid ergo est quod pro defunctis oramus: Requiem  eternam dona eis, etc.? Sed id precibus postulare, aut qui iam habent, aut qui nunquam habere debent, cum id plane sciamus, quid prodest? Non solum nichil prodest, sed et stultum est; quippe nec ii habituri, nec illi unquam carituri regno cognoscuntur. Pro quibus ergo huiusmodi oratio funditur? Pro his utique qui nondum habere putantur, uerum habituri sperantur. Et ii qui sunt? nisi quos in uita negligentius egisse nouimus; bonum tamen ad exitum peruenisse suis signis speramus. Id ergo industria nostra querimus, ut quos purgatoriis affligi estimamus ad requiem nostra intercessione transferantur. In Agendis tamen paruulorum mortuorum requiem oramus, et penitentibus ne cadant in obscura tenebrarum loca, sed a porta inferi erutos, signifer  sanctus Michel representet in lucem sanctam: quasi infans regeneratus possit a requie detineri; aut penitens in inferni obscura detrudi, aut quispiam ab inferni faucibus erui. Sed Ecclesiam, quoniam penitentes damnandos non exspectat, et hos et regeneratos pariter saluandos sperat, puto iucundatam sub locutione debita preci aggratulatione quadam, non ingratam auctori.

Sed si in his que corpori prodesse possunt proximis subuenire uolumus 222 periculis corporum, damnis rerum quoad licet opponamus; succurrentes quolibet modo oppressis iuxta illud: Alter alterius onera portate . Si ergo languore aut carcere deuinctos uisitare disponimus  si etiam nudos, sitientes, famelicos uiatores aut qualibet necessitate pregrauatos uidemus, homines esse considerantes, atque ideo carnem nostram in fratre non despicientes, aut consilio desolatos confortemus, aut quoties illis opus est, nobisque facultas non deest, reipsa subueniamus. Nam si fratres nostros necessitatem nouimus habere, possumusque sufficientia nostra  illorum inopiam supplere; cum duas tunicas habentes, non habenti, alteram tollimus; neque de superfluis saltem nostris more Magdalene pedes Domini detergimus, quomodo caritatem preter quam mors anime semper est, habemus? Namque qui id solum quo sibi, seu familie sue opus est, et quo carere  non oportet habuerit, ab eo non exigitur ut inopia sua opem ferat. Sicut enim ordo quidam attendendus est in caritate, iuxta illud: Ordinauit in me caritatem , ita quoque et in his quos parit caritas effectibus, ut primo prouideas tibi, postmodum aliis, unicuique prout tibi magis minusue est coniunctus. Sed quoniam, redemptio anime uiri, proprie diuitie ; et, uictime impiorum abominabiles Domino sunt ; utrumque, necesse est agere, ut quod de iniuria habes, recto possessori modo aliquo restituas; si non  more Zachei quadruplum, at saltem simplum, et ut de proprio iure indigentibus, sicut res tua patitur et ipsis est opus, subuenias. Redemptio enim uiri proprie diuitie. Unde patet quod de his que nobis necessaria sunt, redimere animam erogando non admonemur. uerum de his que habemus et carere possumus, hec enim abundantia diuitie nuncupantur. Hoc est quod Dominus habenti unam tunicam non mandat dare eam, sed de duabus alteram .



CAPUT uI. Cur decimam offerimus, et de quibus, et quibus?

Decimam offerimus ut simul cum nouem ordinibus, quasi decimus ordo, loco corruentium computemur. Decimam Deo offerimus, et nouem nobis retinemus, ut in nobis que sunt perfecta, licet pauciora,  Deo; que uero plura, sed inualida, nobis attribuamus. Decima autem omnium que possidemus tam in terre fructibus, quam in animantium fetibus, siue quorumlibet  lucrorum generibus, persoluenda est Deo, ad opus clericorum. Hi enim quoniam secularia negotia postponunt, iuxta illud: Nemo militans Deo implicat se secularibus negotiis , tanto magis labore egent alieno, quanto desistunt a proprio. Nam diuinis mancipati obsequiis dum studio orationis, et diligentie correctionis pro grege Christi inuigilant, minus sibi ad carnis necessaria intendunt, que quoniam communi omnium commodo insudant, communiter ab omnibus procurari equum est aut debito oblationis et decime; aut si id minus sufficit, munerum largitione,  dicente Apostolo: Si nos uobis spiritualia seminauimus, magnum est si uestra carnalia metamus?  Ideo  enim cedros Libani plantauit Deus, ut illic passeres nidificent . Nimirum alti in candore seculi, ideo radicantur, ut pauperes Christi ultra terrena omnia pennis uirtutum subleuati, habeant ubi  pausent.

Sacerdotum autem uita cuiusmodi sit, nostra nichil interest, tantum illis debita  ministris Christi prouideamus. uerum cuiusmodi sint, Domino reseruemus. Nam tu quis es alienum seruum ut iudices; domino suo stat aut cadit . Semper meminerimus quam male cessit Cham filio Ne quod  pudenda patris maluit deridere quam tegere . Clerum ergo etiam se negligentius habentem, causa dignitatis reuereamur, ne et ipsi ex incultu uite, 223 et nos ex immoderatione lingue pereamus.

Quisquis autem operibus misericordie est intentus, non decimam tollat ministris Ecclesie, sed de nouem que remanent prouideat suorum indigentie et aliorum. Licet enim sibi sufficiant clerici, non ideo tamen re debita, laicorum direptione sunt spoliandi. Quamobrem decima, si non inter decem optima, at saltem qualem ipse ordo aut nascendi   aut numerandi adduxerit; ita de parochia ad quam pertinet persoluenda est, ut non ad alterius  parochie ministrum, licet indigentem, meliusque dignum, a laicis transferatur. Quoties enim eam, aut illis quibus iure non debetur conferunt, aut in conferendo etiam his quorum est, fraudulenti fiunt, ipsi utique sacrilegii  crimine occupati, non in res hominum inuasionem faciunt, uerum in Deum impetuosi aut latenti furto, aut rapina manifesta serui iura Domini subripiunt. Nihil ergo aliud ad laicos pertinebit, nisi ut quod debent, illi fideliter restituant, quibus institutum est.

 Rerum autem ecclesiasticarum ordinatio cure est episcopalis. Pontifici enim prouidendum  est ut qui sub manu sua sunt presbyteri, singuli in sua parochia tantum redditus accipiant, quatenus ex egestate turpe lucrum sectari non oporteat; et ex sufficientia possint, secum in Ecclesia seruituros, et domi habere famulaturos. Unde forma facti gregis, ut exempla sancte conuersationis suis subditis ostendant, hospites debent accurate recipere, et desolatis misericorditer, ut facultas datur, subuenire.

Si autem ulterius res Ecclesie extendi ualent, hoc episcopi dispensatio procuret, ut in bonos usus consumantur, eiusdem Ecclesie  aut ornamentis, aut precipue egenis. Quod si tanta est rerum Ecclesie affluentia ut et ipsi sufficere et aliis queat prodesse, rationabiliter fieri potest,  ut de eo quod exuberat, aliquorum  conuentui fratrum suffragetur; aut ad tempus, aut ad perpetuum ius, tali tamen discretione, ut si quando ea que beneficium impendit alii, haud sufficiat sibi, libere id sua necessitati retineat, quo sine aut omnino nequeat esse, aut male esse necesse sit. Sed ut beneficia Ecclesie firmo iure eant aut redeant. Presulis opus est censura.



CAPUT uII. Cur potestates a Deo sint constitute, et qualiter.

 Ideo namque potestates constitute sunt, ut earum nutu sibi que subiecta sunt ordine certo transigantur. Sed, omnis potestas a Deo est: qui ergo resistit potestati, Dei ordinationi resistit . Utique omnis potestas a Deo est, sed differenter. Modo namque imponit eam iratus; quippe, qui facit regnare hominem hypocritam propter diuersitatem [uulgata propter peccata] populi : modo tranquillus. Iratus ei qui dignitatem male accedendo usurpat; iratus nonnunquam et populo, cui potius mittit tyrannum, quam quo indignus est, rectorem.  Et tamen, qui resistit potestati, Dei ordinationi resistit. Quamobrem obediendum est potestati, ita tamen ut nunquam errori quem is illicite se ingerens admittit, assensus fiat. Error plerumque se immiscet potestati tanquam malum bono. Sed iudicio mentis ab inuicem secernenda sunt, quatenus potestati te supponas, et errorem a te repellas. Si timens Deum te subiicis potestati, utique ex timore, potentium te subtrahas prauitati. Potestas una habet prouidere corpori, altera menti. Utraque a Deo constituta est, ut totus homo integram sibi seruet salutem, precipue tamen exterioris hominis pax et salus inquiritur, ut interiori homini quies comparetur.

Ergo potestas una alteri  constituitur suffraganea. Nimirum quoniam sacerdotalis dignitas  gladio Petri morbos Ecclesie incessanter renascentes minime preualet resecare; ideo altero Christi gladio regie potestati commendato, opus 224 est. Nam si gladio suo spirituali correctionem et pacem Ecclesie, sacerdos comparare sufficeret et conseruare, corporalem regum gladium in Ecclesia admittere necessitas nulla exigeret. Quippe si nec extra Ecclesiam quis esset quo turbaretur catholica quies, quid opus esset feriente? Nunc autem constituitur ut Ecclesiam presumat nemo de externis oppugnare, aut de indigenis scandalizando inquietare. uel si id ceptum fuerit, tormentis corporum, damnisque corrigatur; nisi forte ea culpa sit que potius sacerdotum iustitie obnoxia sit, quibus nec fundere licet sanguinem, nec regibus spirituali gladio ferire. Rex  ergo quoniam ex ordine ministerii sui id debet Ecclesie ut eius alumnos, stans cum equitate, foueat, hostes uero in iustitia prorsus deiiciat; si ita se habet, utique rex est; alioquin falso nomine tyrannidem exercet.

 Quoniam ergo uulneribus anime medendis, ut interior ualeat homo presulis officium est intendere, regis autem cura ut iniurie extrinsecus illate rescindantur, penitus insudat; nisi quod plerumque  alter alterius officium suo adiuuat officio; procul dubio constat tantum potestatem hanc illi preferendam, quantum corpus anima est inferius. Imo sicut corpus errat nisi regimine anime dirigatur, ita in preceps propendent  regna nisi moderamine sacerdotum fulciantur. Stetit Saul in regno dum Samueli obediuit ; statim uero ex quo pythonissam adiit, corruit. Rex Dauid grauiter ceciderat, sed Nathan corripiente humiliter se accusans resurgebat . Sacerdotium ergo preest regno in his que ad Deum, preest et regnum sacerdotio in his que  pertinent ad mundum. Igitur sibi debita alterutrum soluant. Obediat rex sacerdoti in mandatis Dei; nouerit presul se subiectum regi in negotiis seculi; atque ita reddantur, que sunt Cesaris Cesari, et que sunt Dei Deo .



CAPUT uIII. De terrenis potestatibus.

 Rex potestatibus terrenis precipue curam impendere debet quatenus legitime constitutas, rectus ordo agendi consequatur. Nam qui gradum cuiuspiam dignitatis ambitiose conscendit, ipse in gradu aut semper, aut sepiuscule cupide se agit. Unde qui muneribus datis honorem captant, in adepto munere uenantur. Et quoniam non gratis  acceperunt, nec gratis dant. Hi dum pecuniam sitiunt, iustitiam nec uendere, nec perimere formidant. Tales dum etiam bene agere estimantur, Deo non seruiunt; quoniam et in bene gestis non quid Deus precipiat, attendunt: quippe solummodo admirantur pecuniam, aut famam seu fauorem; tandem tale aliquid quod Deo gratum non sit. Aut si pro Deo faciunt, quoniam alienam causam admiscent, intentionem corrumpunt, simul uolentes duobus Dominis seruire. Dum enim Deo placere querunt, ideo displicent quoniam in eo quod propter Deum faciunt, non sincere se habent, querentes cum Deo quod nefas est appeti in eo quod fit pro ipso. uerum quando quid agitur amore Domini, merces utique crescit, si id quoque fiat ut prosit fratri. Illud namque perfecte  fit quod caritas integra promit. Sicut quod ex caritate non oritur, dignum premio negatur. Quamobrem apud Deum opus mercedem non habet, nisi prodeat ab amore alterutro, aut Dei aut proximi.

Rex ergo industria sua tales sibi ministros prouideat, qui legitime ad officium ministerii accedant. In ministerio autem constitutos ita instruat, ut iustitiam premere aut nolint, aut saltem non audeant, iuxta apostolicam sententiam: A rege missi ad uindictam malefactorum, laudem uero bonorum . Quamobrem rex huiusmodi mittat duces qui puniant malos: honorent autem bonos; 225 itemque recogitans quod Scriptura testante: Rex iniquus omnes ministros habet impios . Unde patet  quod imperator equus is esse non potest, qui ministros impios suo stare sinit in imperio. Quare cum rege Dauid dicat: Oculi mei ad fideles terre ut sedeant mecum, ambulans in uia immaculata hic mihi ministrabat . Iudices huiusmodi si a rege eligantur, cum iudice Dauid singuli dicent reipsa: Non sedi cum concilio uanitatis, et cum iniqua gerentibus non introibo .



CAPUT IX. De militibus et tributis.

Sub rege milites sunt, ut si opus fuerit pro patria decertent, aut exteras nationes propulsando, aut  intestina bella reprimendo; ut enim reges huic sufficiant negotio, communiter ab omnibus tributa soluuntur. Debent ergo subditi dominis suis tributa; domini uero subditis hostium contra incursum tutelam. Ille enim iniuriose tributa exigit, qui ab iniuria tributarios pro posse non defendit. Qui tributis seruiunt, imo et omnes qui sub domino sunt, salua fide Christi, fideles se dominis suis exhibeant. Pari quoque modo domini subditis se obnoxios nouerint. Nam et qui alii, quod iure conditionis debet, subtrahit; et qui propter conditionem, quod Deo debet, derelinquit, uterque abominabilis est apud Deum. Quare homo ita homini faueat, ut ex fauore Deum minime offendat. Agricola insatiabilitatem, mercator caueat fraudem.



CAPUT X. De eo qui ad clerum transire cupit.


Qui de laico transire cupit ad clerum  eum liberum esse oportet; ne si seruus est, aut iniuria domino suo tollatur; aut cum rubore cleri  ad seruitutem retrahatur. Quod si liber est, et litteratus non est, nondum clero idoneus est. Huiusmodi quoque uoto supersedendum est, militia et negotiatione iudiciisque secularibus, quoniam negotiator clericus turpe lucrum sectatur. Clerico nec sanguinem fundere, nec ut fundatur iudicare licet: quoniam nemo militans Deo implicat se negotiis secularibus . Quisquis autem liber et  litteratus eis renuntians negotiis que solis congruunt laicis, tunc tandem clero rite admittitur, quando nichil tale uita continet, quare merito repellatur  . Clericus enim laico precellere debet, ita merito sicut et gradu, ut iure sit clericus, id est uel Deum uel a Deo sortitus. Huiusmodi aptus est clero, sed non statim admouendus est choro, si forte uisu intolerabilis sit; non quod tali de causa a Deo fiat remotior, propter quam in societatis communicatione solum exstet deformior.

Qui ad clerum ultro appropiat non ideo per se ad cleri gradus accedere presumat; ad te enim pertinet, si ita libet, clerum tibi eligere; in clero autem gradum te conscendere, non tui est officii, sed aliorum:  ordinem quippe uiuendi siue in clero, siue extra, tui iuris est postulare; in clero autem positum, honorem sibi arripere graduum, prohibitum est, dicente Apostolo: Nemo sibi sumit honorem, sed qui uocatur a Deo tanquam Aaron . Unde a Deo per episcopum archidiaconi instituti sunt, ut a Deo per ipsos tales in clero eligantur qui rite uocati accedant ordinandi, quisque prout sibi competit et ministerio Ecclesie opus est. Nam qui se intrudunt , repellendi sunt tanquam presumptuosi aut cupidi.

  Sed qui sub titulo cuiuspiam Ecclesie ad ordines uocantur, eidem Ecclesie ministraturi, nec inde nisi forte ratio cogat, alio transituri, ordinentur. Nam qui absque titulo ordinantur, quomodo gradum ministerii presumunt, qui locum ministrandi non susceperunt? Ministri domus 226 Dei sunt, sed cuius? nesciunt. Et quoniam ministros Ecclesie se profitentur, Ecclesia autem nulla eos suis inscribit ministris, non utique sunt ministri, sed usurpatores ministerii. Ministri uere forent, si eos Ecclesia nouisset. Tales ministri Ecclesie nunquam fuerunt, et tamen ministerium susceperunt. Unde patet quod absque titulo ordinari non licet; sed titulo inscribi et aliud machinari quid prodest? Imo quam plurimum obest: titulum namque in dolo  suscipiunt, quoniam sub titulo seruire nolunt. Nonne dolum facis dum titulum ore suscipis, corde abiicis? Nonne, quantum in te est, absque titulo ordinaris, dum inscriptum recusas, et alterum non habes? Nonne, dum publica audientia titulo cuiuspiam Ecclesie lecto assentis, ministrum in ordine suscepto eiusdem Ecclesie quasi sub uoce preconis futurum te profiteris? Sed cum tanti promissi pollicitatio a negligente postponitur, quid aliud quam apostasie crimen mente sacrilega perpetratur.



CAPUT XI. Cur citra subdiaconatum remanet coniugium.

Citra subdiaconi gradum nuptias celebrare licet: postea autem id fieri censura ecclesiastica prohibet.  Ideo namque postremi tres sacri ordines nuncupantur, quia quanto altari propinquant, tanto continentiori uite se obligant. Unde eis dicitur: Mundamini qui fertis uasa Domini . Qui ergo calicem Domini ex officio baiulant, calicem demoniorum postponant, imo et ab amplexibus, aliis permissis, quiescant. In ueteri lege quoniam solam leuiticam tribum ministrare in templo decretum erat, ministris altaris celebrare connubia conueniebat. Singuli tamen ministerii sui uice celibem uitam agebant, quatenus liberius, imo et dignius figuris et ceremoniarum umbris deseruirent. Lex uetus quoniam metam suam contigit, auctoritate finita, sacerdotibus gratie non reducat coniugium,  nisi reducat figuras ceremoniarum. Qua ratione sacerdotes sibi iura connubii intorqueant, cum lex nostra laicorum libere, sacerdotum nonnisi  cum mora filios ad ordines promoueat? Antiqui quando a ministerio templi cessabant, ad uxores accedebant: nostros, quoniam sepe presto esse oportet, nunquam amplexibus uacare licet  . Illi, dum animalium carnem et sanguinem baiulant, tactum abhorrent coniugum; nostri uel ad suum uel ad opus aliorum, ex officio habent carnem Domini et sanguinem quotidie tractare, licitosque putant  amplexus etiam meretricum. Apud nos enim sacerdoti nulla copulatur coniugio, quoniam quandolibet eam dimittere licet. Preterea copula huiusmodi preuaricatrix est; quoniam generali sanctione interdicta est. Monachus ipso uite sue habitu, et clericus sacri ordinis gradu, uterque absque uoce continentiam reipsa profitetur. Clerici in choro, laici sunt extra. Presbyterium sacros ordines continet; singuli quantum ab aliis loco et habitu differunt, tantum morum honestate prefulgent. Prerogatiua loci, et habitus, quiddam magnificum polliceri uidetur. Sibi quisque caueat, ne penes se falsa pollicitatio fiat.



CAPUT XII. Quid agendum ut in suo gradu bene quis uiuat?

 Quamobrem quicunque in suo gradu conuersationem inter homines querit habere bonam, is primo inuigilet ne contra Deum ascendat in gradum. Nam: Qui non intrat per ostium in ouile sed ascendit aliunde, fur est et latro . Ostium est Christus, quoniam ipse dicit: Ego sum ostium . Ouile ouium, conuentus est Christianorum. Ministraturus ergo in Ecclesia, intreat per Christum et bene ministrabit; male autem, si aliunde ascendit. Qui legitime accedit, per Christum intrat, hic 227 ex introitu iam accepit unde, nisi deficere mauult, in persecutione bene agat. Qui autem dignitatis sue gradum usurpat, utique nichil aliud meretur, nisi ut in ea inique se habeat, et si aliter contigit, gratia facit. Quare qui intrat per ostium, pastor  est ouium; qui ascendit aliunde, fur est et latro. Si consideras et hinc per humilem portam intreuntem, et inde per superbam ascendentem, quid aliud rite de utroque sentiendum est, nisi ut alter de alto corruat, alter ad alta conscendat: hic in grege Dei laudandus, ille perniciosus. E conuerso nonnunquam fit, sed ab initii natura dissentit. Locutio autem nostra qua et Dominus est usus, quod nature est, tanquam notum complectitur; quod uero contra est, quasi insolitum recusatur. Quapropter quicunque ordinatur, aut beneficium quodlibet accipit in Ecclesia, uel etiam preficitur in ea; caueat sibi ne ipse, aut per se, aut per alium machinatione quadam hoc adipiscatur  . Quod si prece accessit,  munus est a lingua: si quopiam genere seruitii adnisus est, manus est ab officio. Si uero pecunia eo spectans intercessit, munus est a manu. Sed, Beatus est qui excutit manus suas ab omni munere . Quare acceptor pariter et dator caueant ne dextra eorum repleta sit muneribus; alter uideat ne ita ascendat honore, ut corruat ambitione, secundum illud: Deiecisti eos dum alleuarentur : si per se, aut per alterum rogando, aut obsequendo id molitur ut sublimetur, grauiter offensurus; si uero per pecuniam id obtineat,  grauissime mulctandus; quoniam, Nemo sibi sumit honorem , et gratis accipiendum est. Alter iterum illud procuret, ut eum qui se intrudit, quasi indignum recuset.

Quod si cuiuspiam meritis admonitus, aut ipsius amicis persuasus, illam in clero promouet, utique non peccat; tantum ineptum ne promoueat, item itemque diligenti indagatione uestigans utrum persona sit prouehi digna, quam cum probauerit idoneam, tamen si illa de causa libentius admouet honori, quoniam aut pro ea est rogatus, aut illi rationabili ex causa est astrictus, non puto id male fieri. uirum bonum, quoniam illi obligatus es, aut quoniam de eo tibi suasum est ab honore sibi competente repelles? Hinc nimium te exhibebis durum,  inde beneficii ingratum.

Sed dicis: Ementes et uendentes de templo Dominus eiecit , imo et adhuc deiicit. Noli nimis esse iustus, ut nullum in Ecclesia prouehas, qui tibi commodus exstiterit, ne prouectionem uendas. Nam quomodo tu uendis, cum nec ille, ut tu coniicere potes, tibi sit obsecutus, nec tu ideo obsequium susceperis, ut illi id conferres quod gratis dandum est? Fortasse quod bene penes te promeruit, tali modo rependis: attamen gratis das, quoniam ut dares, munus non accepisti; tantum personam negotio honestam propter Deum promouisti. Neque enim debes promouere ineptum, neque aptum ita quod non propter Deum. Quod a plurimis  rogaris, quod ipsi obligaris, te incitat ad promouendum; non tamen ideo facias, nisi id prius placere Deo cognoscas: quod ut noueris non diuinam eam tue, uerum tuam ut satisfacias diuine, uoluntatem imple, quatenus diuinam tua uoluntas sequatur, et non precedat.

Omni custodia serua cor tuum , ne culpa deiiciaris dum alleuaris honore. Unde tibi acutius intuendum est ne praua intentio interim regnet in corde, dum tu extra sublimaris honore, quem iam etsi coram hominibus bene obtineas, potest tamen fieri ut ante Deum corde prauo accedas. Sicut plerumque fit ut antistes quempiam bene et rite uideatur promouere, male tamen et non recte ipsa re agat, dum in actu suo terrenum quodlibet  considerat.

Presul ergo dum diuersa officia cum possessione ad officia pertinente, ministerio Ecclesie distribuit, dum ordines et dedicationes, dum denique quidpiam spiritualis industrie celebrat, nichil aliud meditetur, nisi ut illud per omnia transigatur quod inter proximos fieri debeat, et unde gratus Deo existat, ut nichil auaritia, nichil uana gloria aut aliud huiusmodi 228 usurpet. Pari quoque modo qui promouetur, nichil aliud meditetur nisi ut quod sibi commissum est, diligenti circumspectione exsequatur, usque adeo ut ad anime salutem et intentio spectet et  opus: nimirum pleraque mundi negotia exerceri licet, ut substantia huius mundi affluat, tantum id uidetur, ne inique res mundi queratur, aut quesita seruetur, uel dispendatur. Iudicis tamen officium cum sit quodammodo seculare negotium, nonnisi cum periculo anime propter lucra administratur. Nam districtio iustitie pro correptione malitie, pro pace Ecclesie inferenda est; in hoc enim quasi uicem Dei supplens, minister Dei est; in hoc non sine causa gladium portat . Clericus ergo alia ea intentione agat ut sibi suisque necessaria uite prouideat, officium autem in clero nec suscipiat, nec exerceat, nisi ut anime commoda inquirantur. Utique iuxta Scripturam, qui altari deseruiunt, de altari uiuant . Sed aliud est  quidpiam agere ideo ut inde uiuas, aliud quidpiam agere unde uiuas. uerum aliud intende quam ut inde uiuas. Quamobrem in Ecclesia ministrare ingressurus, non aliunde ascendat; per ostium intreat, cauens precipue aut inter precipua, Simoniam.



CAPUT XIII. Quod spiritualis potestas non sit emenda uel uendenda, uel eius possessio.

 Simon Magus Petro pecuniam obtulit , ut potestate accepta, et famam sibi compararet et censum. Quantum ergo in se erat, potestatem emebat ut uenderet. Unde oportet ut spiritualem potestatem neque emas, neque uendas, ne  ex utrolibet Simoniacus fias.

Sed dices: Dignitatem que munere sancti Spiritus prouenit non quero, tantum possessionem ecclesiasticam adipisci laboro. Si quam in rebus Ecclesie possessionem, quam sine ministerio spirituali habere non liceat, per pecuniam uenaris, solo conatu Simoniacus es; non quia possessionem emis, uerum quod cum possessione ad id quod tali uia haberi non licet, accedis  . Nam iuxta antiquam traditionem, quisquis eorum que separatim habere non est, alterum emit; neutrum inemptum derelinquit. Quamobrem quidquid apud te cogitaueris, absque dubio Simoniacus es, quoties illud emptione obtines, quod ecclesiastica qualibet absque dignitate  obtinere non uales. Quod si Simon Magus maledictione damnatur solam propter uoluntatem; tu euades Simoniacam inquinatus per operationem? Petrus namque Mago respondit: Pecunia tua tecum sit in perditionem ; quasi diceret: Si eam recepissem, mecum et tecum in perditione esset. Nunc autem absque me solo, tecum sit in perditionem; nec perditionem tuam exopto, uerum meritis tuis condigna denuntio, ut non me tecum, imo te solum pecunia a te male oblata, a me autem bene repudiata detrudat in infernum. Ergo caue, dator; imo caue, et acceptor, ne pecunia una utrumque  ad gehennam pertrahat; inferius autem te, quem oportuerat ambobus prouidere.

Si autem in ouile Christi minister male ingressus es, age penitentiam, et ministra; nisi forte detestabilis introitus scandalum fecerit haud aliter sapiendum, nisi quod male ceperas dimittere uelis; cuiusmodi est gradus actu Simonie habitus. Scandalo autem satisfactione correcto, ministrare licebit, nisi forte res adeo sit exsecrabilis ut aut uix, aut nunquam ministerio admitti oporteat; quale est homicidium, aut proditio, maxime causa dignitatis habende, patrata. Non enim fit ut homicida aut digamus; raro autem fit ut publice flagitiosus in Ecclesia promoueatur, aut in promotione dimittatur; non quod post ueniam peccati, aut digamiam  coniugii, minus pertineat ad salutem, uerum sacramenti dignitatem. Dauid prohibitus est ne templum Domino edificaret, quoniam uir sanguinum erat ; Salomon est admissus, quoniam pacificus erat. Bonus uterque fuit, melior tamen est 229 repulsus: cur, nisi gratia sacramenti? Nimirum uir quietus, et paci conciliande aptus is rite spirituali edificio quod est Ecclesia, est preficiendus. Qui autem homicida exstitit, aut digamiam contraxit, uterque tanto negotio indignus recusatur, quoniam alter templi Dei uiolatorem, alter simplex Christi et Ecclesie coniugium non declarat. Qui autem anteacte uite infamia sorduit, is difficulter promouetur, aut post destitutionem restituitur; nisi si quando religiosa atque omnibus grata conuersatio  id persuaserit. Et licet persecutio Ecclesie, et Stephani occisio, ut apostolus fieret, Paulo nichil obfuerint; tamen districtio catholice institutionis negligenda non est, qua cum saluti nichil depereat, cautele multum accrescat.



CAPUT XIu. De sacramento semel imposito, et suspensione, et degradatione.

Notandum autem quod sacramentum semel impositum, cum uita permaneat bono utique bonum, malo autem ad malum. Unde rebaptizari aut reordinari non licet. Fit tamen ordinatis suspensio, fit etiam, cum nimia est culpa, degradatio. Sed illa metam non figit, ista facit; neutra potestate sacramenti  priuat, utraque ab officii exercitio alienat, sed ab usu semouet; altera minus, altera diutius. Quem cum resumi satisfactio atque ratio petit, non ideo sacramentum ordinationis iteratur; tantum autem intermissa potestatis operatio, fauente prelato, exercetur. Dum autem sententia suspensionis aut degradationis manet, quid si interim officium interdictum agatur? utique propter potestatem que non aufertur, sicut boni ita quoque et prohibiti uidentur sua uti posse, uerum malo suo omniumque qui intus ita sunt ut prohibitionem contemnant.



CAPUT Xu. De capellano et sacerdote parochiano.

Quisquis autem bonum introitum habet, magnopere prauam exsecutionem uitet. Quid enim prodest  iter rectitudinis cepisse, et ante consummatum deficere? Quamobrem sacerdotii ad dignitatem prouectus, siue curam tabernaculi, siue templi tibi habeas impositam, morem boni pastoris age. Et quid est tabernaculum, nisi mobile habitaculum, quales sunt curie? Quid item templum, nisi quod est uno in loco fixum, quales sunt parochie? Ergo, sicut antiquitus apud Iudeos erant qui ministrarent tabernaculo, et postmodum qui deseruirent in templo, ita in Ecclesia que ueteris umbre ueritatem continet, cur non presulum cura, sacerdotalis prouideatur custodia, nichilominus curiis quam parochiis; ita tamen ut quoquo se curia uertat, nunquam presentis parochie iura imminuat. Capellanus fructus curie sibi commisse metat; quidquid autem intra parochie  fines clauditur, parochiano derelinquat.



CAPUT XuI. Qualis sacerdos debeat esse et cur talis?

Sacerdos doctrina et uita pollere debet, ut subditos et uerbo erudiat, et ad id quod docuerit, exemplo trahat. Nam qui dicit et contra agit, aut non creditur aut contemnitur. Huiusmodi nec docere, nec peccantem castigare licet. Angustie sunt undique: ue illi si cessat, quoniam officium habet ut agat: ue si non cessat, quoniam indignus est ut agat. Loqui oportet ex officio, et minime id decet pro peccato: Peccatori namque dicit Deus: Quare tu enarras iustitias meas et assumis testamentum meum per os tuum?  Nota 230 iniquo nec  lectionem nec orationem prohiberi; sed tantum ne aliis legem Dei enarret: unde a ministerio Ecclesie arcentur qui criminum rei conuincuntur. Qui trabem in oculo suo habet, ex oculo fratris festucam eiicere non ualet . Dominus namque, cum, muliere in adulterio deprehensa, in medio staret, lege circumstantium lapidanda, sententiam rogatus, ait: Qui sine peccato est, primus in eam lapidem mittat . Qua sententia misericors miseram liberaret, mentesque fidelium perstrueret, quatenus is qui reum iudicat, reatum apud se nesciat. Qui ergo iniquus est et iniquos sententia iudicii ferit, is et institutum Christi transgreditur, et deterior Iudeis, qui illud exhorruerunt, efficitur. Doctor ergo siue iudex, aut iustus, si id nondum est, fiat, et  negotium suum agat; aut si talis esse non uult, negotium deponat: accumulat enim sibi gehennam quisquis iudicem se profitetur, si gladium non exerit, aut exerto indignus ferit.



CAPUT XuII. De doctrina sacerdotis, studio et baptismo.

Doctrina sacerdotis continetur in duobus, id est, in fidei puritate, et deinde morum honestate. Sacerdotis ergo studium in eo primum inuigilet, ut parochiam suam  mysterium Trinitatis et sacramentum Incarnationis edoceat. Edicat quoque quoniam sine lauacro salus non est, et paruulorum etas nimium caduca est, quatenus ad Ecclesiam  baptizandi quantocius deferantur.  Quod si de uita desperatur, et adeo ut dilatione nulla opus sit; si clericus deest, laicus subueniat; si alius nullus adest, pater succurrat; si nec ipse presto est, nemo assistens dubitet, quin potius sacramentum imponat quam homo pereat. Nec parentes cum necessitas extrema cogit, ea causa a succurrendo retardentur, quasi societatem tori ex hoc illicitam dissociari oporteat. Nam, sicut quisquis dissidium coniugii querens, malo dolo ad prolis sue appropiat regenerationem, frustratur proposito, quoniam non separat coniunctio; ita qui saluti, que aliter deperiret consulens, pio animo baptisma natis suis celebrat, is pro tali causa a coniuge separari non debet ne paruulum malit perire quam coniugem amittere.   Lex caritati deseruiens id sanxit ut nemo eam ducat, nec cum ea dormiat cuius filium aut filiam de fonte baptismi suscepit, reputans huiusmodi susceptionem, quemadmodum et cognationem simul cum affinitate sufficere posse, ad hoc ut ii qui taliter sunt cuniuncti, sese inuicem diligant. Unde decretum est ut quos huiusmodi coniunctio non sociat, eos connubii copula ad inuicem uinciat. Quod ergo caritas adinuenit, contra eam non militet, dum ne contra huiusmodi instituta quid agitur, salus hominis negligatur. Itaque cum aliter succurri non possit, ipse tuam sobolem baptizes, aut ad baptistam, si ita fieri potest, deferas. Sed, ne mors acerba paruulum preripiat, aqua regenerandum comitetur. Et  si non sit alius, ipse, dum baptizatur, sacerdoti assistas; nec in tanta necessitate usum Ecclesie quo parentes a templo semouentur, dum inibi baptizantur, expauescas. Non enim hic usus quod necesse est fieri, prohibet, uerum quodam, ut arbitror, consilio errorem precauet, ne dum more antiquo, maxime solemnitate paschali, paruuli undique ad Ecclesiam baptizandi deportantur, quisquam deceptus suum quasi alienum de lauacro suscipiat. Parentes ergo uniuersi excluduntur, ut a nullo error susceptionis incurratur. Sed cum nullus error esse potest, ad quid opus est foras cogi parentes, nisi forte ut consuetudo uetus ad memoriam reducatur; presertim cum illo fit in loco ubi nulla iam baptizandorum multitudo conuenire solet; quod cum antiquitus  more fieret, maxime in adultis quibus dilatio periculosa non erat  modo fieri non solet, quoniam soli fere paruuli baptizantur, quorum corporis uita, nimium incerta; anime uero mors sine lauacro certissima, cogit baptisma maturari, singulatimque regenerari.

Regeneratione autem peracta, sicut post confessionem, oblatio solet fieri Deo ut bene cepta perficiantur. Huiusmodi a fidelibus decet fieri, non tamen a sacerdotibus extorqueri. Quid enim est pecuniam exigere pro regeneratione, aut confessione,  aut ordinatione siue dedicatione, nisi columbas uendere? Quid missarum solemnia contuitu temporalis commodi celebrare, nisi cum Iuda Christum uendere, tanto nequius, quanto resurgendo est sublimatus? Quid item est locum mortuis debitum uenditare, nisi rem alienam usurpando, de morte fratrum, unde potius lugendum erat, exsultare? Quid tandem est, quod iure ministerii, causa salutis et caritatis a clero laicis debetur, pro re terrena exercere, nisi in templo Dei uendere illud quod rectius debetur quam uenditur? Sed uendentes et ementes in templo, Dominus eiicere non cessat.

ueruntamen si illud sine quo aut salus abest, aut scandalum adest, mihi atque meis per pecuniam  comparo, quod etiam morte emendum foret si aliter haberi non posset; non utique in templo quid emo, sed templum ipsum mihi meisue procuro. uerum quoties salutis nostre sacramenta more ecclesiastico adipisci ualemus, ea utique inhonoramus, si institorum ritu ad obtinenda laboramus, nos quiem male, sed quid uendunt pessime. Clerici ergo nichil uenalitatis in officio sibi commisso exerceant, cum etiam iuribus seculi negotiatio forensis turpe lucrum in clero reputetur. Sed etsi clericus iura sui gradus uenditauerit, laicus, ne simul pereat, emere non presumat; nisi forte id cogat ratio necessitatis. Nam si sacerdotis auaritia, quod absit! nonnisi re data id tibi uelit conferre quod opus est  in religione, ipse potius cum pecunia tua pereat, quam tua uita sine opere sordescat.



CAPUT XuIII. Incipit de doctrina morum.

Edocta fide, restat mores docere. In doctrina morum antecedit resecatio uitiorum, subsequitur informatio uirtutum. Dum enim uitiis quisquis intendit, nondum uirtutibus aptus est. uitiorum atque uirtutum uicissim prosequenda est natura, progressio, atque finis. Doctor ex scientia uerbum predicet, ex potestate transgressum flagellet. Doctrina namque sine flagello, et flagellum sine doctrina idem fere est; nimirum alterum sine altero prodesse raro potest. Plerumque tamen tanta preuaricatorum multitudo aut potentia est, ut sola opus sit  exhortatione, quoniam huiusmodi ferire non oportet, ne in seditionem  uersis et correctio incassum fiat et quies Ecclesie turbetur. Quare ratio utilitatis magistra sit discipline, qua dictante, alia oportet animaduerti, alia dissimulari. Apostolus cum eo qui frater nominatur, si criminosus est et incorrigibilis , prohibet nec cibum sumere, iudicare precipiens illos qui intus sunt, prohibens eos iudicare qui foris sunt. Quasi foris et extra Ecclesiam sunt, in quos aut potentia seculari, aut fauore multitudinis fretos animaduersio ecclesiastica fieri nequit. Hos more gentium attrahi, non exasperari oportet, illos autem qui inordinato  se agunt, cedi conuenit, si intus, id est, si ad Ecclesiam pertinentes, aut nolunt, aut etiamsi uoluerint, non possunt decretis obsistere ecclesiasticis.



CAPUT XIX. De prelatis, continentibus, et coniugatis.

 Tres Ecclesie sunt partes, prelati, continentes, coniugati. 232 Hi sunt Ne, Daniel, Iob, in agro, lecto, et molendino. Ne arcam regens in diluuio, hi sunt prelati Ecclesiam gubernantes in seculo. Qui etiam in agro sunt, dum terram mentis nostre aratro doctrine sue proscindunt, et proscindendo, apte semen uerbi Dei, unde proferat fructum bonorum operum, credunt. Continentes continens Daniel designat. Hi in lecto sunt, quoniam talibus competit quieta uita et a sollicitudine  mundi semota. Iob quoniam uxorem habuit, uxoratos insinuat.  His quoniam sollicitudo domus laborque incumbit, clamosa molendini, et inquieta inhabitatio conuenit. Suo igitur studio singuli insistant. Ne agrum excolat arcamque regat, fugiatque mulierum amplexus; qui extra feminarum contubernia in agro aut in arca mensionem suscepit. Unde Ne non cum uxore in arcam  introiit, nec uxorem, arcam regens cognouit.

Quid est ergo quod Apostolus ait: Propter fornicationem unusquisque habeat uxorem suam . Si generale decretum est, nonne temerario ausu quisquam castimoniam amplectitur? cur ipse dixit et non fecit, qui testimonium continentie sue  ponens ait: uolo omnes esse sicut ego sum?   Quomodo uult omnes esse castos si quemque mandat suam habere? Sed ne de Ecclesia continentium ordo apostolico depereat decreto, intelligamus Apostolum, ut quisque habeat suam non precepisse, sed consuluisse; nec consilium hoc proposuisse cuique simpliciter; sed cuique cui opus sit, liceat coniugio cauere fornicationem. Ut enim ii quibus diuina lex connubium tollit semoueantur, non ait, concubinam, sed uxorem suam unusquisque habeat. Ut autem ii qui continere ualent potius contineant, propter fornicationem uidelicet uitandam, incontinentes uxorari decreuit. Nam  si sacerdotes legis, tempore uicis sue, ad uxorum suarum contubernia minime redibant, quos coniugari  oportebat, quoniam de sacerdotali tribu ministros sacrificiorum, et figure sumere necesse erat; quomodo sacerdotes gratie, tempore ministerii sui, quorum semper est ut aut baptizent, aut infirmos cum eucaristia uisitent, aut aliquid tale agant, uxores habebunt, non iam umbram figure, imo corpus rei designate, carnemque Christi atque sanguinem tractaturi, et de qualibet conditione hominum sumendi, presertim, cum apud nos presbyteri atque femine nulla sit copula, nisi alterutrum  cum libuerit separanda, uel quando aliter fiat, Ecclesia irritum putat? Predicator ergo continentie fornicationem caueat, mulierumque abominetur amplexus: apud nos enim, sacerdotes, si continentes non sunt, fornicatores pulsa ambiguitate sunt. Fornicatores et adulteros iudicabit Deus tanto utique districtius quanto cuiusque superior est gradus.



CAPUT XX. De continentibus, et coniugatis.

 Daniel seculi curas perosus in lecto quiescat, castitatemque conatu toto custodiat. Castitas enim in seculo pretiosa, et exutis a seculo pernecessaria; tales enim nec fornicatores esse possunt ne grauius pereant; nec coniuges, ne aut contra uotum faciant cum coniugio, aut contra coniugium  cum uoto. Connubium enim ad secularia negotia trahit, sed illa propositum uoti interdicit. Unde Dominicum consilium illud: Si uis esse perfectus, uade et uende omnia que habes et da pauperibus ; nequaquam ad coniugatos dirigitur. uerum: Qui potest capere capiat . Namque ii neque possunt sua relinquere, neque propter regnum Dei se castrare. Alligatus es uxori? noli querere solutionem ; quoniam autem uxorem non debes dimittere, nec re tua poteris carere. Ex necessitate ergo diuisus es. Nimirum non te potes totum impendere Deo, quoniam ex parte alligatus es mundo. Ad te ipsum anima tua conturbata est, propterea memor esto Dei de terra Iordanis  ; uidens erumnas quas tibi cura coniugii et labor mundi ingerunt, 233 conturbaris, respira paululum: memor esto Dei, quoniam coniugium ex Deo est, et cura familie contra Deum non est: Qui enim non habet curam suorum et maxime domesticorum, amisit fidem, et infideli deterior est . Quare, ne frustra credideris, curam impende tuis, nisi forte aut tua cura non eguerint, aut de cura mors anime certa tibi immineat. Unde Dominus: Qui diligit patrem, aut matrem, aut cetera plusquam me, non est me dignus . Unde oportet ut dum in mundo affligeris, memor Dei, consoleris. Solatium tibi nequaquam deerit, si memor es Dei de terra Iordanis et Hermoniim a monte modico; si afflictus uis  consolari in Deo, esto mons eminentia uite; modicus, contra tumorem superbie; mons esse poteris de terra Iordanis, id est de fructificatione humilis descensus; quippe fructu bonorum operum surgis, si per humilitatem prius descendis. Descendere ex Hermoniim potes, si anathema uite tue protractes.  Anathema ergo te reddat modicum, indeque surgas per fructum: atque ita factus mons, a monte modico memor esto Dei. Unde reliquum est, ut qui sunt inter uxores, sint tanquam non habentes  ; non ut nullam curam illis impendant, sed ne ultra quam oportet intendant; quippe tempus resolutionis nostre prope est .



CAPUT XXI. De excellentia prelatorum.

Sub cura prelatorum reliqui duo ordines Ecclesie continentur, coniugati scilicet et continentes, inde sortientes quisque sue congrua uite; inde doctrinam habentes, et exempla uiuendi, diluuio secularitatis occupante mundum. Ubi uita Danieli atque Iob nisi in arca Ecclesie? Quomodo in arca sunt, nisi rectori arce, ipsi scilicet Ne, subiecti sunt, principaliter Christo; secundo utique uicario? Ita namque; Dominus fideles suos diluuium inhabitare facit et sedebit Dominus rex in eternum .

Quicunque ergo regi usque ad uisionem Dei desiderat a Deo, is minime dedignetur subdi uicario. Unde namque in lecto aut in molendino uiuetur nisi a cultore agri suscipiatur? Qualiscunque agricola sit quid ad te, cum ab eius manu  uita tibi sit prouentura? si prauus fuerit, sibi utique erit. Quid autem inde tibi nocumenti surgit, cum adeo, si bonus fueris, etiam per ministrum malum tibi, quod opus anime tue est, procuretur? Tu quis es alienum seruum, imo prelatum tuum ut iudices? Domino stat aut cadit . Ad quem nimirum pertinet, aut stantem munerare, aut cadentem perdere? uide autem ne eadem  eius malitia, et te et ipsum ad inferos trahat; ipsum quoniam eam admisit, te quoniam admittentem elatior Phariseo contemnis. Memor esto Cham maledictione reprobatum, quoniam pudenda Ne patris sui detecta publicauit ; Sem et Iaphet benedictos, ignominiosa patris nuditate cooperta. Doctorum ergo tuorum, nec reprehensibilis uita fiat tibi narratio irrisoria.

Tu uero, doctor, id intellige quoniam bene agendi duplex tibi incumbit necessitas; tuam enim uitam et in te opus est esse sanctam, et ad subiectos circumspectam; quatenus inobedientes corripias, insipientes erudias, sapientes confirmes. Sapientibus et insipientibus debitor es: in te uno modum uite, et exempla sanctimonie omnes pariter inueniant. In  te uniuersi agnoscant, quid in se bene sedeat, quid uero male; habitum oris et oculorum, omnium denique membrorum tanta uenustas disponat, ut te inspecto quisque agnoscat, quid in se probet, quid uero reprehendat. Si te ita tue professionis emulator bonus habueris, laurea duplici coronaberis, quoniam nec es oblitus tui, et bene intendis alii. Priuatus coronam speret unam, quoniam soli intendit sibi. Esse tamen potest, imo nonnunquam est, ut priuatus multa deuotione preditus maioris  meriti fiat eo qui in potestate constitutus infimum bene regentium obtinet locum. Facilius tamen 234 est et sepius fit, ut qui bene regit, bene recto melior sit, sicut qui bene intelligit, si caritatem habet, plus diligere solet; quanquam minus sciens, opitulante gratia, plerumque superiores amando excedat.



CAPUT XXII. De transitu horum locorum ab uno ad alterum.

De molendino ad lectum, de utroque ad agrum transitus esse potest; non autem de agro ad lectum, imo de neutro ad molendinum redire licet. Cultores enim Dei iuxta gradus professionem ascendere decet, descendere non licet. Nimirum continens coniugato superior est, atque merito; uterque  autem in utroque inferior est prelato. Determinandum tamen est, per hanc qualiter scalam aut oporteat ascendere, aut non liceat redire.

 Qui lege coniugii copulantur sibi, legem continentie subire non ualent, nisi prius assensu communi ab usu nuptiarum uterque cessare uelit: quippe a redditione debiti, si ita alterutrum [forte. alterutri] placeat, absolui possunt, et a coniugio non possunt.  Continentia suscepta possunt aut adhuc domum regere, aut lectum intrare. Quod si prepropere quis consortia subintroierit continentium atque lectum quiescentium, quid fiet? Nisi uterque continentie assensum prebuerit, aut latenter fecerit, si remanens in seculo querimoniam facit, parem de claustro, ut sibi debitum reddat,  recipiet; tandem uota completurum, si post comparem superstes fuerit. Seruus aut ad ordines, aut in conuentu fratrum  minus prouide susceptus, an in incepto absque Domini sui clamore manebit; aut si clamoso silentium iure non imponitur, iniuriam fieri non oportet? quid ergo? illumne ex gradu depositum, hunc habitu religionis spoliatum, domino suo, cui fraudulenter illatum est damnum, decet restitui? Huiusmodi enim cum licentia de molendino in lectum transire oportuerat, aut in agrum. Unde qui, inscia uxore, sacros ad ordines applicatur, postquam rescitum fuerit, uxori, ut opinor, non propter ordinem auferetur, ordo potius quasi non esset, supprimetur.

 Qui autem occupatus est cura suorum et maxime domesticorum, ne amittat fidem et infideli deterior sit , quiete uite cupidus, suos tamen non deserat, nisi si quando eo carere possint, aut eius contra salutem sint. Sin autem id aliter contigerit, quid fiet? Num reducetur? At id insolitum est. Perituris auferetur? Id uero durum est. Quid igitur hic et supra dicendum? Ignoro.  Num istud: Fratres aut prouisorem reddant, aut potius inopi familie prouideant. Seruus quoque reddatur  domino, aut potius redemptio: nam si uxor uiro, cur non seruus domino similiter restituatur? Qui enim uxorem a uiro non discedere statuit, idem que sunt Cesaris Cesari reddere mandauit.

Molendinum inhabitantes et per se et moniti lectum subire possunt. De neutro in agrum est per te exeundum; Ecclesia tamen uocante es cogendus, neque cogentem audias  nisi fueris idoneus. Sublimatus dignitate, ad priuatum non redeas, nisi ea incumbat necessitas, quia aut contra Deum ingressus fueris, aut post ingressum esse nequeas utilis. Neque enim lucerna super candelabrum accensa, sub modio est occultanda, neque sal infatuatum ad aliud ultra ualet nisi ut foras eiiciatur.

  Tres tantum uiri noscuntur saluandi, Ne, Daniel et Iob. Hos tres simul cum perdendis, tribus in locis Dominus esse ostendit, in agro, lecto et molendino: namque horum in unoquoque duo inuenientur, unus assumetur et alter relinquetur . Unde quisquis es, ex tui securitate loci ne torpeas, inde alter assumetur, et alter relinquetur. Prouide tibi potest esse ut assumaris, potest esse, quod tibi uicinius est, ut relinquaris. Sed quomodo perituri, atque beandi, eque omnes, nonnisi supradictis in locis commanent? Quippe non solum coniugati, uerum omnes curis mundi intendentes siue boni, siue 235 mali molendinum inhabitant. Qui labores seculi et uoluptates inquietas  mundi aut postponit, aut faciem postponentis suscipit, is est in lecto. Et quis inter subditos, imo et inter uniuersos, qui non aut quiescat, aut operi intendat, preter paruulos, quorum teneritudo nescia, utrique interim inepta est? Inter operosos alii sunt super alios. Quis ergo est qui non quietam aut laboriosam agat uitam? Etiam inter gentes philosophi otium maluerunt. Quis inter actiuos, nisi aut ut superiori obediat, aut inferiori prouideat, quod et inter gentes.

Quare aut prelatum esse oportet, aut subditum: nam qui prelatus non est, si nec subditus est, acephalus est. Prelatus in agro constituitur; subditus aut in lecto, aut in molendino. Quanquam et in molendino alii aliis, sed potestate mundana, preferantur.  Nam qui spiritualiter preest, is potius in agro est; sed si acephalus in uitio est, multiceps non est. Uno in loco commorantes unius capitis, id est prelati, esse possunt. uerum quorum uita in transitu est constituta, quod caput habent nisi cuiusque loci ubi sunt, caput suscipiunt? Nec absurdum, imo necessarium est hoc modo multa mutare capita. Quis enim est qui non sub uno capite Christo multa habeat capita, presbyterum, episcopum, superiores quoque dignitates?

Curiales   atque peregrini, in quacunque parochia sint, illius magisterio obsequantur. Bonum tamen est, et usus Ecclesie habet, ut qui peregre proficisci disponunt, consilio illius de cuius parochia sunt, peregrinentur, ne forte quod debet placare Dominum, exasperet. Qui enim uxorem habet, peregrinari non licet, si aut illa contradixerit, aut prepropere consentiens, debito carere nequit. Illam ergo seruet, cui fidem debet. Similiter, nec seruus dominum, nisi, eo fauente; nec prerogatus subiectum, si fiat periculose, peregrinaturus aut aliquid aliud facturus, derelinquat. Mercatores quoque atque discipuli uagantur, qui dum proprio in loco sunt, proprios habent anime sue consultores; dum extra sunt, sortiantur temporales.



CAPUT XXIII. De contemplatiua et actiua uita.


Tres Ecclesie ordines duas profitentur uitas: primam actiuam; secundam, contemplatiuam; he suo modo et apud gentes. Theorica apud philosophos, practica apud ceteros  . Actiua est in labore, contemplatiua in quiete. Actiua in bonis operibus insistit; contemplatio ut fidem et opera noscat intendit. Actio colendo Deum, iuuando proximum promeretur beatitudinem: contemplatio superne uite statum rimando, illius pregustat status dulcedinem. Hec docet, illa exercet; illa fatigat, ista recreat. Ibi tristitia cum tedio, hic contuita Dei bonitate respiratio. Unde delectabilis est contemplatio, et institutionis sancte perita. Hec est   Rachel aspectu decora, uisu clara, quam amplexatur Iacob  . Actio autem ipsa est fastidiosa; et quoniam multis turbatur, minus utilium gnara: hec est Lia  quam fastidit Iacob, oculis lippa. Lia prius nubit quam Rachel, quia actio anteire debet contemplationem. Nimirum actio nouitium consuefacit bono et promouet, promotum autem contemplatio quadam dulcedine recreando confortat. Nam qui ante quiescit quam agat, potius ex otio torpet animoque uagatur et perit, quam contemplando; quippe quod nondum quid sit compertum habet, secreta inspiciat et dulcore captus hilarescat. Rachel chara est ex se; placet quoque Lia, sed ex fecunditate: nam contemplatio sui merito Isrelem delectat;  Iacob autem tedia actionum non ferret, nisi laborum utilitas confortaret: hec enim est Martha, que sollicita est, et turbatur erga plurima  ; Domino conuiuium in membris parat, ut quoquo modo aut reficiat hominem, aut hominis mentem. 236 Parat utique, quoniam spiritus promptus est, sed cum sollicitudine, quoniam caro infirma est: de apparatu sollicitatur, imo et de exhibitu turbatur; bene uult, nescit quomodo; nescit unde, et sollicitatur. Quod bene uoluit, tandem efficit; sed uoluntati minus respondet effectio, et turbatur. Maria  autem sedens ad pedes Domini audiebat uerbum illius . He due illa in domo sunt, ubi Dominus conuiuatur; et contemplatio et actio in Ecclesia sunt ubi Dominus spiritali conuiuio exhilaratur.

Deerat aliquandiu Lazarus in sepulcro mortuus, sed ambarum intercessione reuiuiscens, inter sorores manet sanus; hic est quem peccatum occidit, sed sanctorum interuentu inter fratres prius relictos iam uiuit. Mortuus nullam sui curam agebat, reuixit tamen, sed uiuentium prece: Multum enim ualet oratio iusti .  Martha laborat ut Dominum pascat, Maria quiescit ut a Domino pascatur. uerum quoniam nemo pasci est dignus nisi uestigia Domini fuerit imitatus, ideo Maria ad pedes  Domini sedet, dum fidelis quisque a curis seculi cessat, quatenus Dominicis mandatis intendat implendis, atque uerbum Domini audit, dum quid uelit Dominus intelligit. uis intelligere legem? Serua mandata ; et item: uacate et uidete quoniam ego sum.  etc. Actio et contemplatio, tanquam sorores et amice, uicine sibi sunt seseque comitantur modo. uerum prior natu cum mundo est desitura; minor autem post mundum regnatura. Nam Maria optimam partem elegit que non auferetur ab ea ; quasi diceret: Pars Marthe que sollicita est et turbatur, tollenda est, et ideo se Martha in inquietudine consoletur; pars autem Marie que Domino subiecta, illius doctrina fruitur, hic utcunque est, uere autem  in futuro manet. Ibi namque erunt omnes docibiles Dei : modo autem contemplatio iuncta est actioni. Unde Iacob simul cum Rachel Liam habet; actio autem fastidio sui diu stare non potest, nisi si quid ad confortandum ex dulcedine contemplationis pregustet. Unde post Liam Rachel est introducta, sed dulcedo hec diu durare non solet; quoniam, sicut serenitas, causa retributionis, futuro debetur seculo, ita presenti molestia, meriti gratia: Iudicium enim incipit a domo Dei , tum ut uitiis expurgetur, tum ut merita cumulentur, tandem ne exsilii peregrinatione delectetur.

Sed ne medicina modum excedat, inter densa acrium, uel sparsim dulcia carpuntur. Unde Apostolus  assiduo malorum usu attritus, secundo celis inuehi meruit causa solatii. Quare sicut in futuro sancta uoluptas inuenietur perpetua, ita modo breuis est et horaria; molestia uero illa continua est, et interrupta raro. Hoc est, Lia cito nata, mori tarda est; Rachel autem tardat nasci, cito recessura. Rachel enim posterius natam historia memorat, cuius ad mortem narrandam festinat; Liam uero maiorem natu refert, sed referre mortem differt, uel potius non refert.

Quoties autem dum agendo laboratur, sapor quidam sanctus in labore sentitur, contemplatio actionem confortat; quando autem contemplationi intendis,  et alicunde nonnichil molestie se interserit, scias Martham quietem Marie interrupisse, ut quidquid in sollicitudine Marthe te secundum Deum delectat, cooperatrix Maria largiatur. Quidquid uero te in quiete Marie interturbat, de uicinitate Marthe ingeritur; nimirum quoniam serenitas nondum est plena, irrumpunt nubila nonnunquam, imo persepe. Item quoniam molestia presens nonnichil boni adiunctum habet, ideo inter dura consolantur amena. Actiua uita ipsi Iob in molendino, contemplatiua Danieli in lecto, deputatur.



CAPUT XXIu. Qualis prelatus debeat esse

 Que est ergo pars ipsius Ne in agro, qui ad hoc laborat ut utrumque pascat? Quomodo contemplatiuos  pascet contemplationis ignarus? quomodo actiuos reficiet 237 actionis inconsuetus? Ergo qui preesse debet, debet quoque utriusque uite experimenta habere, ne ab insultantibus, his uerbis illudatur: Hic homo cepit edificare et non potuit consummare ? Quamobrem presumat nemo de molendino ad agrum transmeare, nisi forte si non habitu uel professione, ipsa uiuendi maturitate, amena lecti gustauerit. De lecto autem ad prelationem assumi uix est aliquis idoneus, nisi prius uolutabilitate mole fuerit rotatus. Non enim nos decet habere pontificem, qui non possit compati infirmitatibus nostris; sed tentatum per omnia, qui condolere possit iis qui ignorant et errant: quoniam et ipse circumdatus est infirmitate . Qui enim  experimento tentationum molestias apud se persensit, et spiritu fortitudinis euicit; qui ignorantiam perpendens humanam, sepius desudauit ut inueniret uerum; infirmitati nostre, ad cadendum prone, sepenumero obluctatus; is tandem inopie nostre consulere sciet, et ex compassione uolet. Qui hoc ignorat, fit ex imperitia errabundus, ex duritia in subditos sine affectu et immansuetus. Quare qui circa molam didicit quietem, et in lecto expertus est laborem, is utroque in statu poterit proficere. Unde qui erat Iacob in labore factus est Isrel ex uisione: habet Liam et Rachel. Hic est qui merito uite bone contemplatiuus in tantum ceteris preminet tam actiuis quam contemplatiuis, ut quasi uir uxorem, subditam regat plebem.



CAPUT XXu. Contemplatio et actio que cui sit preferenda.


Sed que cui preferenda est: utrum actio contemplationi an econtra? Et quidem si attendimus hinc Liam et Martham, inde Rachelem et Mariam, utraque apparebit bona, melior tamen contemplatiua. Unde bono Iacob melior Isrel est. Ad hoc etiam spectat, quod Maria optimam partem elegit, que non auferetur ab ea .

Sed Christus imo et apostoli eius in labore et anxietate actionum maluerunt exerceri, nec inter agendum fructus defuerant contemplatiui: uerumtamen ex actione exstiterunt et mundo utiliores et  Deo gratiores. Contemplando solis fere prodessent sibi; agendo, omnibus profuerunt, et sibi. Et qui proximum diligit, legem impleuit. Probatio autem dilectionis exhibitio est operis . Dominus noster iehsu quia factus est obediens usque ad mortem, mortem autem crucis, propterea datum est ei nomen quod est super omne nomen . Utique Dominus noster iehsu super omnes homines contemplatiuus exstitit, non tamen inde, imo exercitatus labore, Saluator mundi meruit appellari. Eadem de causa ad dexteram Patris sublimatus, omnibus sub pedibus eius subiectis, donatus est nomine quod est super omne nomen. Eadem causa martyres, precipue autem apostolos et Deo arctius coniunxit, et sanctis etiam contemplatiuis superposuit. Nimirum  passiones Christi circumferentes, et in doctrina pro Christo legatione fungentes, boni emulatores, quantum in te similitudine, tantum Domino ac Magistro appropinquant et merito. Ipse cuius regnum non erat de hoc mundo, bene fecit et docuit; et inde est sublimatus: et tu licet priuatus, si sancte uiuis, et cum decet, proutque decet doces, non es sublimandus?

Dum hec pensantur, actiua precellere uidetur. Utique contemplatio semper est gratior, et si futura spectamus, longe inuenitur melior, actiua namque terminata tunc tandem se eriget contemplatiua, nec ulterius cessabit, atque ideo, optimam partem elegit Maria, quippe quoniam non auferetur ab ea. uerum quantum ad nostrum statum, sicut actiua sepissime  superatur, ita quoque nonnunquam superat contemplatiuam: actiua namque bonis priuate uite moribus huius seculi locum preparat contemplationi, et hoc quidem commune est sanctis. Sunt autem aliqui, licet pauci, qui in actiua preter cetera laborant, ut 238 sanctas Scripturas addiscant, quas dum memorie commendant, quasi sancta animalia pabula in uentrem recondunt: unde post in contemplatione, que labore comparauerant oblectando ruminant; sicque aptantur, prelationi et actiue generali proficui. Actio igitur priuata merito et dignitate subest contemplationi; contemplatio autem nostre mortalitatis, meritis est inferior fructibus actuose prelationis, que summum a Deo speret gradum in celo.  Nam super omnia bona sua constituet eos , ut auctoritas tradit, non quod soli, sed quod pre ceteris habituri. Talis est progressio Iacob de Lia ad Rachel, ut inueniat iucunditatem; de Rachel item ad Liam, ut faciat fecunditatem; de Lia tandem, ut terminet uicissitudinem ad Rachel, iam uere Isrel.

Exutis seculo commoda est contemplatio; inuolutis, concordat actio; prelato autem utraque incumbit, quatenus contemplando addiscat quid in subditos agat, agendo fatigatus atque ideo recreandus, ad  fomenta confugiat contemplationis; sicque alternando modo, Lie toleret tedia, modo Rachel amplectatur amena: nunquam immemor sue se professionis debito excellentissimis actiue uite curis obligatum. Prouideat ergo saluti animarum; nec corporalem tamen negligat administrationem uicarius Christi. Ipse enim missus est ad oues que perierunt domus Isrel , et monita salutis edocuit, et necessaria carnis exhibuit: illud est primum, hoc secundum.



CAPUT XXuI. De duabus dilectionibus.

Ergo due sunt uite: dilectiones quoque due sunt. Sed he ad illas quomodo se habent? Non enim bona potest esse uita que caritate ornata non est.  Utraque operari uidetur in utraque. Dilectio namque proximi, plerumque dilectio Dei; precipue est causa contemplationis: nimirum quia proximos diligimus, dulcedine quadam exhilaramur, dum pro ipsis desudamus. Quoniam autem Dominum diligimus, et seruis benefacere letamur, et ipsum orare eique gratias agere obsequendo quoque illum iugiter meditari iucundamur; iucunditas autem ista utroque ex amore apud nos nata, quid est nisi quedam future contemplationis, atque felicitatis contra huius exsilii dura prelibatio ualens ad recreandum? Et quidem uoluptas hec, que cum operibus habetur, ex caritate nascitur et contemplationi deputatur. Opera autem ipsa quoque ex dilectione ut bona sint prodeuntia, siue ut colatur Deus, siue ut iuuetur proximus,  dubium non est actiuam pertinere ad uitam. Charitas ergo tota sicut in uita, quid agat, inuenit contemplatiua; ita quoque et in actiua.



CAPUT XXuII. De diuersis hominum generibus.

Non est uita nisi harum duarum altera qua possit homo in eo quod facit, placere Deo. Quisquis ergo quiescit a seculo, nisi ex amore reficitur dulcedine, quomodo contemplatiue est professionis? Qui autem in seculo degit, nisi caritate tractus bene facit et male facere refugit, quomodo est actiuus? Ubi speret salutem? Quamobrem qui malitiam, quam mundus in publico habet, reformidans, solitudini se includit, quamuis non statim cepta cum religione deliciis  perfruatur; nimirum circa exordium: Arcta est uia que ducit ad uitam , in progressu autem, iugum Christi suaue est et onus leue ; attamen quia propter implenda uerba  labiorum Dei, custodit uias duras, dum spiritus promptus est, caro autem infirma ; utique is non longe est a contemplatione, quoniam et locum quietis adiit, et bonis actibus insistit. Huiusmodi autem magnopere caueant ne in uestimentis ouium apparentes, intrinsecus sint lupi rapaces; opus extra obtendentes bonum, cor intra celantes prauum,  239 uel  in publico iustissimi, in secreto autem quoque actu nefandi. Quidam enim querentes que sua sunt non que Iesu Christi; usurpatiue aut solitariam uitam ingrediuntur, aut ingressam seruant; fessi plerumque seculo, carni satisfacere querunt in claustro. Qui in conuersatione seculi diffidit exaltari, religionis habitum nonnunquam inuadit, superstitiose agens ut possit sublimari. Alius neque frigidus, neque calidus, pecudum more consuetudinem sequens, omnia negligenter facit. Alii superbia laborantes, aut inuidia estuantes, omnes preter se, pariter contemnunt; bene etiam gesta sinistre accipiunt. Quidam pietatis specie decepti, excessus fratrum reprehendere non audent; sed quod longe intolerabilius  est, aliquando et fouent ignorantes, quos qui cum possit corripere non corripit, ipse quoque consentit. Et Apostolus non solum facientibus, sed etiam consentientibus reatum ascribit .

Sunt aliqui prepositis suis inobedientes, contra Apostolum dicentem: Omnis anima potestatibus sublimioribus subdita sit . Anima ita non solum corpore, sed etiam uoluntate supponatur, non in his que contra rectum, sed tantum in Domino. Nosse enim homo debet nulli se debere obedientiam contra Deum: Deus enim potestates instituit non contra se, sed ad se. Itaque omnis anima subdita sit potestatibus, non quolibet modo, sed sublimioribus, id est, in his in quibus eas superpositas sibi habet.

 Dum potestas queritur, quantum iuste potes, enitere ne mala statuatur: postquam autem statuta est, qualis qualis est, ne blasphemes, ne maledicas principi ; tu tantum subditus esto, non solum bonis et modestis, sed etiam discolis. Et hoc ex animo. Quare? Quia Non est potestas nisi a Deo, quare ideo? Quia Qui resistit potestati, Dei ordinationi resistit. Quid inde damni? Audi quid sequitur: Qui autem resistunt, ipsi sibi damnationem acquirunt . Sed quid boni bene subiectis erit, et qui sunt bene subiecti? Id nos doceat Apostolus ita seruis loquens: Serui, obedite dominis carnalibus cum timore et tremore, in simplicitate cordis uestri, sicuti Christo: non ad oculum seruientes  quasi hominibus placentes, sed ut serui Christi facientes uoluntatem Dei ex animo, cum bona uoluntate seruientes sicut Domino et non hominibus: scientes quoniam unusquisque quodcunque fecerit bonum, hoc recipiet a Domino, siue seruus siue liber . Obediendum ergo est superioribus etiam malis, in simplicitate, ut sicut ostenditur extra, sic sit in uoluntate intra. Obediendum dico sicut Christo, non quidem ut hominibus placeamus, uerum ut uoluntatem Dei faciamus. Est enim uoluntas Dei, ut cum uoluntate bona prepositis nostris seruiamus, ipsumque obsequium esse Dei cultum iudicemus. Quamobrem potestatibus is secure seruiat, quisquis eo in seruitio seruire se Deo non ignorat, sciens:  Quoniam unusquisque quodcunque fecerit bonum, hoc recipiet a Deo. Quibus iuxta Apostolum, tanquam subiecti tributa prestatis quasi reddituris. Dum pugnant, pro patria agunt, iudicia, merito prestatis, Ministri enim Dei sunt in hoc ipsum seruientes uobis , scilicet propter tributa. Reddite ergo omnibus debita: cui tributum, tributum; cui uectigal, uectigal . Tributum est quod potestatibus regiones soluunt: uectigal, quod datur quando per patrias uehuntur: Reddite ergo que sunt Cesaris Cesari , etc., alterum enim sine altero non sufficit.

Sint autem potestates sollicite, tanquam Deo pro commissis sibi rationem redditure, uel damnande uel saluande, pro officio uel bene uel male administrato.  Insipientes ergo edoceant, male agentes corripiant, corrigi negligentes non impune ferant: Non enim sine causa gladium portant , Cesar corporalem, Petrus spiritalem. Utrique necessitas incumbit, Cesari ut feriat, Petro ut doceat. Docet et Cesar, sed iura mundi; ferit quoque Petrus, sed ense spirituali. Itaque ubique bene uiuit qui obedientiam custodit, a secularium separatus conuersatione. Bonus quidem est si iuxta professionem 240 suam benefacit, perfici autem tunc incipit cum ipsum iuste uiuere dulcescit.

Quem seculi circumagit mola, miles siue agricola, mercator seu cuiuslibet conditionis, legitime tamen, professor; aliter saluari non potest  nisi habuerit actiuam. Uti  enim iam dictum est, tertia uita non est, qua is qui utitur ratione, uitam debeat sperare.

Sed quomodo diuersa mundi officia sectantes sub uita degunt actiua? Si querunt que sua sunt, non que Iesu Christi ? Si querunt in mundo preualere, non autem Christo placere? Huiusmodi ergo aut actiui nullatenus sunt, aut molam rotantes, non quod ita uelint, uerum propter eum qui eos subiecit in spe, uanitati subiecti sunt, ut non uanitas mundane conuersationis, aut circumuolutatio molaris sit grata; uerum ut suo quisquis in officio a Deo sibi preordinato, ideo demum liberandus laboret, quatenus interim suo pro statu Domino obsequium prestet. Quamobrem cuiuscunque  negotii es, in ipso te pro modo tuo propter Deum exerce, quatenus legitime acquiras unde legitime uiuas. Unde oblationem Deo, proximo prestes iuuamen.  Res mundi si habes propter necessitatem et non propter uoluptatem, in numero es illorum, qui super fidei fundamentum edificant aurum et argentum, lapides pretiosos ; qui in igne aut nichil ut parum patiuntur. Hi sunt omnia possidentes, tanquam nichil habentes . uerum si rem tuam cum nonnullo possides amore; quod probatur, quando eam perdis cum aliquo dolore, in re tamen tua Deum offendere nulla uis ratione; nondum destruis fundamentum, quoniam rem minus diligis quam Deum, imo lignum,  fenum, stipulam superedificas que in igne tantum patiuntur lesionis, quantum tu in rebus obtinuisti amoris. Fundamentum aliud nemo potest ponere, preter id quod positum est, quod est iehsu Christus 

Deus officio doctorum fundamentum iacit; unusquisque uideat quomodo superedificet. Quidquid agis quantumcunque splendide uiuis, si deuias a fide, uanum est quod facis; quia Deo templum construere non potes extra fundamentum. Super fundamentum ergo edificandum est, aut in auro, argento, lapidibus pretiosis; aut in ligno, feno, stipula. Aurum quod pretiosius est inter metalla, super fundamentum collocas, si dilectione Dei preeminente inter dona, in fide coruscas. In argento, quod secundam  obtinuit dignitatem, operaris, si diligis proximum, quod secundum est mandatum. Quantum aurum superest argento, tanto, imo amplius diligendus est Deus plusquam proximus. Ordine precedit aurum, sequitur argentum; quia prius diligitur Deus; sed non sufficit, nisi diligatur proximus. Amor Dei causa debet esse ut et homo ametur; ex amore proximi crescit amor Dei; si amas proximum aliter quam propter mandatum Dei, aut naturalis est affectus, quem habent et iumenta, propter quem sepe fiunt et mala; aut plane uitium est, quod in his que non conueniunt federantur inter se homines scelerati. Sed quia caritas sine fructu esse non potest, sequuntur lapides pretiosi. Si ea que ad cultum Dei, aut ad utilitatem proximi pertinent,  absque caritate exeris, lapides pretiosos habes, sed post aurum, imo in auro et argento non habes. Lapides ergo pretiosos, ut ualeant et deceant, in auro collocabis, atque in argento ordinabis. uir contemplatiuus in auro, actiuus in argento gemmas sistit. Qui taliter uiuunt, aut parum aut nichil in igne purgatorio patientur.

Sunt nonnulli qui Deum uidere querunt, Deum super omnia diligunt, spiritu quidem prompti, carne tamen infirmi, dum in rebus seculi (contra illud: Delectare in Domino ; et illud: Mihi autem absit gloriari nisi in cruce Domini nostri Iesu Christi ; quodammodo delectantur et nonnichil gloriantur. Tales quantum mundo amore  inherescunt, tantum inherendo inordinate agunt: amor enim siue bonus siue malus, celare se non 241 ualens, qualis quantusue sit certis declarat argumentis. Sed, sicut amor sanctus, ita et incompositus, sui sueque procreationis recompensationem sperare debet, plus minusue. Unde super fundamentum alius construit stipulam, quia parum; alius fenum, quia plus; alius lignum qui plurimum in pena patietur. Ii boni utique sunt, uerum simul cum bono aut ante, nonnulla commiserunt illicita. Hi iuxta Apostolum: Salui quidem erunt, si tamen quasi per ignem , qui si non in hoc seculo, exuruntur in futuro.

Miratur forsan aliquis quomodo res mundi debitas necessitati querat, seruet utatur, si non amat.  Agricola coaceruat stercora, custodit, per agrum dissipat, patitur fetorem, tolerat laborem, contemplatur turpitudinem. Omnia sustinet non propter ipsa, sed ut agrum fecundet: amat non propter se amanda, sed propter utilitatem. Circa res mundi, tu te similiter habe; ama res non pro se, sed pro usu, atque ita usum amas rei non rem. Rerum ergo usum quere, in forma rerum non delectare; imo delectare in Domino . Dum decorem mundi admiraris, admiratio creature ad auctoris inflectatur uenerationem. Unde: Benedicite omnia opera Domini Domino; laudate et superexaltate eum in secula . Inanimata et irrationabilia Deum laudant, dum rationales, interius considerata, ad laudem suscitant. Unde: Omnis spiritus laudet  Dominum .

Carnales ad aliud intendunt: spirituales ergo qui ad id digni sunt, ipsi Deum laudent: nichil enim inter opera Dei adeo paruum, adeo uidetur neglectum, quin inde glorificari debeat sine fine. Magna enim opera Domini; exquisita in omnes uoluntates eius . Quamobrem dum de creatis Creator predicatur, aut de bonis, datori gratie referuntur, de rebus mundi confers et tibi utilitatem et Domino honorem. Quare tu rebus mundi utere et gratulare, quas si contingat amittere, non de amissione earum, quippe quas non amasti, sed de subtractione usus quo indiguisti, fortasse contristaberis; sed nec inde, nisi cum modo, reminiscens ita placuisse Deo. Circa huiusmodi sollicite, non tamen inique se habet  Martha; Maria autem melioribus studium impendens magis quieta. He sole simul sunt cum Christo, altera ab ipso pascenda, altera ipsum pastura. Miser interim Lazarus extra torpet, et fetet in sepulcro; sed satagunt sorores apud Dominum ut uite reddatur qui erat mortuus. uita ergo Christiana hec est, ut secus pedes Domini sedeas, eius uestigia secuturus, et ne oberres, doctrine illius aurem prebeas, et prout didiceris, non solum tibi et Christo in se sollicitus eris, sed et Christo in membris beneficus esse laborabis.

Eos autem qui membra Christi non sunt, studio tuo quantum in te est, ad hoc niti debes ut in corpore Christi coaptes; ita mortuos, Deo cooperante, ad uitam reducens, uel certe mortuos corpore, atque  ut arbitramur, detentos pro noxis in igne, educi ad requiem enitamur, nisi forte ad inferos descendisse sciamus. Nam de his decretum Dei est, ut inde liberari nostra tempestate nemo queat. Tales, id est, eos quos impenitentia ad inferiora terre, nostra de conuersatione trahit, Dominus noster factus frater non redimit, redimet homo? Pro huiusmodi nulla placatio, nulla pretii redemptio Deo dabitur, laborabunt in eternum , uiuent nec habebunt remedium.

Diuini decreta examinis naturalibus rerum progressibus suum distribuunt cursum, singulis hominum meritis debitam prouident mercedem: uerumtamen consuetudinem quandoque mutant, ut cum  aliud agat Deus, solita rerum sequens, aliud quoque probetur posse, insolita plerumque interserens. Inde est, quod miranda quedam mentibus se nostris obiiciunt; et inter precipua est quod mortui resurgunt. Operante mirabili Deo in sanctis suis multi mortui resurrexerunt; inter quos esse potest, imo et credibile est, nonnullos redditos uite et anteacta malitia obnoxios gehenne; non enim qui sancte uixissent mortui quesiti 242 sunt, uerum indifferenter, et quoties et quotquot opus erat, suscitati sunt. Eos autem qui in peccato suo mortui sunt post mortem rediuiuos quis audeat negare, si non omnes, saltem aliquos, experto circa se tanto Dei beneficio correctos, atque eos diuina prosequente gratia, ad finem usque conseruatos. Duplex  ergo factum est miraculum, ut et caro restituatur uite, et anima, contra solitum, tollatur gehenne.

 Nemo opponat quod arbor ad quamcunque partem ceciderit, ibi iacebit, id est, siue bonus, siue malus quis moritur, talis permanebit: et quod in inferno nulla est redemptio: non enim exspectabunt qui descendunt in lacum illum, ulterius Deum propitiandum sibi: nemo huiusmodi obiiciat: que utique ita dicta sunt, non utquid Deus aliquando potenter agat, determinent; uerum quid ut Deus facere consueuerit, declarent. Sancte enim Scripture, quid in singulis usu contingat prosequuntur; que autem raro et contra usum fiant, illa quasi infecta pretereunt, nisi quia nonnulla nonnunquam speciali interserunt  sermone. Nam quod generaliter dicitur, dici secundum usum solet.



CAPUT XXuIII. Incipit de coniugio.

 Deus uiro uxorem, primo primam, uni unam condidit atque dedit. Quod re constituit, uerbo firmauit: ait enim: Erunt duo in carne una . Coniugium una est caro, non solum quod de uiro mulier sumpta est, uerum ideo potissimum quod opere nuptiarum et commistione genitalium quedam utriusque corporis naturalis fit unitio. Unde Apostolus: Qui adheret meretrici unum corpus efficitur . Homines si non peccassent, et in paradiso multiplicandi perstitissent, lex ista coniugii binos solum sibi indissolubili nexu  copularet. Non enim, sicut modo, rupta, morte, copula, necesse foret post primam, in eadem carne secundam aut tertiam duorum fieri unionem: neque unquam, sicut nunc contingit, nonnunquam succedenter essent tres aut plures in una carne

Eua non per se est facta, uerum de Adam sumpta, ut uiro mulier subdenda sciatur coniugio. Unde mulieri dictum est: Sub potestate uiri eris et ipse dominabitur tui . Ita Abrahe se subiectam Sara nouit, dominum eum uocans. Nam iuxta Apostolum,  Caput mulieris est uir . Mulieri ergo peccatum est, ut non sit subdita uiro suo; impostura est ut superponatur seruus Domino, uxor uiro.

 Tempore patriarcharum et legis, uiro uxores uni plures: nam et Abraham uir sanctissimus Saram habuit uxorem, Agar concubinam. Sed iussu domine hesit ancille, unde illam a se eadem iubente amouit. Nepos quoque eius Iacob duas sortitus est uxores, Liam atque Rachelem; duas quoque concubinas uxorum pedissequas, utens famulabus ut consentiret dominabus. Totus mundus idololatrie deditus tunc erat, sola familia Abrahe uni et uero Deo cultum exibebat; Iudeos atque gentiles religio atque superstitio disiungebat usque adeo,  ut ii illos ferre iugi discordia belloque infinito insectari non cessarent; illi zelo Dei leges paternas defendentes, Deo suos milites protegente, inuincibiles, imo quoque uictores perseuerabant, nisi quod plerumque cum Deo suo cultum debitum detraxerunt, ab hostibus superari contingebat, quatenus probarent tam quid Deo deberent, quam quid ex se ualerent. Strages ergo plurima atque sepissima de Iudeis facta ita exigebat et in reliquis, sicut significatio mysterii  in patriarchis, uxorum multiplicitatem propter filiorum fecunditatem. Fiebat ergo penes unum uirum multiplicatio uxorum, ut multiplicato conceptu, hominum consequeretur restauratio. Unde uni uxori simul plures habere uiros non licuit; quoniam non ipsa de  multis potest concipere,  sicut uir unus in multis potest mulieribus generare. Uni ergo uiro tunc licebat uxores habere plures, nec crimen esse poterat, 243 quod in populo suo fieri Deus permittebat.

Uxorem uir maxime de cognatione sua, ne confusio ulla tribuum foret, accipere debebat; alienigenas tamen et idololatras nec ducere, nec ductas retinere licebat, ne consortia gentilitatis causa fierent infidelitatis. Lege coniunctos, lege quoque disiungi opus erat. Hic est libellus repudii, quo uir uxorem repudiatam dimittebat multis quidem de causis; quoties uidelicet propter aliquam feditatem displicebat. Ob duritiem ceruicis in illa gente concessum est, ne si odiosas cogerentur tenere, mallent interficere.  Ante legem concubinis utebantur patriarche que in lege prohibite sunt ita: Non mechaberis : per partem enim totum insinuatur, dum per mechiam omnis carnalis commistio, excepto federe matrimonii, prohibetur  . Hunc usum loquendi Dominus quoque habuit ita: Qui uiderit mulierem ad concupiscendum eam, mechatus est in corde suo . Pellices ergo ante legem patriarchis quacunque ex causa sunt concesse; postea autem prohibite. Unde  in Deuteronomio prohibetur ne qua sit meretrix in populo Isrel, ne quis scortator  : More igitur antiquo nullam habere concubinam sub lege licebat, uxores autem plus una licebat.



CAPUT XXIX. De matrimonio gentium.

 Apud gentes erant pellices, erant et coniuges, sed que lege gentium poterant dimitti. Hac in copula coniugii quosdam predicatio Christi inuenit, nec ab ea, sed in ea ad fidem uocauit. Mattheus a telonio, Petrus in piscandi officio uocatus est, unde ad piscationem que absque malo agi, ad telonium, quod legitime tractari nunquam aut uix ualet, redire permissus alter est, et alter non est. Sic a fornicatione omnique inquinamento. In coniugio  autem omnique que recte administretur uiuendi conditione, fides Christi homines uocat. Infidelitatem namque, non conditionem, uitium non etiam officium, tollere aduenit. Unde Apostolus illos qui ad fidem Christi in coniugio uocati sunt, monet a coniugibus non discedere, nisi infideles noluerint cohabitare. Nam si infidelis discedit, fidelis quoque discedat, qui ab infideli etiam cohabitare uolenti, propter spiritualem idololatrie fornicationem libere poterat discedere; sed habitare consulitur, ut iugi admonitione sanctificetur infidelis per fidelem. Quod si contigerit, lex matrimonii ab infidelibus contracta et inchoata, in fide Christiana consummatur, coniugiumque fit secundum Christum, quod initum erat  more gentium. Fideli autem, si aut infidelem dimittit aut ab eo dimittitur, peccatum non est, si se alii copulauerit: ratum enim non potest esse coniugium, si preter Ecclesie traditionem fuerit susceptum; pariter enim et gentes et Iudei contracta dissoluunt coniugia. Impedimentum quoque fieret fidei, et tarditas quedam ingereretur conuersioni, si coniux conuersus, a non conuerso dimissus, continentie cogeretur.

Sed, quid est quod lex mandat matrimonio infideles nec suscipi nec teneri? Utique lex uitare mandat idololatram, ne idololatria incurratur; Apostolus monet tenere idololatram ut idololatria destruatur. Nunquam fideli licet idololatram ducere, ductam autem tenere, iuxta Apostoli dispensationem licet; nimirum  de illis lex non agit qui infideles matrimonio conueniunt, sed qui fideles ante existunt. Aliud ergo lex prohibet, aliud Apostolus monet.



CAPUT XXX. Unde diuortium et quomodo uir se habeat cum uxore?

 Decreto Christi lex prima coniugii quodammodo redit, ut una sit unius. Precepto namque Christi et expositione Apostoli liquido patet coniugem  a coniuge 244 non discedere nisi causa fornicationis, propter quam si discesserit, manere in continentia, aut coniugi reconciliari: uiuente enim uno ligatus est alter. Nam quandiu ambo uiuunt, coniugium dissolui non potest, cohabitatio potest. Quod si alter dormierit, superstes aut contineat, aut si maluerit, cui uult nubat tantum in Domino .

Dum cohabitant coniuges, uir mulieri, tanquam caput eius, necessaria tam anime prouideat quam corpori, ne caro deficiat inedia, spiritus culpa; quippe peccatum fuit Ade Euam non correxisse. Mulier uiro suo sit subdita, cooperatrix in omnibus que muliebri competunt persone. In aliis uir preest, in reddendo debito uterque  par est. Alterutrum  ergo sibi debitum reddant, nisi forte ad tempus pari consensu continere maluerint. Debitum enim tori reddere exigenti. peccatum nunquam est; negare autem inquirenti bonum esse non potest. Mandat namque Apostolus uxorem uiro uirumque uxori debita reddere propter incontinentiam , ne forte tentet eos Satanas, ruantque in laqueum diaboli fornicatione.

Ergo nisi incontinentia aliud cogeret, ab opere nuptiarum cessare pari cum consensu, longe melius foret; quoniam et ipsa castitatis puritas retributionem habet, et opus nuptiarum culpa omnino non caret.  Unde Apostolus, uolens omnes esse sicut se, propter infirmitatem tamen, nuptiarum  indulget usum; permittit malum  condonabile, ne fiat damnabile; coitum matrimonii, ne cetus fiat stupri. Coitus autem matrimonii fere culpa non putatur, quoniam non imputatur. Quod cum causa sobolis coitur, aut ut debitum reddatur, aut tandem ut fornicatio euitetur: et cum nec his modis connubii usus culpam prorsus euadat; longe tamen melius est ita culpam incurrere, quam se ab uxore subtrahere, ita quidem ne libidine exuratur, aut uxor debito fraudetur, aut ne soboles non nascatur. Melius est ergo illud in malum, cum a Deo non imputatur, incidere, ut adiuncta non dimittantur bona atque necessaria, quam leue illud effugere, grauesque inuenire offensas.

Qui uero propter exsaturandam libidinem mutuis  se fouent amplexibus, aut inuincibili carnalitate trahuntur, et est longe grauius quam illud prius, ueniale tamen; aut fedo appetitu contaminantur, et est opus lamentis penitentie abstergendum.



CAPUT XXXI. De concubitu, et naturalibus aliis actibus.

 Sicut comestio, dormitio, ambulatio, ita quoque concubitus, actus naturales sunt, nec quidquam  mali habent ex se, sed ex adiunctis deprauantur; sicut homo et angelus ex natura boni sunt, sed ex accidenti mali fiunt. Unde si primi homines perstitissent quales facti sunt; nec ipsi unquam mali fuissent, nec actus eorum praui. Modo autem corruptibile quiddam et hominibus et hominum actibus se ingerit, unde et utraque corrumpuntur. Sunt autem quidam actus quos sine culpa transigi facile est, ut sessio, ambulatio; quidam autem difficulter a reatu defenduntur, ut comestio, locutio; quidam autem nullatenus absque culpa fiunt, ut concubitus. Huiusmodi in natura sua bona sunt, aliunde uenit ut decolorentur. Unde uelle irasci, et concupiscere licet; hec autem illis applicare quibus non decet, minime conuenit. Fit autem sepe ut uerbi cuiuslibet  prolatione actio, non ut in natura sua se habet, sed ut in uitio male se habet, designetur, ut cum quis adulterasse aut rapuisse, aut blasphemasse pronuntiatur. Quid enim est adulterasse, nisi coniuge cum alterius concubuisse? Ipsum autem concumbere, hoc in loco non accusatur, nisi quia alterius coniugi applicatur. Blasphemia est de Deo mala dicere, mala dicere malum non est; uerum ubi non oportet, malum est. De Deo autem nefas est. Nec facile inuenies actum qui aliter accusetur quam propter adiunctum. Nihil ergo 245 culpe est huiusmodi actus facere aut mandare, nisi si ea que importune comitantur nequaquam repellantur. Fac rem, tolle comitem, non peccasti.



CAPUT XXXII De uoto continentie coniugii


 Qui lege nuptiarum conuiuunt aut ad tempus, aut semper ut melius agant  continere possunt. Quod si perpetem eligunt continentiam, id aut apud se, aut testimonio Ecclesie constituent: quod ubi firma ratione fixaque sententia statutum est, mutari nisi cum periculo anime non potest. uouete et reddite . uerum quod occulte decretum est, si aut ab utroque aut ab altero uiolentiam inferente innoxio infringatur, Deus qui id nouit non Ecclesia que nichil scit, contemptorem uoti iudicabit. uota autem ante Ecclesiam facta, et more Ecclesie firmata, illa que distinxerunt labia uiri, si franguntur,  ab Ecclesia iudicantur. Nam que aut leuitate quadam, aut contra rationem proponuntur, Ecclesia improuidentie accusat, nec tenere mandat; et utique de omni uoto generaliter id est tenendum, ut quod recte et firmata mente statutum est, nemo pretermittat, ne fiat reus uoti aut coram Deo, si id latenter factum est; aut si patenter, etiam coram Ecclesia.

Coniuges ergo si continere malunt, id aut cohabitando, quod periculosius est; aut a se discedendo, quod utique securius est, exsequi possunt. Si commanent, sola carnalis commistio fugiatur, reliqua coniugio debita utrobique obseruentur. Sin autem  ab inuicem dissociari eligant, uiri est idoneum locum uxori prouidere, ubi quod opus est, nec anime desit, nec corpori. Quoniam enim eam a sua abalienat cura, ita agendum est ut possit ipsa esse per se. uir semper, quoniam caput est uxoris, quamuis malit ipse continentiam, quid ualeant uires mulieris, cui fidem debet, item itemque attendat, nec aliter eam a iure tori, aut a cura sui trahat, nisi id ita fieri posse liquido perpendat. Nam si, tradente Domino, Relinquet homo patrem et matrem et adherebit uxori sue ; quanta diligentia debet esse inter coniuges, propter quam relinquendi sunt et parentes? Quod ergo Deus coniunxit homo non separet . Sed Deus separat cum alterutrum ipse occidit, aut cum utrumque continentia insignit.  Sed cum mors interuenit, superstes cui uult copuletur, tantum in Domino ; cum autem continentia id concessum non est.



CAPUT XXXIII. Quod possit diuerti propter fornicationem.

 Homo quoque quod Deus coniunxit separat, quoties id fornicando efficit, quare ii qui, ut cernere est, legitime conuenerunt, iure discedere a se possunt. Nimirum propter fornicationem, coniugem dimitti Dominus permittit, non precipit. Itaque fornicantem, et tenere et dimittere licet. Ait tamen Scriptura: Qui tenet adulteram, stultus et impius est . Et quidem de adultero id planum est: sed uirum in hoc loco tenere adulteram est, aut cum possit, corripere nolle, aut quod peius  est, in peccato fouere; homo talis in altero est stultus, in altero impius. uerum si quis adulterio non consentit, tenere licet; si amplexu opus est, dimittere consilium non est; potest tamen, nisi forte et ipse eodem contaminatur crimine. Nam si uterque adulter est, neuter accusare potest; sin autem alter est mundus, ipse adulterantem libere, si uult dimittet; non tamen ex suspicione, ne toties coniux dimittatur quoties displicuerit: iudicia enim Ecclesie  neminem ex calumnia damnant, nisi prius conuictus fiat aut confessus.

Qui dimiserit, sicut et dimissa, continenter uiuat; aut si id nolit aut non possit, iuxta Apostolum,  uxori reconcilietur 246 et  reducat dimissam. Quod cum Apostolus consulat, plane liquet stulti et impii non esse quolibet modo adulteram tenere. Dimissam reducat, nisi forte aliquid tale interim contigerit, quare reduci non debeat. Ut si interim secularem deposuerit habitum: quod potius puto, quam affirmo. In arbitrio dimittentis est dimissam reducere, quod Apostolus sensit, dum in eius optione reconciliationem constituit; nam qui est dimissus, nisi auctoritate dimittentis redire non potest; nimirum qui cum nollet coactus est abire, quomodo etiam cum uolet poterit redire?

Sicut uir uxorem, ita quoque uxor uirum propter  fornicationem dimittere potest; alteri copule dum compar uiuit herere nullatenus potest. Nam coniugum cohabitatione separata, coniugium ipsum minime separatur. Dominus dissidium propter fornicationem permittit, quoniam fornicatio, illum qui cum coniuge una caro esse debet, inde separauit aliique copulauit. Fornicatio autem si desit, cetere molestie  tolerande sunt: si sit leprosa, si sterilis, si fetida, si male morigerata.



CAPUT XXXIu. Propter infidelitatem, et etiam morum intolerantiam diuerti potest.

 Notandum tamen quod si alteruter coniugatorum usque adeo flagitiosam agit uitam, aut  cultu demonum, aut abominatione morum, ut alterius conuictum ferre nolit nisi sibi sueque turpitudini consentiat, aut si id minime requirit ille, non tamen iste talem potest pati conuersationem, nisi simul cum homine nequam nequitiam incurrat, libere uinculum omne disrumpat, ne se a Deo disiungat; tanto namque in periculo qui non dimittit patrem et matrem atque uxorem, etc., pro Christo, non est dignus eo. Nam si carnalis fornicatio separare coniugatos potest, utique propter spiritalem, dissidium fieri necesse est, continentia hic quoque seruata. Nam quoniam lege Christi conuenerunt, nunquam coniugium aliquando conclusum dissipare possunt. Tu propter fornicationem corporis, alter propter fornicationem mentis, uxorem dimittere  disponis; tu retinere potes, ille dimittere debet. Tibi uxorem dimittere licebit, quamuis illa corrigi uelit; ille uxorem retinere debet, illa si errorem relinquere uolet. Nam fornicatio carnis, que in te malum actum est, ipsa facta est propter quam dimittere concessum est; fornicatio autem mentis, que in Deum peccatum est, ipsa abscessit, que fugiebat dum uxorem dimittere disponebat.

Sed quid est quod Dominus unam solam causam fornicationis excepit, et nos duas, usque adeo diuersas fornicationes; consensum quoque continentie communem, unumquemque causam asserimus quare matrimonium separetur? Sed nomine fornicationis utramque forsan intelligi oportet; uel potius exceptio Domini  solam carnis exclusit fornicationem, declarare uolens non que causa propter Deum, uerum que propter coniugem separare possit coniunctos. Aliis in locis docetur ab omni illa conuersatione esse recedendum, ubi periculum salutis cognoscitur; hic autem nichil aliud dicitur nisi propter quam coniugis feditatem dimitti rite Nouo in Testamento queat. ueteri namque in Testamento multas propter feditatum causas dimitti poterat: utique non ideo ne si non dimitteretur, in Deum peccaretur; uerum ideo quia illa que dimittenda erat, dimissuro displicebat. Sed in lege reseruatur fornicationis turpitudo, propter quam indifferenter, et uxor uirum et uir uxorem dimittere potest, si cohabitatio non placet. Nam  propter Deum, nec in lege molestiarum aggrauatio, nec apud nos fornicationis inquinatio, societatem tori tollit accusanti. Propter Deum ergo dimittere coniugem non iubetur aut Iudeus fedam, aut Christianus fornicariam. uerum quisque utrum 247 malit, uideat et pro libitu agat. Nam quia tibi mechando coniux iniuriam fecit, imo suam a tua carnem contra fidem coniugii disiunxit, et  illicita copula deturpauit, tu tuam ab illa recte potes semouere conuersationem, que a sua tuam perfide semouit carnem.



CAPUT XXXu. De quibusdam coniugii impedimentis.

 Notandum autem quod post coniugium multa, de quibus iam mentio facta est, contingunt, ut coniugii  usus stare non ualeat, coniugium tamen ipsum esse minime desistat. Multa quoque in coniugio, aut ante, esse possunt, quare aut coniugium non sit, aut aliquando esse destiterit. Cum enim utriusque consensus ut coniugium fiat necessarius est, si aut alter aut ambo matrimonio contradicunt, aut pre etatis teneritudine consensum adhibere nondum sciunt, hic tandiu connubium deest, quandiu par consensus abest. Sed etsi utrinque consensio fiat, et persone tales sint quales conuenire nullatenus oporteat, coniugium ex neutra parte est si utrique id notum est; aut si alter solus id nouit, ex altera solum parte matrimonium fit. Sin autem neutra pars id nouit neque ex culpa est ut ignorauerit, coniugium plane est; aut semper, si semper incognitum  est, aut tandiu quandiu id occultum est. Ex quo enim uitium se detexerit, si lege ecclesiastica fuerit comprobatum, nichil aliud restat nisi ut ii quos coniungi  oportuerat; postquam res nota est, ab inuicem separentur, usque adeo ut uterque alteri possit adherere, nisi quando dispensatio Ecclesie sua utitur districtione. Nam qui ita conueniunt ut nulla omnino intercedat causa quare utroque uiuente copula coniugii debeat annullari, ii solam propter fornicationem societatem tori separare possunt; quippe Dominica de coniugio sententia ad ita toro sociatos lata est.

uerumtamen Dominus, cuiusmodi persone connubio forent apte aut non apte, minime determinauit;  determinandum autem Ecclesie sue commisit; quedam docuit ipse, cetera docenda reseruauit sponse sue. Ipse docuit que aut ueteri aut noua lege, id est Euangelio, seruanda mandauit. Hi sunt duo denarii quos proferens stabulario tradidit, inquiens: Et si quid supra erogaueris, cum rediero reddam tibi . Stabulario namque, id est, Ecclesie prelato (cui iumenta Domini, iuxta illud: Ut iumentum factus sum apud te  duos denarios, id est duo testamenta. in quibus regis imago relucet, commisit,  quatenus amborum per notitiam curam in anima uulnerati ageret; et sicubi curando Scriptura minus sufficeret ipse studii industria suppleret  . Ergo gratia Samaritani duos denarios habet: uerum si quid supra erogandum est, exercitio ingenii elaboret. Inter ea supereroganda est fere quidquid Ecclesia in coniugio contrahendo disponit. Unde iuxta auctoritatem legis que nonnisi sue religionis coniugi sinit copulari, Apostolus, mortuo uiro, ait de uxore, Cui uult nubat tantum in Domino . Ut ergo in Domino nubat, uirum Christiane religionis eligat; non Iudeum, non gentilem. Quod si fiat, damnatio anime est; quoniam connubium nulla ratione est. Inter illos autem qui Christiano censentur nomine, coniugio is assumendus est, cuius consortio  uita anime non periclitetur. Id tamen negligentius si fiat, non ideo copula matrimonii annichilabitur, sed si ita est opus, cohabitatio dissoluetur.



248 CAPUT XXXuI. Quos statuta Ecclesie a coniugio arceant.

 Statuta Ecclesie eos a coniugio arcent, quorum aut habitus, ut monachi; aut gradus, ut subdiaconi; aut uotum castimonie testimonio ac iudicio Ecclesie confirmatum continentiam exigit. Item uirum atque feminam, eos uidelicet quos Ecclesia iudicet inter se cognatos aut affines: illos quoque quos huiusmodi connexio ligat, ut eius qui baptismo regeneratur, alter fit secundum carnem parens, alter baptista, aut baptizati prolocutor, seu sponsor.  Eadem quoque connexio, imo maior, inter illum qui mergit, siue de mersione suscipit, et eum est qui regenerando iugum Christi subit. Nimirum arctius sibi ratio est coherere ministros baptismi ipsumque baptizatum, quam baptizati parentes baptismatisque ministros: illa namque cohesio prima est, quoniam ista nonnisi ex illa nata est. Baptizato parentibusque suis uterque obligatur, et qui in baptismo interrogat, et qui interroganti respondet; maxime autem qui interrogat. Ipse namque sacramentum lauacri conficit dum in nomine Patris, et Filii, et Spiritus sancti tertio mergit, mersum quoque tertio retrahit. Si enim non mergeret, mortem sepulturamque Domini negaret. Si quid numero detraheret, triduane sepulture contradiceret, sin uero mersum minime  tertio retraheret, et resurrectioni que triduum secuta est, et Trinitati derogaret. Sacerdos ergo quoniam plene sacramentum consummat, plus utique confert loto quam qui tantum assistit, et illum pro quo spondet contingit: ille enim pater est, iste patrinus nominatur.

uir et femina, tametsi non sunt cognati, tamen possunt affinitate quodammodo sibi connecti: quod est quoties aut ille cum aliqua huius cognata, aut hec cum aliquo eius cognato dormierit. Et quidem affinitas recte est inter coniugem et uxoris sue, et  inter uxorem et coniugis sui cognationem. Abusiue tamen et in stupro nomen affinitatis assumi potest. Ergo qui diuinis mancipati obsequiis arctiorem elegerint uitam, ipsi se connubio applicare non poterunt.

Qui autem trium aliquo supradictarum sibi coherent uinculo connexionum, ii quidem coniugari possunt; uerum non inter se, nisi sicubi in aliquo aliter sensus  Ecclesie habuerit. Et he quidem cause sunt quare persone quedam matrimonio conuenire nequeant, et si conueniunt, iudicatur omne irritum postquam fuerit compertum.

 Sin autem cause he que preueniendo coniugium fieri non sinunt, post factum accidunt, quid fiet? num licebit utrique coniugi ab inuicem separari,  et cui libuerit postmodum copulari? Quod si licet, quid aliud restat nisi ut quoties displicuerit coniux, huiusmodi causa obtendatur? sed siue occasione dissidii, siue fortuitu talia fiant ut coniugium annullatum iudicetur, omnino absit ut cohabitatio disiungatur; et hoc absit, nisi forte causa correptionis et cautele rigor dispensationis ita prouiderit, non tamen aliter nisi ut fiat utiliter.

Id tamen in commune adiiciendum puto, rata et inconcussa ueteris et noue legis auctoritate in his que matri Ecclesie supereroganda mandantur, a filiis nichil aliud fieri oportere nisi quod sacrosancto mater usu uenerandaque sanxerit traditione.



CAPUT XXXuII. De sponsione fide fulta, et matrimonio aliunde contracto.


 Asserunt etiam nonnulli quod si quis media fide alicui coniugium promiserit, idque probari possit, matrimonium cum alia post fidem datam contractum minime seruari debere, sed ad priorem redeundum esse. Alii autem autumant consensum utriusque, quoniam is est coniugii effector, preualere sponsioni, quamuis iuramento confirmate. 249 Utique sponsio talis compleri debuit, si forte legitime potuit; alioquin peierandum potius erat quam contra legem quid fieret: peierare namque id quod contra Deum iuratum est, id utique bonum est: sicut enim licita iurare, cum ita opus est, bonum est, ; ita quod aliter fieri non potest nisi iniuste, id iurare immane facinus est; iuratum dimittere  id iudicium declinare est, quod utique bonum est. Inde ergo peniteat te non quod iurasti, sed quod iuramentum non seruasti; hinc autem doleas quod iurasti, non quod iusiurandum inexpletum dimisisti.

Tamen si id quod iuratum est et agere est culpa et dimittere scandalum, diligenti inquisitione examinandum  est utrum tolerabilius fieri potest. Nisi forte sit uerius neminem debere suo delicto alterius cauere scandalum; neque enim debes male agere, ut alteri sit bene. Quare quoties ex te aliis scandalum nascitur, bene fac ut scandalum tollatur. Nam: ue homini propter quem scandalum uenit . Sin autem aliter scandalo mederi non potes, nisi te sorde peccati contamines, damno fratrum ita condoleas, quatenus interim tibi prouideas; neque enim scandalista es, si te innoxio alter scandalizatur. uerum dum quod non oportuit iurasti per te id effectum est, unde si male iuratum dimiseris, infirmi fortasse scandalizentur: ergo, ut dictum est, si quod iurasti, facis, utique peccas, quoniam id malum est; sin autem dimittis, item peccas, quoniam dimittendo  Ecclesiam scandalizas. Quare et facere, peccare est; et dimittere, scandalizare; dimittere tamen malum, non est aliud quam bonum: sed ex bono tuo malum oritur alterius, nec tu absque culpa es; non quia dimittis malum, uerum quia iuraueras te non dimissurum. Quamobrem ad ipsam stultitiam iuramenti tota redit macula peccati. Plane ergo tibi dolendum est, tum quia stolidum precessit iusiurandum, tum quia scandalum uides inde secuturum. Non enim potes adaugere dolorem male iurati mala exsecutione rei. Unde quotiescunque agis unde scandalum facis, si aliter scandalo mederi non potes, nisi prius agendo contra Deum, animam propriam uulneres: quod fratribus nocuisti, dole; nocumentum autem non ita in alio resecare studeas, ut tibi ipsi uulnus  anime infligas. Memento tamen ut scandalizatis manifestes, ideo te propositum, licet scandalizati sint, mutasse, quoniam perseuerare in eo id erat Deum offendere, nec te Deum offendere posse ut placeas hominibus.

Sed redeamus ad id quod aiunt, sponsionem coniugii fide aut iuramento fultam oportere ad effectum duci. Si tamen interim aliunde matrimonium contrahatur, iniuriam sponsioni faciendam arbitrantur; lex coniugii iniuste est suscepta, et tamen non destruenda. Nimirum multa utique fiunt, et tamen facta immutari nequeunt. Et ne de eadem re exeamus, si coram Ecclesia, que ante coniugium fieri debent, transigantur omnia, coniugio autem assensus  non prebeatur, nonne iniuria est quod pactio nuptiarum contemnitur, maior autem si aliunde nuptie contrahantur? Et tamen copulam matrimonii nemo dissoluit.

Inter has partium contentiones, id mihi tenendum uidetur quod ecclesiasticis non obuiat decretis. Catholice ergo consulenda puto Ecclesie decreta, que si responderint nec cognatos debere sociari, nec fide media obligatos posse disiungi, mos Ecclesie non pretereatur.  Sin autem res aliter se habeat, quis audeat quod factum est immutare coniugium,  quando quidem id fieri nunquam fuit prohibitum?



CAPUT XXXuIII. Que persone possint simul esse uel separari?

 Et hec quidem sunt persone quas toro minime oportet conuenire, aut postquam conuenerint, 250 simul remanere. Sunt alie quas post coniugium, et simul esse non nocet, et separari culpa non est. Nam si que seruo quasi libero nupserit, postquam rescierit, aut, si cohabitare malit, matrimonium confirmat; aut, si preelegerit dissidium quod dolo factum est, emendat Ecclesia; et si ita institutum est, soluit. Soluta ergo a lege uiri: Cui uult nubat tantum in Domino.

 Si alter alteri aut maleficio sortiariarum,  aut defectu genitalium nullo ualet modo reddere debitum, ubi istud diu diligenterque  fuerit examinatum, in optione illorum ponitur , aut simul continenter uiuere, aut separatos nouis se toris copulare; ita tamen ut ii quibus uigor reddendi debiti nature defectu prorsus est sublatus, a coniugio arceantur.

 Sed si inter huiusmodi personas coniugium exstitit, hoc presertim tempore, quomodo coniugium uetus dissoluitur nouumque superinducitur? Sin autem coniugium nullum fuit, cur non tanquam de fornicatione iudicantur, cum simul remanere nonnunquam sinuntur? Sed, sicut Iudei atque gentes connubia habebant, et dissolui poterant; et sicut  in Ecclesie primordio inter conuersam et non conuersum matrimonium in paganismo initum stare non prohibetur, sed neque perseuerare cogitur ; ita apud nos genera quedam coniugiorum sunt, que et coniugia aliquandiu existunt et quibusdam superuenientibus causis coniugia esse desistunt. Quidam tamen huiusmodi quasi coniugia potius aiunt: nam uera, nostro presertim tempore, uiuentibus coniugatis insolubilia manent, uiuente enim uiro ligata est mulier.

Et quidem quas personas coniugari oporteat, quidue coniugio facto consequi possit quod copulationem disiungat, perstrinximus. Nam plene de coniugio agere sicut nec fere de ulla re, minime nos  sufficere arbitramur, ubi una questione absoluta, innumere usu ipso noue suboriuntur.



CAPUT XXXIX. Quid boni maliue afferant nuptie.

 Nunc autem id propalare nitor quo oculo nuptias estimem subeundas; quidue secum ferant boni, quid item mali; id quoque ex parte. Te ergo coniugem fieri oportet aut ut filiorum generatione cultum Dei multiplices; aut ut carnis tue incontinentiam modifices. Nam si rerum tuarum heredem  queris, quid illud ad Deum? si uoluptatibus satisfacere cupis, nonne id erit contra Deum? Possunt et alie cause rationabiles occurrere: item quoque alie nequaquam approbande, et que aut Deo nichil placeant, aut per ualde displiceant. uerum he que dicte sunt sepiuscule contingunt.

Coniugium ex Deo est; quod autem est ex Deo, fieri debet propter Deum. Tu uero uxorem ducis admirans nobilitatem generis, affectans tutelam potestatis, nimia illectus pecunia, propter flammam inflammatus lasciuia; Deum aut omnino obliuisceris, aut, quod fere idem est, post omnia meditaris. Quare mirandum nullatenus est, si qui ita conueniunt, misere conuiuunt. Quamobrem oculos tuos erige ad Deum, eiusque inspectu subito coniugium.  Neque nocet; imo fieri oportet, ut post primam considerationem minime pretermittas sequentem; quatenus tibi sponsam huiusmodi prouideas cuius forme intento minime sit opus aliis prouocari. Ratio quoque est talem tibi procurare affinitatem unde in seculo habeas defensionem. Unde, prout opus fuerit suscipias rem; et ne minus nobilis ignobilitate anxieris, unde sumas honorem; honorem non ut elatione intumescas, uerum ut indignationem ex affinitate non incurras. Cum autem due sint precipue matrimonii cause, susceptio prolis, et uitatio fornicationis; fornicatio tamen 251 precipue uiget, propter quam fugiendam Apostolus mandat unumquemque suam habere uxorem . Unde steriles atque senes conueniunt absque spe sobolis,  causa repellende fornicationis.

 Conuenientes autem, simul cum connubio bona connubii suscipiunt tria hec, fidem, prolem, sacramentum. Fidem ut adulterino amplexu nuptiarum puritas non fedetur; prolem, ut religio Christiana augeatur; sacramentum, ne quo diuortio copula disrumpatur. Absque fide et sacramento coniugium non est; absque prole esse sepius potest. Nam, ut dictum est, inter senes ac steriles procreatio nulla speratur. Qui enim filiorum generationem nolentes maleficio quolibet id machinari intendunt ne nascantur, hi neque coniuges conueniunt, neque postmodum subsistunt, nisi forte contingat ut parricidium hoc ab animo excludant.

 Coniux uero, si id uere uult esse quod dicitur, quamuis filios suscipere non estimet, minime tamen id agat quare non suscipiat; alioquin quemadmodum qui fictus baptizatur, habet utique baptismum perceptione, sed non utilitate; ita hec sacramento coniux non etiam re. Huiusmodi ergo coniux ex bono coniugii minime sibi speret excusationem in opere nuptiali. Tales uxoribus damnabiliter herent, et tamen inter se coniugium habent. Quis enim eos quasi non coniuges ab inuicem separet, et non potius ab erratu corripiendo reuocaret? huius maleficii coniux si precognita fuisset, nullatenus sano a capite ducenda foret.

  Est fides coniugii sine sacramento; sacramentum item nonnunquam est absque fide; quod accidit quoties coniugandi, aut torum inter se immaculatum seruare disponunt, sese tamen relinquere meditantur; aut conuersari simul more coniugii uolunt, nisi quod undique fornicari desiderant. Qui animo tali conueniunt, quoniam a se bonum coniugii repellunt, si ambo sunt tales, ambo sunt inter se scortatores. Si unus solus est talis, alter solus est coniux. Huiusmodi coniuges nunquam erunt donec uitiis que coniugium fieri non sinunt eliminatis, bona coniugii amplectantur. Sed si inter huiusmodi personas coniugium non est, cur non ab inuicem diuiduntur, et nouis copulis libere coniunguntur? Quidquid enim in animo lateat, dummodo  coram Ecclesia quod dignum est coniugio fiat, utique coniugium reputatur. Licet enim coniugium nondum sit utilitate, est tamen sacramentum ueritate. Quod contra coniugium est, cubat in corde; quod cum coniugio est, sonat in ore. Coram Ecclesia, quia more Ecclesie uxorem ducit, quidquid ineptiarum corde premat, nichil inde coniugio derogabit. Potest utique esse ut nichil aut parum prosit, non tamen id potest esse ut coniugium non sit.

Sunt et alia plurima propter que si coniugium suscipiatur, coniugium uere sit, et nichil aut parum prosit. In coniugio tamen predicta mala sunt maxime uitanda, quorum contraria summopere tanquam bona coniugii sunt appetenda. Si enim sermo  coniungendorum hec bona abdicauerit, dispensatio Ecclesie coniunctioni fornicarie contradicit. Sicut baptizandum uetustati nolentem renuntiare non recipit, sacramento tamen quoquo modo hinc inde dato debita requirit. Si uero in coniugio nichil nisi diuitias aut uoluptatem aut huiusmodi aliquid queras, idque etiam loquendo prodas, error tuus erit ab Ecclesia arguendus, sed non ideo uideris mihi a nuptiis arcendus; melius namque est uel sic conuenire, quam scandalo Ecclesie passim stupro inseruire.

Sed qui ita conueniunt, num bono coniugii à uoluptate tori excusantur? Utique qui statutum Christi sequens uxorem ducit, ne contra Dei prohibitum  fornicetur; aut  ut soboles propter Deum educetur tali mente, ut nullam propter molestiam, quod Deus coniunxit homo ipse separet, is per bonum coniugii a malo tori liberatur: imo quoniam ne offendat Deum, et uxorem 252 ducit, et dimittere non querit, non consulens carnem, sed Dei uoluntatem, procul dubio premium adipiscitur. Is, si cum uxore dormit ut filios procreet, ut fornicationem euitet, aut ut socie debitum reddat; uere Domini pro nutu se habet, malum ardoris qui bonum propositi prosequitur omnino condonatur. Sin uero uir talis  ad amplexus nonnunquam uoluntate deuius fertur,  hic utique Saluus erit, sic tamen quasi per ignem . Neque enim qui secundum Deum uxorem tenet et suscipit, propter uoluptatem tori perit: Fornicatores enim et adulteros iudicabit Deus . Nam uir etiam bonus fragilitate preuentus, uoluptate nonnunquam trahitur, sicut ad cibum, ita quoque ad coitum; sed nolit Deus ut propter inuincibilia damnetur peccata uir toto proposito bonus.

uerum qui bonis coniugii propter sua desideria, Dei pretermissa uoluntate, consentit; quoniam uere bona non sunt, quo modo effectus suos habere possunt, ut apud Deum premium acquirant ex se, aut ueniam de ardore? ueniam aut omnino condonet, aut  quomodo  id falsa bona efficerent, aut, quod uerius est, mala? Nonne mala, sunt que non ideo fiunt ut satisfiat rationi, sed libidini? Maxima Ecclesie bona, sicut est fides, baptismus, confessio, ieiunium atque eleemosyna, si aliter quam ratio exigit se habent, parum uigent, et nonnunquam perualde nocent. Unde uidetur quod quacunque causa uxorem duxeris, dum ad id quod Deo placeat non intendis, bona coniugii suis facias carere effectibus. Nam non propter Deum, sed propter tuum affectum bona coniugii suscipis, que, ut dictum est, nec recte bona dici possunt, tum quia propter Deum non amantur, tum quia propter libidinem aut tolerantur aut appetuntur. Que autem talia sunt quomodo prodesse, et non potius nocere possunt? Nam et  bona propter malum, et mala propter bonum facta, utraque etiam nocere certum est. Quoties ergo bona coniugii euanescunt, uoluptas tori nullatenus excusatur, nisi quod leuior damnatio subsequitur; quoniam ita peccatur, ut Ecclesia non scandalizetur.

Sed de illo dicam coniugio, ubi equidem lex Dei attenditur, sed nichilominus  carnalis impletio uoluntatis affectatur; huiusmodi nec damnandum iudicare, nec a pena audeo absoluere  , edificantem super fundamentum, lignum, fenum, stipulam. Qua enim ratione illum damnabo, qui quantum potest, Deum querit, tametsi fragilitas trahit, non ut aliquatenus fornicari, sed ut coniugio delectari desideret; quod etiam abhorreret,  nisi Deus infirmis permisisset; trahit non ut mundi rem aut honorem, contempto Deo; sed sicut concessum est infirmis exoptet. uerum bonis mala uicina sunt, ut, opitulante Deo, solum in inquisitione rerum falli nequeas. Dum coniux uiuit quantumcunque molestie ex conuictu consurgit, ferendum  utique est; uerum post coniugis decessum, superstiti liberum sit cui uoluerit coniugari tantum in Domino. Apostolus nullam exceptionem fecit, nec Ecclesia facit: uerum cuiusque in libitu situm est quoties a coniugio soluitur, aut continentem manere, aut interim nuptiis inherere: Beatius tamen erit si sic permanserit .



LIBER OCTAuUS.



CAPUT PRIMUM.


 Domino, ut per stultitiam fidei saluos faceret credentes superbosque confutaret, placuit, sicut per lauacri regenerationem, ita quoque per corporis et sanguinis sui refectionem mundum Patri suo reconciliare. Id utique aliter fecisse nouerat, uerum ita suis humilitatem inducere malebat, quatenus id quod humana mens fatuum estimat, fides nichil Deo impossibile sciens, ueram salutis uiam asserat.

Manducationem corporis Christi, manducatio manne prefigurabat. Hic panis de celo, hic panis angelorum merito dicatur; quoniam illum designat qui cum sit refectio et gaudium angelorum, de celo descendit ut carne assumpta fieret et hominum panis.  Quem ergo angeli, utpote fortiores, manducant  in diuinitate, homo infirmus eumdem manducat in carne. Moyses ligno petram percussit, ipsa aquam fudit, aqua populum sitientem recreauit ; sic Iudei Christum cruci uulneratum  affixerunt; hoc est petram   ligno a Moyse percuti; petra autem aquam fudit, dum ex uulneribus Christi cruor fideles potaturus defluxit.  Sacramenta igitur corporis et sanguinis Domini ueteri in populo precesserunt, et idem credentibus, ut auctores fatentur, ualuerunt; non quod figura rei uires habere possit, sed quoniam Deus qui nichil non potest, quod modo conferre placet per ueritatem, tunc dare uolebat per umbram, et hoc est quod Apostolus ait: Omnes in Moyse baptizati sunt in nube et in mari; et omnes eamdem escam spiritualem manducauerunt, et omnes eumdem potum spiritalem biberunt , significantibus significatorum notis impositis. Ergone uulgi decretum huius rei consideratione  confirmatur, scilicet panem benedictum die Dominica libantibus; uel preoccupatis herbam saltem quasi eucaristiam sumentibus, idem ualere et pro eucaristia esse? Quis hoc absque auctoritate  inducere audeat? Presertim cum postquam res est, ipsam ratio sit esse per se; ante autem quam sit, figuram ualere. Nam postquam ueritas rei accessit et uiget, umbra et figura cessare debet. Supra dicta ergo cum nec sint res ipsa nec rei figura, quomodo possunt efficere, quod res ipsa cognoscitur posse? Sed et figura siue baptismi ut nubes et mare, siue corporis et sanguinis ut manna et aqua, quomodo idem estimatur ualuisse quod res, cum Apostolo auctore, impossibile sit sanguine hircorum aut taurorum peccata dimitti? 254 Nimirum sacrificio ueteris hostie, sacrificium figurabatur noue. Quod si hec figura minime id ualuit quod res sua, quomodo cetere figure id possunt quod res sue? figure, ut dictum est, efficaciam non habent figuratarum  rerum, sed quod figure est impossibile, Deo in figura est possibile.

Sed uerius arbitror id officii figuras habere, ut res suas insinuent, fidem autem in figuris latentem figuras suscipientibus, reuelante Deo, detectam id contulisse per spem, quod modo fidelibus ex significatis confertur per rem. Quod utique uidetur uoluisse is qui de figuris id sensit, quod idem cum re ualuerint credentibus. Nam quomodo idem ualuerunt credentibus? Quid est idem ualent credentibus? nisi quod future rei fides idem ualuit antiquis quod contemporaneis ualet fides rei presentis? Et quomodo idem, nisi quod uterque populus, ex fide suscepit idem alter indilate, alter post dilationem? Nam neque figura neque res quidquam prodest absque  fide, fides autem fructu carere non potest, quoniam Iustus ex fide uiuit .



CAPUT II. De pane et uino sacrificii.

 Alius panis quam frumenti, aliusue liquor quam uini ad mensam Domini non admittitur; forte ideo quoniam ipse sese uitem nuncupauit, granoque frumenti comparauit: precipue quoniam huiusmodi panem atque liquorem in corpus et sanguinem consecrauit, quatenus rationalium cibus hoc intelligatur atque potus, non autem iumenti more uiuentium. Sacrificium autem hoc corpore et sanguine  celebratur, ut eo participans totus uegetetur. Ad hoc sacrificium diuersa  grana conueniunt, quoniam diuersis Ecclesie personis preparatur; multa grana unum panem conficiunt, et multe persone quibus refectio hec debetur, una Ecclesia sunt. Alii namque mors est, nisi qui uerum Ecclesie est membrum. Huic pani manducando coniungimur, quoniam mysterio digne sumpto, Domino nostro coniungi debemus. Unde Apostolus: Panis quem frangimus, nonne participatio corporis Domini est ? Id est, quamdam nos facit habere cum uita Domini per corpus communionem.

Eadem significatio in calice est, nisi quod sanguis  quo anima nonnunquam declaratur, ea refectione animam indicat recreandam; corpus uero carne, ut, quoniam corpore et anima constamus, in utroque uirtute celestis cibi perficiamur; et sicut corporali cibo corporaliter, ita spirituali spiritualiter confortemur. Illum sumimus ut uiuamus in mundo, istum autem ut in Deo. Et sicut ille id efficere non potest, ut uiuamus secundum Deum; ita iste non facit ut uiuatur secundum mundum. Uterque suam et diuersam tenet uiam; alter dum uentrem onerat, uentris uiolentiam deficit; alter dum naturam solidat in integritate sui persistit. Cibus iste aliis in uitam, aliis sumitur in mortem. Nam, qui manducat et bibit indigne, iudicium sibi manducat et bibit . Et quid est iudicium manducare,  nisi ex manducatione damnabilem existere? Quantum autem? Quantum is qui reus est corporis et sanguinis Domini. Et quid est: Reus est corporis et sanguinis Domini , nisi qui mortis Christi penas dabit? Mortis autem Christi penas dare quid est, nisi crucifixorum in tormento penas habere? Illi quem nescierunt Deum, mortalem contempserunt; ii et Deum nouerunt, et immortalem contemnunt. Nonne contemnunt quoties indigne accedunt.

Sed dicis: Contemnere se nesciunt. Quid inde? Idne scire non debent? Ignorans enim ignorabitur . Id ignorasse quod Christus fuisset Deus, utique Iudeis culpa fuit; quoniam id inter eos conuersatus effecit ut ignorasse non oportuerit. Id ignorare quod ab indignis non  est communicandum, intolerabilis negligentia est, presertim Christianis, qui id officii habent ut tanta saltem sacramenta indiscussa non dimittant. 255 Sed que Ecclesia est, ubi corpus Christi non predicetur, et quod preparati debent esse accepturi: Unde Apostolus: Probet autem se ipsum homo et sic de pane illo edat et de calice bibat . Probet igitur se homo erratus suos discutiendo, et inuentos corrigendo, et quantum pro qualitate sceleris, et reuerentia mense Saluatoris decet, a tanto cibo abstineat; ita tamen ut si mors occurrerit, uiaticum presumat: hoc namque prandio opus est ad celestem migraturis cenam. Tamen: Si iustus morte preoccupatus fuerit, in refrigerio  erit . Nam qui cibum hunc habere potuit et neglexit male hac de uita abit: Nisi enim manducaueritis carnem Filii hominis et biberitis eius sanguinem, non habebitis uitam in uobis . Qui ergo non manducat, uitam non habet; qui autem indigne manducat, mortem habet. Malum est ut uita careas, pessimum autem ut mortem incurras. Quid est ergo consulendum? ut uitam corrigas, et communices. Sin autem nondum uis bonus esse, minus mali est non communicare. Bonus autem es  mala si non habes mortifera, tametsi habes quotidiana, id est si mens in affectu peccandi non sit.

  Secure ergo ad mensam Domini recumbe, quatenus refectus, et contra uitia fias robustior, et ad bona ualidior, et ad utriusque rei notitiam perspicacior. Unde uiuit magnus, strangulatur paruus. Cibus iste magnorum est quem usurpantes parui, quoniam minus capaces sunt, capiendo deficiunt; quantum enim prodest dignis, tantum nocet indignis. Nimirum inde redeunt boni meliores, mali peiores, et in signum interioris morbi, qui nunquam indigne accedentibus deest, exterior nonnunquam morbus adiicitur, ut qui in sacrificium et salutem Ecclesie peccat, de bono male sumpto, carnis aut egritudinem, aut mortem excipiat, non diiudicans corpus Domini, dum irreuerenter quasi ad corporalem cibum, ruit reus, quamuis non propter uite malitiam,  ex hoc solo quod tante rei debitam non exhibet diligentiam. Ideo, ut ait Apostolus: Inter uos multi infirmi et imbecilles, et dormiunt multi. Quod si nosmetipsos diiudicaremus non utique iudicaremur . Nam si prauitatem emendauissemus, utique puniti non fuissemus. Sed nec pena infertur nisi ut uita corrigatur. Unde Apostolus: Dum iudicamur, a Domino corripimur, ut non cum hoc mundo damnemur .



CAPUT III. Cur aqua immisceatur, et quomodo participandum?

 Calici aquam tradit Ecclesia immiscendam, quoniam sanguis cum aqua Dominico profluxit ex latere. Aqua more Scripture populum designat ; sanguis ergo sine aqua non est,  quoniam passio propter homines est. Dum caro manducatur  , et ori sanguis infunditur, passio Domini et corpore afflicti et sanguine perfusi insinuatur. Unde Dominus discipulis suis, et per eos aliis ait: Hoc facietis in meam commemorationem . Quamobrem quoties sacramento participamus, significate rei memores esse debemus; quare enim memores, nisi ut quid pro nobis tulerit attendamus, quidue rependi oporteat, minime pretermittamus? Quid hoc sit audiamus. Christus passus est pro nobis, uobis relinquens exemplum ut sequamini uestigia eius . Et quidem Christus discipulis, et per discipulos sacerdotibus reliquis, qualiter ab ipsis mensa Domini sit participanda  declarauit, dicens: Accipite et comedite: Hoc est corpus meum ; et post: Bibite ex hoc omnes; hic est sanguis meus   . Itaque primo corpus, post sanguis a presbyteris est sumendus. Institutio Christi mutanda non est, quippe decreti sanctione hoc modo firmata: Hoc facietis in meam commemorationem. Itaque non aliud, sed hoc fiat.

uerum qualiter a laicis eucaristia sumi deberet,  sponse sue commisit  iudicio, cuius consilio et usu pulchre fit ut caro Christi laicis distribuatur. Nimirum periculose fieret 256 ut sanguis sub liquida specie multitudini fidelium in Ecclesia diuideretur; longe periculosius infirmatis per parochiam deferretur. Nam quia caro absque sanguine non est, nec sanguis alibi est, nisi in carne; quisquis alterutrum sumit, neutrum insumptum derelinquit. Quod si bene credit, non tamen se bene credere ostendit, quisquis dum carnem tribuit, sanguine intingit, quasi aut caro sanguine careat, aut sanguis extra carnem existat. Libere utique et secure fatendum est, alterum absque altero sumi non posse, dubiumque non est quin si cui, ut facilius insumatur, perualde infirmato sanguis infunditur, satisfactum sit  communioni. Nam panem intinctum quis audeat porrigere, cum Dominus per se panem  , per se calicem porrexerit? Quis audeat coniungere que Dominus maluit separata ministrare?

Sed dices: Absque exemplo Domini cur non prebeam intinctum, cum tu prebere non dubites alterum sine altero? Dispensatio Ecclesie, ne quid inconuenientis suboriatur utrumque circumferre non consueuit, eademque ratione uitans effusionem, intingere pertimescit. Intinctus panis intincte inquinateque mentis uiro tradebatur Iude. Nihil tale taliterque fidelibus exhibeatur. Tamen pleraque per loca panis intinctus porrigitur, quatenus ut aiunt, et iuxta Euangelium utrumque distribuatur, et res ita securius atque expeditius transigatur. uerum et  Christus aliter fecit, et id mutari auctoritas  Romana obnixe interdicit.



CAPUT Iu. Quale corpus Christus discipulis tradidit nichil inde passurum.

 Dominus discipulis suis mortale corpus, et quod plus est moriturum (unde ait: Quod pro uobis tradetur; sicut et de sanguine, qui pro multis effundetur , manducandum exhibuit. Nam quomodo immortale quod nondum erat, et non potius quale erat, tradiderit? Mortale utique et passibile exhibuit comedendum. Sed neque moriturum ex comestione, neque passurum; sicut enim modo, ita etiam tunc uidebatur et frangi et conteri cibus ille, sed neutrum fiebat. Sed impassibile corpus  nichil pati nec confringi ratio est. uerum passibile manducari nec conteri que ratio est? Rationem humanam latet quomodo contingat manducari carnem absque contritione, siue mortalem siue immortalem. Sed Deus id facere potest quod homo intelligere non potest. Christus immortalis ad discipulos clausis introiuit ianuis, mortalis idem clauso prodiit matris utero. Et qui quantitatem infantilem iam habebat,  nullam tamen aperturam exigebat. Eadem uirtute factum est ut adultus quantitate, fidelium contineatur in ore, ut manducetur et tamen non confringatur, ut totus simul diuersis sit in locis, idque mirabiliter fit tam ante mortem quam post resurrectionem suam. Neutrum uidemus, utrumque ueneramur, quoniam fides non habet meritum, cui humana ratio prebet experimentum  . Quod in Christi mortali corpore gerebatur sacramenti perceptione, id in ipsius consequenter passione completum est; quod autem modo in mensa Christi representatur, in preterita eius passione agebatur. Illa ergo quod adhuc erat futurum, ista autem refectio quod iam est preteritum designat. Ibi in mortali carne passio futura, hic in immortali preterita  insinuatur; unio perceptionis unionem significat mentis; quippe dum carnem Christi in nobis suscipimus, quid aliud quam templum Christi nos insinuamus? Tunc autem Christi templum sumus, cum tanto inhabitatore moribus atque fide pollemus.

Quod si tales ad mensam Domini sedemus, Domino utique nostro adheremus: Et qui adheret Deo unus Spiritus est . Sin autem a Deo spiritu disiungimur, coram astantibus 257 communicando mentimur; cum non simus templum Dei, idque nos esse perceptione sacramenti polliceamur. Mensa ergo Domini non solum ipsius passionem, imo et conformitatem, et, ut dictum est, Ecclesie designat unitatem; habe caritatem et eris  hoc uinculo tam capiti constrictus quam membris. Iure ergo precipuum Ecclesie iudicatur sacramentum, quod tam sacra habet insinuare, imo et rite participantibus conferre.



CAPUT u. De conuersione panis et uini in corpus et sanguinem Christi.

 Dominus uirtute benedictionis sue, et per se et per ministros panem in corpus suum, uinumque in sanguinem suum conuertit, ita ut neque panis neque uinum, id quod ante erat remaneat, uerum in alteram transeat naturam; panis in carnem, uinum in sanguinem. Non utique in aliam, nisi in illam quam pro nobis celis inuexit. Neque alius est sanguis in  quem uinum transit, nisi ille qui manauit de latere, quique adhuc Christi manet in carne. De paruo dicitur quod fiet, et erit senex; ergo et de sene facto iure pronuntiatur quod fuit puer. Consecrando quoque de pane recte dices, quod uertetur, transibit in corpus Christi quodque fiet corpus Christi. Num tamen ideo postquam ita erit, concludam corpus Christi fuisse panem, pastam, farinam? Non enim id ante consecrationem fuit; quippe quod nunc omnino et tunc exstitit, nisi quis ridicule, imo et periculose dicere audeat, quod idem corpus, sit simul caro in celo, pasta in alueolo, triticum in horreo? Panis transit in corpus, unde Dominus accepto pane et benedicto  ait: Hoc est corpus meum ; similiter accepto calice post gratiarum actionem subiunxit: Hic est sanguis meus , quasi diceret: Quod sub specie uini cernitis, sanguinem esse meum sciatis; quodque adhuc panis apparet, nemo corpus meum esse dubitet. Et quoniam sicut ante benedictionem panis fuerat, ita post benedictionem corpus suum aiebat; et sicut uinum ante exstitit, ita post gratias, sanguinem suum dixit. Nemo audeat aliud astruere, quam quod Dominum, uerba indicant, uoluisse. Quare nec panem fieri carnem neges, nec aliud fieri putes. uinum post gratias sanguinem factum credas; nec in aliud mutari contendas.

Itaque neque panem in sanguinem, neque uinum in carnem, imo neutrum in animam aut in diuinam  naturam arbitreris benedicendo uertendum. Homo natus ex uirgine in corpore substantie tam creatrici quam create personaliter est coniunctus, et in neutram uersus. Quod ergo de homine nefas est credere, in pane et uino nemo presumat estimare. uinum tamen efficitur sanguis, is quidem qui per carnem est diffusus. quia alium non habet Christus. Et quoniam sanguis non est nisi in carne, sumi nullatenus potest nisi in carne. Itaque cum acceperis sanguinem, accipis etiam carnem, sed nonnisi per sanguinem; qui absque carne non est: nam si esset, caro simul minime sumeretur.

Et cum, ut cernere est, minimum sumitur, nichil tamen sumendum relinquitur. Nam absit, ut sicut in macello carnes frustatim laniantur; ita communicatio  corporis et sanguinis Christi particulatim diminuatur, presertim modo cum resurrexerit Christus immortalis et impassabilis; Christus enim resurgens ex mortuis iam non moritur; mors illi ultra non dominabitur . Huiusmodi manducationem abhorruerunt illi qui dixerunt: Durus est hic sermo, quis potest eum audire ? Huic errori Dominus respondit, dicens: Si ergo uideritis Filium hominis ascendentem ubi erat prius? Quasi diceret: Cum Filius hominis integer in celos, ubi et prius secundum diuinitatem fuit, sit ascensurus; liquet quod non sicut fallimini, caro mea buccellatim sit corporalium more ciborum fidelibus distribuenda. 258 Corpus ergo Christi uidetur frangi, et non frangitur;  uidetur conteri dentibus, et non conteritur; nimirum contritio et fractura speciem comitantur non etiam rem.

 Cum autem panis in carnem, uinum quoque uirtute Christi uertatur in sanguinem, substantia utique uini et panis desinit esse quod fuerat, idque fit quod prius non erat: proprietates tamen amborum transeuntium manent, unde fit ut id quinque sensus nostri post consecrationem inueniant, quod ante consecrationem inueniebant. Nam uisus speciem panis uinique colorem cernit; auditus in pane fractionem, in uino fusionem aure discernit; nares olfactu, palatum gustu, utriusque naturam perpendunt;  tangendo autem asperitas siue lenitas, duritia siue mollities non colatur. Transit itaque substantia, sed remanet forma; neutrum miraris, sed omnipotentem contemplaris. Quamobrem non est sensuum delusio, sed uera rei comprehensio, quod cum Dominica in mensa sit solum caro et sanguis, nichilominus tamen uini natura percipiatur et panis. Non tamen quod caro et sanguis huiusmodi sint qualitatis, uerum quod, post mutationem utriusque substantie, non mutatur qualitas nature. Hec qualitas tamen frangendo et conterendo aliter aliterque uariatur, res ipsa que sub specie latet nullo modo alteratur. Cum enim speciem panis uarii diuisionum modi dissipant, ita Christus sub unaquaque speciei portione integer suscipitur, sicut sub integra specie sumebatur.  Nimirum sicut in altera specie, et nondum sua, se uidendum exhibuit, assumpta ad tempus resurrectionis gloria, adhuc in Transfiguratione uetus homo , uetustate quoque post mortem deposita iam glorificatus, sicut in ueteri forma discipulis tolerabili, et nota ad horam apparuit; ita modo species panis oculis obiicitur, sed sub specie Saluator mundi tenetur. Utrique duarum uisionum alia species quam Christus tunc habuit ostendebatur  tertia autem uisio quod [aut quam] comprehendit, nunquam Christus in forma habuit. Tres autem he species nichil aliud sub se uidendum, nichil aliud exibent tractandum, nisi corpus Christi, imo et Christum.  Nam ut in eo, unde nobis sermo inchoatus est, immoremur, panis transit in corpus uerum; non exsangue sed plenum sanguine; non mortuum, sed anima uiuificatum Deoque unitum.

In huiusmodi corpus panem uerti oportet, quoniam alterius modi [fort. alterum modum] Christus non habet. In ipsum corpus panem uerti asserimus, quoniam corporis uerti in partem dicere non audemus: non enim ait Dominus: Accipite, hoc est portio corporis mei; uerum accipite: Hoc est corpus meum . Si enim sicut uinum in sanguinem, licet in homine comprehensum, ita panis in portionem, licet ambitu corporis inclusam uerteretur, utique oporteret dici: Hec est pars corporis mei, sicut dicitur: Hic est sanguis meus , potius  quam partem nomine corporis censeri; quoniam nec sanguis nomine hominis censetur. Itaque sicut sanguis nomine suo et non continentis dicitur; ita quoque si in partem corporis fieret panis conuersio, nomine suo et non continentis diceretur. Itaque quantulamcunque qualemcunque se oculis nostris species post benedictionem obiecerit, fides sub speciei integumento non solum carnem et sanguinem; sed Christi integritatem sine qua nec caro Christi, nec sanguis est, debito honore ueneretur: nichil mirans, si manducandi et bibendi uerba cum  specie permanent et forma. Utique sub utraque specie totus Christus suscipitur si speciem, speciei amica uerba prosequuntur.



259 CAPUT uI. Qui possint conficere, et quomodo debeant distribuere?

 Non ab aliis quam sacerdotibus, neque ab ipsis contra statutum Ecclesie accedentibus, altaris sacramenta conficiuntur. Possunt equidem indigni uita conficere; sed necesse est ritum ecclesiasticum seruare. Indigni namque, licet damno suo, attamen conficiunt, sed nunquam aliter nisi conficiendi disciplinam emulentur. Et quidem ita mihi uidetur.

 Sacerdotum autem est curare quibus eucaristia debeat dari, quibus uero negari. Omnibus  publice iniquam et fedam uitam agentibus negandum est  pro sua reuerentia tantum sacramentum, ne si talibus tribuatur, tanquam de indigne dato infirmi scandalizentur. ipsi quoque scelerati tanquam celesti pane honorati falsa spe deludantur; sacerdos autem sicut de improuidentia dispensationis reus habeatur. Et quomodo, inquam reus? sicut qui sanctum dat canibus, imo Sanctum sanctorum. Unde apud Iudeos secundum pascha erat institutum, quando qui propter immunditiam, primum pascha celebrare non poterant secundum pascha purificati celebrabant; sic quoque nos si propter peccata cum aliis nostrum pascha celebrare non possumus, opus est dilatione, quousque purgati, secundo celebrare possimus.

 Qui autem flagitiosus quantumlibet, sed occultus, occulte premoneatur, ne quod debet esse saluti, presumat perditioni. Si tamen super hoc instat, sibique fieri quod fidelibus fit, expostulat; necesse est dare communionem, ne negando prodas iniquitatem, aut ne uidearis illum odisse, cui uitalem cibum nolis conferre. Itaque, ne aut illum detegas indignum, aut te reddas suspectum; mortem suam certissime illi dabis, et hac sola uia Ecclesie scandalum uitabis; si negares, utique grauiter offenderes; dum das, nichil omnino peccas: Iudicium enim sibi manducat et bibit , utique sibi, non etiam tibi  : si tibi solatium quando simul cum bonis distribuis et malis, quod Dominus iehsu  tibi exemplo idem fecit, cum inter apostolos suos Iudam a cena sua minime fugauit  . Cena enim hec radio solis purior, sordida percurrit, nec percurrendo sordes contrahit; decora illustrat, feda propalat; quippe uir bonus post cenam fit melior, malus autem a cena redit deformior.



CAPUT uII. Quoties ad minus communicandum.

 Aliis sepius, aliis rarius mos est communicari. Statuta tamen Patrum sanciunt ter in anno communicandum, die Natalis, Pasche et Pentecostes   . Sacerdotes tamen frequentius opus est confortari; laicos autem ter saltem. Familiares regis ad mensam sedent, et ii crebrius, quia propius  . uerum quisque more fidelium quos inter conuersatur, siue sepius siue rarius id obnixe uideat, quatenus digne accedat.



CAPUT uIII. Quod Dominus non uitauit hominum cibos; neque malorum consortia sunt uitanda.

Dominus iehsu quoniam inter homines conuersari malebat, humane conuersationis cibos minime renuebat, id apud se agens quod a suis actum iri decreuerat: qui iuxta Magistri sui mandatum sicubi hospitabantur, edebant, et bibebant que apud illos erant . Nam qui in uno et priuato commorantur  loco, ii solitariam, et, ut libet  austeram, Ioannis Baptiste, et eremi sectatores, abstinentie 260 uitam agant. Qui autem de loco in locum proficiscuntur, aut inter multos conuersantur, apostolice hilaritatis et modestie mensam emulentur, si nec scandalizari, nec scandalizare uolunt, scientes quoniam esca et potus non est regnum Dei , et quod maioris meriti est libidinem frenare in abundantia, quam abstinere ex inedia  . Si cui tamen gula infesta est, copiam fugere securius est.

Dominus nuptiis interfuit, conuiuas non abhorruit; insinuans cupiditatem, non obsonium timendum esse, nullum hominum genus cohabitanti, et sancte se habenti nocere. Quod minime murmurantium detractio  pensabat, dum Dominum quod potum cibumque indifferenter sumebat; quod medicus egros uisitabat, uini accusabat potatorem, publicanorum quoque et meretricum commessatorem . Sed quando melius est cum Domino uesci fauo et pisce , quam simul cum Esau rufa lente?  Exemplum Domini sequamur, neque inter malos conuersari, tanquam ab ipsis inquinandi indignemur. Nam, si inter malos legitime te habes, et uerbo et exemplo attendentibus tibi uales; non te fermentum malorum in suam uertit acredinem, uerum tu illam ab illis paulatim extrahis.

Qui ergo consortia malorum fugis cum ex te ipsi  meliores fiant, tu ex ipsis deterior non sis? Crudelis utique es; non uis, et prodesse potes. Ad bonos properas qui te minime egent; malos derelinquis, qui tecum periculo carent. Nimirum te stolide habes aut insolenter, si aut peccatores nimium iustus abominaris, aut cum bene te habes de uicinia malorum inquinari te credis. Quod si id te contristat quod inter culpabiles culpa non cares, discute uitam tuam, et inquire utrum inter quotidiana sint illa unde quereris, an inter damnabilia. Si quotidiana sunt, ubi terrarum euitari possunt? Huiusmodi quoniam assidua sunt, assidue gemas; quoniam uero nichil inde est damnationis sanctis, imo consolationis, maxime si Ecclesie  proficuis intendens, quasi ex itinere opportune puluerem trahis. Quidquid enim ex operibus caritatis fragilitate humana inuincibiliter contrahitur; quoniam uniuersa delicta operit caritas ; fructu operum eius excusatur. Ergo propter maculam pulueris, itineris bona uitabis? propter parua, et uenialia mala, magna et celestia bona? Ergo nichil boni est quod aggredi ualeas, quoniam semper bonum mala sequuntur que expauescas?

Sicubi autem es, aut quid agis, unde tibi intolerabilia insurgunt peccata; si nulla ratione eo in loco aut actu mortem anime effugere potes, quantumcunque locus actusue probetur, periculum tui omnino deuita, et quidquid scandalizat te, id abscide et proiice abs te . uerumtamen  acutius pensandum puto, ne, dum per speculum in enigmate ambulamus, species nos rerum deludat, angelo Satane transfigurato in angelum lucis . Contra quod gratia Dei est opus; nec in tuis confidas uiribus, sed iacta in Domino curam tuam . Ut autem tibi adsit, uita tua promereatur, iuxta illud: Appropinquate Deo, et approprinquabit uobis .



CAPUT IX. De cena Domini et aliis ueteribus non reducendis.

Dominus natus ex muliere, factus homo sub lege, ueterem cenam, que agno azymisque panibus celebrari solebat et uino, suis sumpsit cum discipulis. Sumpsit ut finem ueteri imponeret, nouam autem induceret. Postquam enim discipuli parauerunt pascha  et Dominus discubuit, ait: Desiderio desideraui hoc pascha manducare uobiscum, antequam patiar . Desiderat namque iuxta auctoritatem primo typicum manducare pascha, et sic passionis sue mundo mysteria declarare, ut et antiqui pasche probator existat, et iam adueniente ueritate umbram 261 cessare doceat. Unde subiungitur: Dico enim uobis quia ex hoc non manducabo illud donec impleatur in regno Dei. Quasi diceret: Non ultra Mosaicum pascha celebrabo, donec in Ecclesia, que est regnum Dei, spiritualiter intellectum compleatur. In hoc regno usque hodie manducat Christus, cum ea que Moyses rudi populo carnaliter obseruanda precepit, in membris suis spiritualiter exercet. Cesset ergo umbra,  quoniam aduenit ueritas: sicut defecit manna postquam comederunt filii Isrel de frugibus terre, nec usi sunt ultra illo cibo. Sequitur: Et accepto calice gratias egit, dicens: Accipite et diuidite inter uos. Hic calix ad uetus pascha cui finem imponebat, pertinet; quo accepto, gratias agit. Ideo scilicet quia uetera transitura, et noua omnia erant uentura. Sequitur: Dico enim uobis quod non bibam de generatione uitis, donec regnum Dei ueniat. Sicut typicum esum agni panisque azymi, sic etiam typicum pasche potum se negat bibiturum, donec ostensa resurrectionis gloria regnum Dei, id est fides [lege finis] mundi, adueniat, ut per horum duorum immutationem  sacramentorum, que precipua iudicantur ceteris, legis sacramenta ad spiritualem obseruantiam doceat transferenda. Antiqui ergo pasche, tam cibo meta ponitur quam potui, in cena Domini.

Cenam ergo Domini, neque in uino neque in azymis, sicut neque in esu agni, quoniam hec Dominus terminauit, nemo reducat; alioquin iudaizat. Extrema pars cene que ita nouo debetur homini quemadmodum prima ueteri, qua Dominus suis sacramenta corporis et sanguinis distribuit, ipsa sepius est repetenda, auctore Domino qui post noue cene, nouique pasche distributionem ait apostolis, et per eos aliis: Hoc facite in meam commemorationem . Dominus ergo finitis ueteris pasche solemniis transit ad nouum, quod in sue redemptionis  memoriam Ecclesiam frequentare desiderat, ut pro carne et sanguine Agni, sue carnis et sanguinis sacramentum in panis et uini figura substituat. Surgit quoque Dominus a cena et lauit pedes discipulorum, et cum recubuisset iterum, dixit eis: Si ego laui pedes uestros Dominus et Magister, et uos debetis alter alterius lauare pedes; exemplum enim dedi uobis, ut quemadmodum feci uobis ita et uos faciatis . Manu uidelicet pedes lauando, uel corde alter alteri peccata dimittendo, et pro inuicem orando, nullus error esse potest intelligenti. Quid fugiamus, quidue sequamur, Dominus edocet: figura enim legis paulatim imminuit. Unde et leprosos tangit, Sabbata infringit: Lex enim et prophete usque ad Ioannem ; tandem uero uniuersas  in cena terminat, quid sibi displiceat, quid uero placeat pulsa ambiguitate declarans, dum hinc ait: Ex hoc non manducabo illud; non bibam de generatione uitis; inde addit: Hoc facite in meam commemorationem; exemplum dedi uobis. Phariseis apostolos accusantibus quod Sabbatis spicas uulserant et ad manducandum confricauerant, , Dominus ita respondit: Si sciretis quid est? Misericordiam uolo et non sacrificium, nunquam condemnauissetis innocentes . Nimirum disposuit Deus per sue gratiam misericordie, non autem per legis obseruantias mundum saluare. Item, ideo non sunt arguendi quasi diceret Dominus: Discipuli mei, Dominus est enim  Filius hominis etiam Sabbati . Nimirum qui Dominus est sicut aliorum, ita quoque et ceremoniarum; merito cum uult stare, cum uult facit cessare. Si institutio Christi tibi non sufficit, nimium iustus es; si preteris, preuaricator es.

Post Dominum consule Apostolum: ipse enim ait: Si spiritu ducimini, non estis sub lege . Unde sequitur, quod qui sub lege est, duce Apostolo caret. Sub lege autem est qui in legalibus confidit. Paulus Colossenses redarguit quod, more Iudeorum, ita se commonerent: Ne tetigeritis, ne gustaueritis, que sunt omnia in interitu ipso usu . Displicet enim Apostolo more Iudeorum tactum ut cadaueris uitare, gustum ut porci abhorrere.  Quoniam non solum 262 hec, uerum et omnia huiusmodi ualent ad interitum, si quis ab his abstineat, illis utatur; credens inde iustificari. Idem, inquit: Si circumcidamini, Christus uobis nichil proderit . In una et inter magnas precipua obseruantia. Circumcisio enim et pascha inter figuralia primatum obtinent, manifestans illum nichil utilitatis accipere ex redemptione, quisquis spem ponit in legis obseruatione.

Apostolus item Christum commendans, et legalia uituperans dicit: Propter quem omnia detrimentum feci, et arbitror ut stercora, ut Christum lucrifaciam . Non dicit aliqua, sed omnia detrimento esse, et arbitranda ut stercora; quoniam omnia si qua in homine bona inueniuntur, illico  deerunt et annnichilando corrumpunt, et contrectantem fetore proprio inficiunt. Hoc Apostolus uitat ut Christum lucrifaciat. Quare? Nisi quod in eiusmodi non est salus? Atque ideo uir zelo domus Dei ardens, toties contra legem disputat, quatenus que nociua sunt radicitus euellat, insinuens a cultu idololatrie cultum legis parum distare. Unde Galatis ait: Nolite iterum iugo seruitutis contineri . Cum Galate nunquam antea sub lege fuerint , quomodo inquit: Nolite iterum iugo seruitutis contineri? Sed prius sub iugo seruitutis exstiterunt dum sub onere deprimerentur idololatrie; ad quod quodammodo recurrunt dum legi que iam ei comparatur, se subdunt. Nimirum sacramenta ceremoniarum adhuc obseruata  quoniam ueritatem gratie, que iam uenit adhuc futuram promittunt, falsitati iam deseruiunt. Umbra namque futurorum lex , si adhuc tenetur, illud mentiens promittit futurum, quod actu rei nouimus preteritum. Sed quid a cultu falsorum distat deorum falsa colere sacramenta, imo in sacramentis nescio quem nasciturum uenerari Christum?

Sed Paulus humiliat se legi circumciso Timotheo, ut dolus et scandalum Iudeorum cessaret, qui parati erant commouere tumultum et seditionem, si illum filium Iudee incircumcisum susciperet, et episcopum ordinaret . Et ipse qui comam ex uoto nutriuit, ut Nazarei, in Cenchris ex lege caput totondit . Post multa etiam in Ierusalem  consilio Iacobi et presbyterorum purificatus, secundum legem intrauit in templum, et hostiam obtulit . Legem, Christus finis legis, imo et ipsa lex, cessare instituit, et Paulus firmandam perdocuit, inter cetera inquiens: Ego enim per legem legi mortuus sum, ut Deo uiuam ; quasi diceret: auctoritate legis legem dimitto in tantum ut ad eam, sicut mortuus essem, minime accedam. Quare? ut Deo uiuam. Quippe solum mortuus legi, uiuit Deo et ad honorem Dei. Num igitur uas electionis adeo desipuit, ut et contra se et contra legem, imo quoque et contra Deum et Dominum suum iudaizaret, legemque introduceret? absit!

 Iudeus a multis cibis iudaizando abstinet,  abstinet ab eisdem aliquando Christianus, sed aut propter continentiam, aut quia sunt contra corporis salutem, et bene facit: Iudeus, dum Sabbato feriatur, iudaizat: Christianus eodem die nonnunquam quiescit, sed solemnitatem suam Sabbato uenientem seruat, et Christiano more se habet: sic multa cum Iudeis agimus, uerum non ut eorum legem seruemus; ita Apostolus, dum legalibus assensum prebuit, nullam legalibus reuerentiam exhibuit sed, utens dispensatione, contra scandalum inuenit remedium.  In huiusmodi ergo sicut neque dimissis, ita neque factis ullum omnino est periculum, si in eis que fiunt, nec ulla spes habetur, nec usus assiduitate error Iudaismi inducitur: sed id fit quod fieri ratio poscit. Nisi enim necessitas nimia cogat, nichil  cum Iudeis agendum est tale aut tandiu, ut de nostra quasi Iudaizatione gloriari queant. Caueamus ergo ne, ut aiunt, cenam Domini usque adeo imitemur, ut iudaizemus.

Que ergo ratio exigit ut more, Quadragesima insolito die passionem Domini antecedent, post prandium quasi Dominum secuti, 263 cenemus, et azymos panes, si facultas datur, simul cum uino insumamus. Que necessitas compellit  ieiunium quadragesimale quadraginta refectionibus pro nostra fragilitate transigendum, eo presertim tempore quo uiuacius  erat abstinendum, infringere? Morem Ecclesie seruandum respondes, hic autem mos laicorum aut nullorum est apud nos, aut paucorum; clericorum  pars maxima morem hunc non seruant, conuentusque religiosissimi euitant. Quare necessitudo consuetudinis nulla uidetur propter quam mos iste seruetur, nisi forte cenam Domini huiusmodi celebratione representari oporteat. Cur enim hanc cenam Domini appellant, nisi ea Dominicam cenam representant? Sed cena Domini, ut predictum est, partim uetus exstitit, partim autem noua; sed nouitatem quis aliter representare audebit nisi quomodo Dominus ipse contradidit, inquiens: Hoc facite in meam commemorationem?  Si ergo uetustas repetitur, cur non perfecte, ut et agnus azymis atque uino societur? Sed esum carnium in ieiuniis sumi horres? Et ego ieiunaturus, bis in die edere rationem  non puto. Sed quod carnem non comedis, usum sequeris; quod Dominicam celebras cenam, a reatu soluti te defendit, ut putas, ieiunit. Dominus qui ultimam et nouam cene partem tenendam mandauit, ipse primam et antiquam cene eiusdem partem terminauit; quam et apostolica prohibuit institutio omnibus cum legalibus. Quod ergo et a Domino finitum, et a seruo ex Domini parte prohibitum, quomodo tu reducis? quod autem per iniuriam est reductum, quomodo a reatu te soluti absoluit ieiunii? Dupliciter itaque preuaricatorem te constituis, dum nec precipuum ieiunii genus obseruas, Domini imitator iniurius iudaizas.

 Sed in tali manes Ecclesia ubi futurus es scandalo, nisi more Pauli consentis Iudaismo? Ad horam, ut periculum propulsetur, legale quid suscipere ratio uidetur, uerum id sine intermissione quotannis repetere, nonne potius est errorem inducere, quam scandalum sedare? Num pro scandalo insipientium sine fine est iudaizandum? Non ita nos Christus docuit, non ita Apostolus instruxit, quorum uterque mortem, uterque suscepit persecutionem ut lex uetus cessaret, noua autem uigeret. Id ergo tu audes in usum ducere, propter quod finiendum, uitam finire Dominus non dubitauit in cruce? Si que ergo in Christo noua creatura est, uetera transierunt, et ecce facta sunt omnia noua . Ubi omnia facta sunt noua, nichil uetustatis remanere  potest: In Christo enim Iesu neque circumcisio aliquid ualet, neque preputium, sed fides que per dilectionem operatur .



CAPUT X. De libertate ciborum sine offendiculo sumendorum.

Dominus dum mundum a lege liberauit, libertatem quoque ciborum in lege prohibitorum restituit; ut nichil amplius foret immundum quod iure gentium esset sumendum. Unde Dominus: Non quod intrat in os coinquinat hominem . Nihil enim est extra hominem, quod intrans inquinet. Unde Apostolus ad Romanos: Scio et confido in Domino Iesu, quia nichil commune per ipsum, nisi ei qui estimat quid commune esse, illi commune est . Hec enim est fiducia  in Iesu quod nichil est commune, id est immundum per ipsum, qui postquam uenit, absoluit a lege. Unde Apostolus paulo post ait: Omnia quidem munda sunt, sed malum est homini qui per offendiculum manducat. Bonum est homini non manducare carnem et non bibere uinum, neque in quo frater tuus offenditur . Unde paulo ante premisit: Noli propter escam destruere opus Dei . Item Noli cibo tuo illum perdere pro quo Christus mortuus est . Itaque quidquid manducari potest, manducari licet; nisi inde scandalizentur infirmi; et qui manducat contra conscientiam 264 edat. Cibos enim alias mundos, teste Apostolo, qui discernit, si manducauerit, damnatus est, quia non est ex fide: Omne  autem quod non est ex fide, peccatum est , id est quod fit contra fidem ut credatur malum esse.

Quod autem cibos etiam idolo immolatos sumere liceat, ita tamen ut inde fratres scandalizari non oporteat, Paulus ad Corinthios scribens indicauit, ait enim: De escis autem que idolis immolantur, scimus ; quid? nisi quod licet comedere, quia non ab idolo contaminata: tamen: uidete ne forte hec licentia uestra offendiculum fiat infirmis: si enim quis eum uiderit, qui habet scientiam, in idolio recumbentem, nonne conscientia eius cum sit infirma edificabitur ad manaucandum idolothyta, et peribit  infirmus in tua scientia frater propter quem Christus mortuus est?  Itaque idolothyta in presentia idoli, quanto magis quoslibet alibi cibos sumi licet, nisi scandalum prohibet? Idem ad eosdem: Omnia mihi licent sed non omnia edificant ; quoniam iuxta eiusdem loci expositionem,  omnia secundum legem nature licent, quia omnia munda; de cibis agitur; licent, id est nullo Domini precepto prohibentur, sed non omnia edificant proximos. Et quia licita sunt, et tamen non est utendum semper eis; determinat quomodo liceat edere uel non edere, inquiens: Omne quod in macello uenit manducate, nichil interrogantes propter conscientiam . Cuius? Astantis infirmi. Manducate, quia Domini est terra et plenitudo eius .  Non enim potest esse immundum quod Domini est. Item: Si quis uocat uos infidelium ad cenam et uultis ire, omne quod uobis apponitur manducate: Si quis autem dixerit, hoc immolatum est idolis, nolite manducare propter illum qui indicauit et propter conscientiam; conscientiam autem dico non tuam, sed alterius .

Itaque morticina, precipitio, aquis, bestiis interempta, macello ueneuntia aut mense apposita, sumi possunt nichilominus, imo potius quam idolothyta. Nam si alterutrum esset uitandum, uitaretur utique demoniis sacrificatum. Itaque nec ea que comedi, nec que possunt bibi omnino ulla dimitti lex Christiana mandat, nisi forte si quid huiusmodi suboriatur quare quod licitum est tanquam illicitum  fugere conueniat. Sicut sexta feria, cum Ieiunii diebus, carnes edere minime iam licet, quoniam id abstinentia Ecclesie prohibet.

 Est quoque cibus ex accidenti aut inconsueto contemptibilis: potum etiam, si que contra decus incidunt, nauseatores non ferunt; huiusmodi sumere culpa non est, nisi intuentibus id scandalo est propter quod minime comedas aut inter Francos butyrum aut inter alios quosdam allium. Unde Apostolus: Si esca scandalizat fratrem meum, non manducabo carnem in eternum, ne fratrem meum scandalizem . Est quoque esca insalubris edenti atque ideo cauenda; unde et caseus iure gentium esui concessus, a nonnullis fere quasi  pestis uitatur; huiusmodi precepto medici et non magistri obseruantur.

Sed si contrahimus offensam, dum comedentes aut bibentes aut abstinentie contraimus, aut apud infirmos scandalum generamus, aut demum gastrimargie nimium seruientes, nobis pestem ingeramus, quid est, quod intrat in os, hominem non coinquinare? utique non quod in os intrat hominem inquinat? sed iuxta sententiam Domini, quod ex corde procedit . Dum enim supradictis modis offendimus, aut contra conscientiam agimus, aut per negligentiam delinquimus.  Quod si cor neutro modo contaminatur, nichil peccati committitur; nimirum quando nichil mali ex corde prodit, quod intrat in os coinquinare non poterit. Imo nichil fit male extrinsecus, nisi forte apud illos de quibus scriptum est: Qui sine lege peccauerunt, sine lege peribunt . Quod si licentiam ciborum a Domino restitutam consueta Ecclesie prohibuissent, ususque ab ea ita suscepisset, negligi minime oporteret quod Ecclesia decreto sanxerit, ususque susceptione roborauerit. Multo tamen melius se habet 265 res quod licentia ore Domini statuta, Apostoli sanctione firmata in perpetuum perseueret, quam a quoquam quasi corrigendo fiat illicita, et cum iudeis in discretione ciborum et potuum habeamus religionem, cum teste  Apostolo: Non sit regnum Dei potus et esca, et esca non nos commendet Deo. Neque si non manducauerimus deficimus, neque si manducauerimus abundabimus . Nemo apostolos Apostolo quasi contrarios obiiciat, qui dum cetera concesserunt, suffocatum cum sanguine prohibuerunt, non decretum  sancientes, uerum ut opinor aliquorum imbecillitati condescendentes.

Quidam tamen quibus Moyses potius notus est quam Christus, qui magis sectantur litteram que occidit, quam Spiritum qui uiuificat; quos uelamen Moysis obumbrat, et non clara facies sub uelamine latens illustrat, ac per hoc nec Moysen intelligunt, nec Christum sincere suscipiunt. Unde Dominus: Si enim, crederetis Moysi forsitan crederetis et mihi,  de me enim ille scripsit ; superficiem legis inspicientes illicita  nostro tempore multa excipiunt, et suo sensu noua quadam similitudine delusi adiungunt, et ea quasi sacrosancta, rei tamen ueritate uana tradunt. Huiusmodi Apostolus nouit intendentes spiritibus erroris; quia in illis maligni spiritus loquuntur, et doctrinis demoniorum, id est demonia habentium, in hypocrisi loquentium mendacium, id est simulata religione, ut magis decipiant; et cauteriatam, id est adustam et signo mendacii operti notabilem; habentium suam conscientiam, prohibentium nubere et precipientium abstinere a cibis quasi immundis, non causa corporalis castigationis, quos Deus creauit ad percipiendum cum  gratiarum actione, fidelibus et his qui cognouerunt ueritatem; hanc scilicet, quia omnis creatura Dei bona est, et nichil recipiendum quod cum gratiarum actione percipitur: sanctificatur enim per uerbum Dei orationem , ne diabolus qui per cibum tentat, per cibum noceat. Hec Apostolus ad Timoth. scripsit.

Itaque cum sit uirtus abstinentie causa, a cibis temperare, que doctrina est sanctorum, uide si non immanis est uecordia abstinere a cibis quasi immundis que utique doctrina est demoniorum. Omnia enim munda mundis, coinquinatis autem et infidelibus  nichil est mundum, sed coinquinate [al. inquinate] sunt et mens eorum et conscientia . Utique omnia munda secundum naturas. Unde: Et erant ualde bona . Secundum significationes sunt quedam immunda Iudeis; nec nobis omnia apta sunt, uel propter salutem corporum, uel propter consuetudinem humane societatis. Omnia munda, sed quibus? Utique mundis qui bona fide sumunt et iusti sunt; coinquinatis autem per peccatum, et infidelibus qui non credunt, nichil mundum ; quia non sunt digni donis Dei. Non tamen ex cibo est inquinatio, sed ex malo intellectu et conscientia peccatorum. Unde sequitur: Sed coinquinate sunt et mens eorum et conscientia. ue illis qui dicunt bonum malum et malum bonum,  ebrietatem, fornicationem, et alia quedam exsecrabilia, aut quasi nature debita laudant, aut fragilitate humana excusant; aut quod non sunt damnabilia predicant, hi subditos suos huiusmodi nouis irretitos aut nulla aut minima quasi propter minimos excessus animaduersione feriunt. Si quid autem contra suas, et non Dei traditiones fiat, id intolerabile malum grauissimeque multandum exclamant, mortificantes animas que non moriuntur, uiuificantes illas que non uiuunt. Hi propter traditiones suas irrita fecerunt mandata Dei.



CAPUT XI. De alternatione fidei Iudeorum et gentium.

Cum gentilitas torpebat in idololatria, in cultu  Dei uigebat Iudea. Ex quo Iudea desipuit, gentilitas ad fidem surrexit: cum demum gentilitas deficiet, Iudea fide reuiuiscet. O altitudo sapientie et scientie Dei, quam incomprehensibiles uie eius!  Ita in his sicut in aliis, 266 quasi simul utramque gentem saluare non posset, saluat per uices. Feditate idololatrie satis humiliatas gentes ad se uocat, Iudeos autem cultu Dei in nationes elatos, obseruatione legis in Christum superbos recusat; tandem diutina captiuitatis attritione, et male uiuendi continuatione satis conuicti, uocatione Elie et Enoch conuertentur. Gentes autem tam fidei quam morum erroribus in dies deprauate, Antichristo digne duce, circumcisione uocata subuertentur. Nisi quod et de gentibus quidam  preclari Antichristo resistent, et de Iudeis nonnulli ignobiles obedient; utrique pauci, quia, cum plenitudo gentium introierit, tunc omnis Isrel saluus erit . Cum enim ad fidem fuerint assumpti ex gentibus quot preordinati sunt ad salutem, tunc per fidem, que per dilectionem operatur, et plenitudo Iudeorum ad salutem assumetur, et tamen aliqui eorum adherebunt  Antichristo. Unde Dominus Iudeis loquens ait: Ego ueni  in nomine Patris mei et non accepistis me; si alius uenerit in nomine suo illum accipietis .

Quod autem etiam gentes Antichristus occupabit, et quo merito, Prophetam non latuit. Dicit enim: Constitue, Domine, legislatorem super eos, ut sciant gentes quoniam homines sunt . Ideo enim latorem praue legis  Antichristum suscipiunt, quoniam more hominum stolide se habuerunt. Quemcunque Antichristus sibi seduxerit, Christus ut aiunt reuocare non curabit: nam, cum plenitudo gentium introierit, tunc omnis Isrel saluus erit ; quasi diceret: Post uocationem gentium et non prius, uocatio erit communiter Iudeorum. Et quid est cum plenitudo gentium introierit, tunc omnis Isrel saluus erit, nisi quod non prius  Isrel plenarie saluus erit; sed tunc quando completa erit uocatio gentium? Itaque post uocationem plenariam Iudeorum nulla restat assumptio gentium; assumptio quippe gentium suum tempus habet ante assumptionem Iudeorum. Quod si nemo gentium assumitur post communem uocationem Iudeorum, cum regnum Antichristi Iudeorum uocationem sit secuturum, nemo eorum quos regnum Antichristi, de gentibus occupauerit salutem habebit. Quod si sanctam Scripturam, ubi de huiusmodi rebus agitur, consulimus, neminem omnino deceptum ab Antichristo, rediturum inueniemus.



CAPUT XII. De Elia et Enoch.

  Elias et Enoch, alter post diluuium, alter ante, in paradisum assumpti sunt, exspectantes, ut quemadmodum Ioannes Saluatoris antecessit aduentum et demonstrauit; ita et ipsi Iudicis aduentum suo preconatu ante finem mundi annuntient; quatenus omnes primo contra Antichristi conflictum, postmodum, contra iudicium preparari festinent. Hi duo quoniam absque cibi et potus sustentatione  imo quoniam eos nulla omnino molestia attingit, multo melius creduntur habere quam nos, multoque minus quam habituri sunt. Habent nimirum felicitatem tanto loco condignam, sed sperant in celo longe pretiosiorem  . Hi iuxta predicationem  Christi triennio pauloque amplius, uerbo Dei insistentes, creduntur reducturi corda filiorum ad patres, id est Iudeorum ad fidem patriarcharum; et confirmaturi, et premunituri Ecclesiam Dei contra iam iamque uenturam mundi immutationem. Nimirum tunc Iudeos post longam captiuitatem ab undique ad terram suam traditio  est redituros; ubi uerbum fidei audient, atque suscipient, ubi ab Antichristo ibidem sedem regni usurpaturo  tormenta tanquam boni athlete Christi fortiter sustinebunt. Interim autem mala habebit gens illa misericordiam tandem consecutura. Unde Dominus: Erit enim pressura magna super terram, et ira huic populo, et cadent in ore gladii, et captiui ducentur in omnes gentes, et Ierusalem 267 calcabitur a gentibus, donec impleantur tempora nationum . Hec utique pressura et ira usque hodie populo illi per omnes gentes disperso durat; non tamen in eternum durabit. Unde post ordinem pressure, de misericordia subiungitur, Donec impleantur tempora nationum, id est donec plenitudo gentium intrauerit, ut sic omnis Isrel saluus fiat, et quasi ad solium proprie natiuitatis gauisurus redeat.

 Quid est ergo quod in Propheta Iudei de Deo aiunt: Et non nos cognoscet amplius?  Utique non Iudeos regno antiquo restituet, sed ut Christiani fiant, reducet  . Inter primos autem Elias et Enoch, peracto officii sui curriculo ab Antichristo tanquam rationibus suis incommodi, interficientur et in plateis iacentes sepeliri prohibebuntur, ne qua fiducia sit resurrectionis quam predicauerant, neque illorum imitatio sit aut in doctrina aut in uita, quos miseros uniuersi cernant. Post mortem autem illorum  in sua pace circa tres annos et dimidium, subiugato sibi prius uariis modis mundo, regnaturus putatur. Quo ergo  numero Christus predicauit, eo aduentus sui precones predicare uoluit, eodem Antichristum tyrannidem exercere permittet, ut quod Christus triennio adstruxit, triennio authenticos per uiros affirmet; triennio quoque prauitas Antichristi, sed frustra, impugnet  . Cribratio namque illa duplex, que et persequendo et falsis miraculis, siue mundi bonis blandiendo attrahit, qualis ab origine nulla fuit , purgamenta foras usque excutiet, triticum autem intus tantum concutiet. Sed quoniam, nisi breuiarentur dies illi, non salua fieret omnis caro ; persecutionis onus breuitate temperatur. Cito enim post regnum, illum Dominus iehsu interficiet spiritu oris sui , id est potentia iussionis sue, siue per se, siue per Michelem  . Occidetur autem, ut doctores tradunt, in monte Oliueti in papilione et solio suo, illo in loco contra quem Dominus ascendit in celum.



CAPUT XIII. Que precedent Christi aduentum, et de doctrina Apostoli.

Ante huius nequissimi aduentum precedet discessio  primum, ut gentes a Romanorum discedant principum imperio; post a fide, atque ita a spirituali Romane Ecclesie imperio. Hec discessio signum erit diei Domini, sed preueniet Antichristi tempus. Unde Apostolus, illis qui timebant quod dies Domini instaret, tali ordine locutus est: Ne quis uos seducat ullo modo, quoniam nisi uenerit discessio primum, et reuelatus fuerit homo peccati, filius perditionis qui aduersatur et extollitur supra omne quod dicitur Deus, aut quod colitur, ita ut in templo Dei sedeat ostendens se tanquam sit Deus . Nimirum antequam dies Domini adueniat, suo tempore completa accessione, aderit discessio; qua impleta, aderit ille iniquus homo, totus peccati, filius perditionis uel diaboli, qui perdit homines,  uel quod ipse perdendus, et alios perdens; qui aduersatur, imo Antichristus dicitur et extollitur efferendo se super omne quod dicitur Deus, ut dii gentium uel sancti, aut quod colitur sicut Deus Trinitas; ita ut ostendens se tanquam sit Deus, Dei sedeat in templo, id est in  Ecclesia, uel in templo a Romanis  destructo, quod tunc Iudei reedificabunt. Et qui Iudei, nisi illi qui circa illud tempus Ierosolymam de diuersis mundi partibus sunt confluxuri?

 Hoc ergo restat tantum, ut qui tenet, nunc teneat, donec de medio fiat: et tunc reuelabitur ille iniquus, id est qui tenet nunc fidem, teneat, donec refrigescat; quod erit eam de medio fieri, id est de  medio mundi tolli. uel, qui detinet illum, id est potestas Rome ad quam adhuc omnes undique quasi ad caput confluunt; siue, accessio que nondum completa est, detineat, donec 268 utraque tollatur de medio, uel donec iniquitas, que modo est mystica et occulta  fiat de medio, id est, quasi aliquid de communibus, ut non erubescat homo adulterari, sicut nec ambulare; et tunc parata sibi sede, digno se mundo reuelabitur ille iniquus; cuius, teste Apostolo: Est aduentus secundum operationem Satane ; quia diabolo instigante totum faciet; non tamen sine sensu ut phrenetici, qui, ut Doctores aiunt, culpam non habent de malis  . Secundum quam operationem Satane, in omni  uirtute et signis, et prodigiis mendacibus, et in omni seductione iniquitatis, his qui pereunt, in omni uirtute, humane potestatis et diuitiarum. Unde: Omnium inimicorum suorum dominabitur . Signis et prodigiis, maioribus et minoribus; mendacibus, quia non uera, ut uidetur, sed per magicam artem phantastica, uel si uera, Dei permissione ad mendacium trahunt, quia mendacium confirmant, id est eum esse Deum; in omni seductione, quoniam  minis, blanditiis et omnibus modis ad iniquitatem seducet: Dixit enim in corde suo, non mouebor a generatione in generationem sine malo  . Quasi diceret: Nonnisi malas per artes sublimari possum super omnes. Secure male agit, quoniam: Non est Deus in conspectu eius . Quare non est in conspectu eius? Secundum multitudinem ire sue non queret. Usque adeo turbati erit animi, ut non querat in quantis exacerbauit Dominum peccator? Inquinate sunt uie illius in omni tempore, uite scilicet sue: In omni tempore, id est comparatione omnium temporum, nullum unquam est tempus in tantum inquinatum, ut Antichristi uitam bene perspectam non arbitretur fediorem. Et tamen: Auferentur iudicia Dei a facie; aut enim non attendet, aut  non credet. uariis in eodem psalmo modis uaria illius nequissimi malitia detegitur, illos comprehensura, et sibi illectura solos qui pereunt; saluandos modo lenibus, modo asperis aggressura. In neutro tamen proficiet, uirtus enim diuini consilii suos mauult ab illius iniqui faucibus defendere, quam delusos inde abstrahere.



CAPUT XIu. De electis, et ministris Antichristi.

Illo interfecto non statim ueniet Christus; sed, ut ex Daniele intelligitur, concedentur electis qui titubauerunt, non autem ceciderunt in persecutione illa, dies quadraginta quinque ad penitentiam; quantum post, penitus ignoratur. Quod si omnis seductio Antichristi his fit qui pereunt, patet quod  nulla his futura est qui saluabuntur. Item si solis electis penitendi spatium conceditur, nulla ministris Antichristi uenia speretur, qui potius in uanis illis gaudebunt diebus, ducentes uxores et conuiuantes: Cumque dixerint pax et securitas, tunc repentinus eis superueniet interitus . Et quis nisi ille unde Propheta de Domino loquens, ait: Ignis ante ipsum precedet? . Et iterum: Ignis in conspectu eius exardescet , qui deuorabit terram cum germine suo, montium quoque fundamenta comburet  Nimirum et antequam Iudex appareat. Quanquam nonnulli locum hunc aliter explicant. Ignis Iudicii, ut putatur, precedet; et postquam apparuerit in conspectu presentiaque eius, idem ignis exardescet,  quo uniuersum mundi germen et uniuersa terre edificia cum animalibus in cinerem conuertentur. Tunc fluenta aquarum, que diuersis mundi partibus, siue hominum usui, siue telluris irrigationi discurrunt, quiescent; unde illud: Mare iam non est .  Tunc quoque ignis iste noster nostris subseruiens necessitatibus, nullus erit, unde et illud: Lux lucerne non lucebit tibi amplius . Reuera tamen ignis remanebit, uerum non hoc in loco, neque hoc in officio. Ita et aqua alibi, et ob aliud.

 Constat autem, exceptione hac habita, ignem atque aquam extremo ardore omnino, iuxta Scripturas, 269 dissoluendos; reliqua autem in meliorem esse mutanda formam, dicente Scriptura ore Petri: Elementa calore soluentur ; duo ut melius sint, unde: uidi celum nouum et terram nouam ; duo ut omnino non sint, ut ignis et aqua. Quod aqua sit abitura et ibi aiunt contineri: Pre confusione sonitus maris et fluctuum , mare enim cum fluctibus abiturum, sonum efficiet confusum de celo. Unde aues celi non dubium quin diluuio perierint, et igne periture sint. Unde tantum aiunt  ignem in ere ascensurum, quantum ascendit diluuium. De superioribus autem celi celorum, questio apud   quosdam est an igne perituri? sed siue igne siue aliter, perituri uidentur, quoniam de ipsis dixisse Propheta uidetur, Ipsi peribunt; precedit enim, et in principio, Domine, terram fundasti, et opera manuum tuarum sunt celi  . Qui terram immotam fundauit, ipse suis manibus, quasi dignius quid, celos est operatus. Et qui sunt terra digniores, nisi superiores? de ipsis tamen sequitur, Ipsi peribunt; quare autem peribunt? Fortasse quoniam et ibi iniquitas fuit, et totum in melius mundum immutari oportebat. Mutabilis orbis mutabilem propter hominem creatus est; immutationem quoque hominis immutatio sequitur orbis; usque adeo ut terra et er, siue solus, siue cum celo pereat: id est formam nobis notam amittat, iuxta illud: Initio  tu, Domine, terram fundasti, et opera manuum tuarum sunt celi; ipsi peribunt, tandem equidem; interim autem omnes sicut uestimentum ueterascent. Pereunt itaque secundum formam, terra autem in eternum stat secundum substantiam. Sed non tantum secundum uetustatem pereunt, uerum et in nouitatem transeunt: transeunt, quoniam Dominus ait: Celum et terra transibunt ; in nouitatem, quoniam scriptum est: uidi celum nouum et terram nouam . Unde Propheta; et sicut opertorium mutabis eos ; nimirum opertorium dum mutatur, innouatur. Sequitur, Et mutabuntur , quoniam mutata nequaquam denuo mutabuntur. Talis autem  erit innouatio mundi qualis innouato congruat homini.



CAPUT Xu. De ultimo igne et mortuorum resurrectione.

Ultimus autem ignis tandiu durabit quandiu fidelium purgationi opus erit. Hoc in igne uiui morientur, et per illum qui tunc uenturus est iudicare uiuos et mortuos, mortui resurgent, iuxta illud: Omnes quidem resurgemus . Quales? audi quod paulo post sequitur: Mortui resurgent incorrupti. Omnes quidem resurgemus ,  quoniam et qui uiui reperientur  , in igne morientur, et post mortem sicut et alii mortui resurgent. Resurgent autem incorrupti tam boni quam mali; unde sequitur: Et nos immutabimur, quasi diceret: Incorruptio communis est; immutatio autem nostra, id est sanctorum est. Sancti ergo per se immutantur in glorificationem; pariter cum malis resurgunt, in corporis integritatem et membrorum plenam restitutionem, siue enim defectu nature, seu qualibet mundi occasione, quidpiam humane defuerit quantitati, resuscitatoris omnipotentia totum restaurabit  .

Duo nimirum faciet resurrectio: que uiuentibus defuerant, supplebit; que post mortem quolibet modo dissipata sunt, restituet; ita ut oculus ad  oculum, pes ad pedem, singula denique membra que in hoc mortali statu existunt, ad se tunc redeant, eruntque eodem in ordine, et eadem partium suarum absolutione. Si quid tamen uitiosum in membris hic est, ibi utique corrigetur; quidquid uero nature consonat, tunc solidabitur; quod uero deformitate cuiuspiam membri aut absentia, natura deficiens nunc decolorat, gratia procul dubio tunc reformabit, quod deest reparato, aut ex solitis corporum excrementis, aut, quod stabilius certiusque existimo, ex adiunctis; ut qui omnia creauit ex nichilo , ipse 270 ex membris et his uicinioribus que sunt, formet ea que non sunt; ita sapienter et potenter, ut ex eo quod erat, id  fiat quod non erat, et tamen post factum, id unde est factum, propriam recuperet quantitatem. Ita Dominus post sublatam de latere Ade costam, repleuit carnem pro ea. Sapiens itaque Deus, non quasi nescius, cadauerum minutias quantumlibet dispersas confuse ac sine ordine recolligens, alias aliis applicat corporibus atque membris; potens Deus, non quasi inualidus, id quod hic mutilum deformeque est, tale sine permanere. Lingua diuitis que hic seruierat gule, comitique eius loquacitati, in inferno cruciatur incendio flamme. Quamobrem, nisi quia quisque eo precipue in membro cruciandus est apud inferos, quo precipue membro Deum offendit apud superos? Itaque singula membra  quod apud nos delinquunt, id eadem in inferno luunt. E contra fortasse sancti  qua parte sui magis pro Domino laborant, in ea a Domino maiorem coronam exspectant  . Itaque prima merces est mentis, secunda corporis. Absit ergo ut quod modo est lingua, in futuro sit oculus, ne alter usurpet debitum, neuterque quod suum est obtineat! Singula igitur membra, aut ad sua redibunt nomina, aut alienis, in premium, persoluentur nominibus.  Sed membra sua minima amittent nomina; Iob namque de Deo dicit: Quem uisurus sum ego ipse, et non alius, et oculi mei conspecturi sunt . Ego ipse, eadem anima, eodem corpore. Et non alius, non transpositione membrorum, non confusione diuersus; quod in parte ostendit dum subiungit: Et oculi mei conspecturi sunt. Quid est oculi mei conspecturi sunt, nisi ii quos nunc habeo oculos, tunc conspicient? Itaque quod est hic oculus, ibi quoque idem, et non aliud, erit oculus. Unde similitudinis argumento consequitur, quod reliqua quoque membra propria resument nomina.

Si Christus resurrexit et nos resurgemus. In certitudinem nostre resurrectionis Apostolus Dominicam  inducit resurrectionem. Itaque sicut ex illa certi sumus de nostra, in illa scrutemur qualis erit nostra. Nimirum sicut apostolica auctoritas certos nos facit quod si Christus resurrexit, et nos resurgemus , ita ueritas rei asserere uidetur quod, quemadmodum Christus resurrexit, et nos resurgemus; ut Christi resurrectio nostre sit non causa solum, uerum quoque et exemplum. Nemo est qui audeat fateri aliud corpus aliaue membra, seu aliter ordinata, quam ante mortem Christum suscepisse per resurrectionem. Crucifixus enim obiit, is sepultus est, idem resurrexit, eamdem omnino  resumens substantiam, alteratam autem quantum ad gloriam. Quis neget idem futurum in his quoque  quos in igne ultimo constat morituros, et ita, ut  aiunt, ut, dum obuiam Christo in era rapientur, in ipso actu moriantur et resurgant? Nonne ergo id maxime decet, ut quod impletum est in capite, implendumque speretur in non modica parte membrorum, idem omnibus assignetur, ut omnes pariter resurgant alterati, et non contra Iob alii?



CAPUT XuI. De procreatione et incrementis hominum secundum diuersos.

Omnium communis est sententia, quod procreatio filiorum originem trahat ex semine parentum, non alterius sed amborum, ut sint filii hominum,  non sicut Christus filius hominis, sumentes materiam ex utroque, non altero.

Plerisque placet, siue in utero, siue inde egressis, incrementa aliunde uenire. In utero, ex humoribus uteri; natis, ex alimonia; ut tantum sit increscentibus augmenti, quantum ex cibis in humanam uertitur substantiam. Unde in homine 271 toto minima portio est ex parentibus, minima quoque ex proprioribus, nulla ex remotioribus. Nullatenus enim fieri potest ut  particule a corporibus Ade et Eue generando separate admodum pauce ac parue omnibus distribuantur hominibus, ita ut inde unusquisque uel atomum obtinuerit; presertim cum iuxta hanc sententiam semen humanum in sua paruitate permaneat, tantum autem sibi aliena quedam assumens, ex assumptis quantitatem compleat hominibus debitam. Homines ergo primi de humo facti sunt, posteri autem, sed remotiores, neque ex humo, neque ex primis, sed tantum ex cibis facti sunt.

Alii dicunt  quod sicut costa Ade, res utique parua, formata est in integram Euam, rem utique longeque maiorem, nullis tamen extrinsecus adminiculis, nullis additamentis, unde magnum quid fieret, assumptis; ita quoque semen parentum usque  ad uirilem adolescit quantitatem, uirtute eius id agente qui omnia creauit ex nichilo, qui paucos panes atque pisciculos in millium satietatem multiplicauit; uirtute tamen sola ex nichilo omnia: mulier ex costa; uirtute autem et natura procreatio fit humana. Hec sententia fomenta pueritie dicit, ignem, balnea, uestes, cibum quoque atque potum; hec interius, illa fouent exterius. uerumtamen, sicut nec illa in humanam uertuntur naturam, ita neque ista; imo iuxta Dominicam sententiam omne quod intrat in os, in uentrem uadit, et per secessum emittitur . Itaque, sicut tota Eua prius in costa coarctabatur, ita uniuersa potestatis copia in lumbis Abrahe, in lumbis Ade continebatur. Parua erat  costa, et tamen transiuit in magnitudinem; paruum quoque semen parentum, et tamen propagando transiuit in multitudinem filiorum. Nihil aliud est Eua, nisi quod fuit Ade costa; neque aliud est uniuersitas hominum, nisi quod precessit primorum in lumbis parentum. Hec sententia gaudet dicere, nichil nisi humanam substantiam resurgere; altera minime abhorret porcinam carnem aut eiusmodi alimoniam, in humanam tamen substantiam conuersam, aut solam resurgere, aut ex maxima parte.



CAPUT XuII. Unum est principium, et de his qui remanent uel recedunt.

  Sed si resurrectio unicuique sua restituet membra, num usque adeo, ut Adam redeat costa? Sed iam non est Eua, ut ad parentes redeat effusio seminum, sed iam nulli existent filii; et erit Adam in resurrectione solus; quod absit! Omnes enim resurgemus . Aut secundum alteram sententiam, nichil habebunt filii in substantia sua, quod ante habuerint parentes in sua quod item absit! Nam, sicut iuxta Apostolum, in lumbis Abrahe Leui erat quando decimas soluit , ita et in lumbis Ade omnes erant quando peccauit. Unde, ut ita dictum sit, sicut Leui in Abraham ipsi  Melchisedech decimas iuxta Apostolum exsoluit, ita iuxta ipsum in Adam omnes peccauerunt. Uniuersi ergo secundum quemdam modum mortales in lumbis Ade exstiterunt, et id immortales amissuri sunt? Sed Dominus unum hominem fecit et ex illo coniugem formauit, ut quicunque nascendo succederent non se diuersis, sed uni tantum principio obnoxios attenderent, atque ita, in sua homines natura auctoritatem unius principii atque unitatem, schismate procul pulso, discerent uenerari diaboli respuentes exemplum, qui schismate inducto, alterum post Deum inducere conatus est principium. Si autem Eua non ex Adam, uerum ex altera procreata esset materia, unitas principii minime posteris commendaretur. Si item sunt nonnulli, qui ita constent  ex materia esce, ut nichil contineant ex Adam atque Eua, nonne sic quoque diuersitas, imo 272 multiplicitas inducetur principiorum, ut paucissimi partim ex Adam materiam contraxerint, plures omnino aliunde, alii ex aliis cibis, alii ex aliis? Neque enim semen quod ex primis prodiit parentibus, nisi more coste augeatur, ulla poterit ratione omnes diffundi per homines. Itaque ubi semen defecit, omnino ex aliena homines facti sunt materia, peritque tam modo quam in futuro unitas principii a Domino commendata.

Multum ergo rationabilius arbitror parentum semen ad coste imitationem sua ex se per Deum adipisci augmenta, ut neque partim, neque prorsus, homines constent alia de materia quam parentum;  et ita fuerint omnes omnino in lumbis parentum primorum, constetque unum principium. Sed siue ita sit, siue aliter, id tamen creditur quod quedam in homine sunt ad remanendum, quedam uero ad recedendum. Adam enim costam habuit ut inde mulier fieret, non ut iterum resumeret: Deus enim pro ea carnem collocauit. Item ex parentibus semen abscedit, non utique ut redeat, uerum ut inde procreatio filiorum subsistat.

Num cetera omnia restituentur que a corporibus sanctorum dilabuntur, siue sanguinem fundendo, siue capillos uel ungues prescidendo, seu crebris egritudinum exhalationibus, que corpus ualidum sepius inuadunt, tenueque relinquunt? Sed exhalando  partes corporis in era languore dilabuntur, si conualescendo in corpus alimenta conuertuntur; alioquin sicut alimenta, cum adsunt, id efficiunt ut corpus nullo extrinsecus assumpto, uerum in seipso augeatur et maneat; ita quoque cum fomenta desunt, causa fortasse sunt quare corpus in seipso tenuetur et deficiat, non autem quod ab eo pars ulla expellatur que alibi existat.

Aiunt  omnia que abscedunt reducenda, non tamen ita ut necesse sit unumquodque ad illam partem corporis redire in qua prius fuit, ne sit nimia crinium unguiumue densitas aut prolixitas, similiterque  in ceteris quedam ex nimietate deformitas contemplantibus se ingerat.  Unde existimant quia quod in corpore mortalium precessit, illud totum ad resurrectionem occurrat; ita tamen ut quidquid in suo loco indecenter se haberet, aliorum suppleat indigentiam membrorum. Sed tot tantaque apud quosdam fiunt excrementa, ut non solum id inde fieri queat, uerum etiam plus toto homine longe longeque. Sed si in consilio Dei est nichil humani corporis in terra remanere, credibilius  putauerim ad sua unamquamque rem reduci, ut quidquid hic quelibet pars corporis continuerit, ibi receptura sit, Deo id agente, ut multa et nimia, pauca et minima in quemdam reducantur modum resurrectioni commodum. Ita infantuli resurgent magni; nimii  quoque modificati. Ita qui in membris suo carent numero, aut modo, equabilem reperturi sunt numerum atque modum. Sed opus esse non uidetur ut humana substantia que integra de nobis abiit, superflua sua et in uita abiecta resumat. Nonne quod iugi concubitu nocturnisque polluendo illusionibus effluit, satius est abesse simul cum illo semine quod in humanam formatur naturam? Dentes pueritie proiectos, nonne uanum est resumere illis qui mature etati aptiores sortiti sunt? Alia quoque singulos relinquent uiuentes que necessaria his minime uidentur qui integri hinc abscedunt; presertim cum nemo sit qui id affirmare audeat, quanquam neque quisquam sit qui id ipsum negare presumat, Dominum uidelicet Iesum plus sumpsisse corporis resurgendo  quam deposuit in cruce moriendo, nisi forte illud quod circumcidendo preputatum est. Sed preter id credibile est more humano multa quoque alia Dominico etiam a corpore separata. Potest utique esse, si ita placet Deo, ut Christo et suis omnia restituat; resurrectio autem nichil plusquam mortis habuit tempus. uerum utrumlibet sit, nichil resurrecturus, aut minus habebit, quam decet, 273 aut plus. Sed neutrum affirmo, tertium potius credo; uidelicet quod ex omnibus que mortalis hic status humane substantie subtraxit necessaria sint resumenda, superflua autem relinquenda, quatenus corpora resurgentium id totum resumant quod prosit plenitudini, id totum relinquant quod minime opus sit resumi.

  uerum id, quod nec capillus peribit, exigere fortasse uidetur ut nichil omnino relinquatur; ubi sit intelligendum ita sanctis minime defutura maiora, quibus nec minora deerunt. Perit oculus ubi non perit capillus, quatenus capillos resurrectio creditur habitura, non tamen capillorum superflua: capilli enim omnes numerati sunt, non tamen conseruati. Quod de capillis arbitramur et de ceteris membris.

  In resurrectione, ut aiunt, tante stature singuli erunt, quantam quisque naturaliter, aut in etate triginta annorum habiturus erat, si preuentus est morte, aut ea etate habuit, si decrepitus mortuus est.  Erunt ergo homines alii aliis equales, maiores atque minores, aliter atque aliter, quomodo mundi eos decursus protulit differentes. Unde Apostolus de resurrectione agens, ait: Donec occurramus omnes in uirum perfectum, in mensuram etatis plenitudinis Christi : omnes enim, non quidam occurrent saluandi Domino in era; non utique pueri, sed in uirum perfectum uenturi, ut sit quisque perfectus numero membrorum et debita magnitudine. Dum in uirum perfectum dicit, muliebri sexui  non contradicit; uerum de uiris docet,  quod de mulieribus persimile intelligi oportet.  uenturi sumus in uirilem perfectionem, illam utique que perducat usque in mensuram etatis plenitudinis Christi; non utique in mensuram Christi, quoniam erunt eo tam maiores corpore quam minores.  Aetas plenitudinis Christi triginta anni sunt, tunc enim, sicut Christus, ita omnis homo plenitudinem humane sortitur nature. Huius mensuram tricenarie etatis uniuersis resurrectio restituet.



CAPUT XuIII. De statu hominum post resurrectionem.

Sed huiusmodi quantitas cuiusmodi nanciscetur qualitatem? Miseram in perfidis, gloriosam in sanctis. Unde Apostolus ait: Saluatorem exspectamus  Dominum nostrum Iesum Christum, qui reformabit corpus humilitatis nostre configuratum corpori claritatis sue . Que ergo est sua ut innotescat nostra? In Transfiguratione exemplum future claritatis premonstrauit, dum resplenduit facies eius sicut sol, uestimenta autem eius facta sunt alba sicut nix . Clarius nitidiusque exemplum resurrectionis inueniri non potuit. uestimenta sunt sancti, que facta sunt alba sicut nix, cum facies eius resplenduisset sicut sol. Nam quanto sol splendore et decore transcendit niuem, tanto Christus sanctis omnibus est gloriosior. Gloriosi erunt sancti, uerumtamen gloriosior est Christus; sancti enim sicut nix, Sanctus sanctorum sicut sol. Nemo tamen sanctos in resurrectione arbitretur uestiendos.  Christus quas in mundo uestes habuit, in mundo dimisit. Adam ante culpam nudus exstitit, nunquam uestiendus si nunquam deliquisset. Unde apparet quod qui in paradiso adhuc animalis ueste minime indigebat, multo minus factus spiritualis indumento indigeret in celo. Tanti namque decoris exstitit seruans obedientiam, futurus longe excellentioris post peractam, ut si indutus fuisset, potius ueste  contexerit cernenda, quam celauerit turpia; honestas ergo et sufficientia resurrectionis indumenti haud eget, aut occultatione aut defensione. Neque enim ideo in Transfiguratione Dominica uestimenta facta sunt alba sicut nix, ut quidquam tale intelligatur futurum in resurrectione; uerum ideo ut candore uestium decori insinuaretur resurgentium.

 Sicut autem inter Christum et 274 sanctos distantia est in claritate, ita quoque inter sanctos alii aliis erunt in resurrectione prestantiores. Unde Apostolus: Alia claritas solis, alia claritas lune, et alia claritas stellarum: stella enim a stella differt in claritate; sic et resurrectio mortuorum. Seminatur in corruptione, surget in incorruptione: scilicet et immortale et impassibile seminatur in ignobilitate, surget  in gloria; seminatur in infirmitate, surget in uirtute ; scilicet cui nichil noceat. Seminatur corpus animale, surget spirituale  . Non dicit spiritus, ut corpus uertatur in spiritum, quod tamen  quidam putant. Contra quod Dominus post resurrectionem discipulis ait: Palpate et uidete quoniam spiritus carnem et ossa non habet, sicut me uidetis habere. Non, inquam, dicit Apostolus: Surget spiritus, sed spirituale, quia spiritui plene subdetur, nec iam repugnabit. Surget igitur spirituale, ita transiens in naturam spiritus, ut fiat agile, leue, cibis aut ueste non egens . Iuxta exterioris gloriam hominis, gloria quoque dabitur, et interiori, ut qui plus habet in corporis decore, plus quoque habeat in Dei uisione; et qui plus de Deo  sentit, plus quoque in notitia rerum capiat. Unde Apostolus: Instructi in caritate, et in omnes diuitias plenitudinis intellectus, in agnitione mysterii Dei Patris Iesu Christi, in quo sunt omnes thesauri sapientie et scientie absconditi . Nimirum instructi in agnitione Dei, per hoc ueniunt in omnes diuitias, id est copiam; intellectus pleni, ut perfecte de humanis et diuinis habeant intellectum, ut de anima et de supernis spiritibus. In agnitione Dei, non dico quantum ad opera, sed mysterii Dei, ut sciatur quod est secretum et a paucis cognitum de essentia Dei Patris Christi, ut sciatur quod alia persona sit a Filio, quamuis idem in substantia cum eo. Ad quam agnitionem quisquis tendit, ad Christum  tantum recurrat. Quanto enim quisque in fide appropiat Christo, tanto magis ex Christi ditatur thesauro. Quod si iuxta augmenta fidei notitia augetur, quanto magis celsiores specie, celsiores fient rerum omnium cognitione.

Duplex autem resurgentium claritas, altera corporis, altera mentis, aliorum alia. He sunt in domo Patris Christi multe mansiones. Ibi erunt, Qualis et celestis, tales et celestes ; qualis Christus, tales Christiani, sicut hic sunt: Qualis  terrenus, tales et terreni. Qualis Adam, tales ab ipso proficiscentes, si tamen: Sicut portauimus imaginem terreni, portemus et imaginem celestis. Ut sicut ueteres in Adam precessimus, consequenter in Christo innouemur.



CAPUT XIX. De descensu Domini, et tuba, et resurgentibus.

 Ignis autem in quo omnium resurrectio futura est, ut dictum est, ante aduentum Iudicis uidetur uenturus; cuius ardore, omnibus qui uiui reperientur exanimatis, tunc tandem tempus uidetur ut iuxta Apostolum: Ipse Dominus in iussu et in uoce archangeli, et in tuba Dei descendat de celo . Quare tunc tandem? constat quod in tuba Dei desendet de celo. Tuba uero tunc  quando mors omnium precesserit. Quare autem tunc? Quoniam ideo tuba intonabit, ut mortui resurgant. Unde subiungitur: Et mortui qui in Christo sunt, resurgent primi; deinde nos qui uiuimus qui relinquimur simul rapiemur cum illis obuiam Christo in era, et sic semper cum Domino erimus . Mortui qui interim secundum animas in Christo sunt, id est in Christo quiescunt, licet incremati  ut mirabilior sit resurrectio, Resurgent primi, quia nos qui uiuimus, qui residui sumus in aduentu Domini, non preueniemus eos qui dormierunt; sed potius, ut dictum est: Resurgent primi, deinde nos qui uiuimus, qui relinquimur, id est illi de uobis qui uiui erunt, et residui omnibus precedentibus uel  tormentis Antichristi, unde sunt dignissimi, et, ut aiunt, in passionibus similes apostolis: 275 Nos, inquam, qui uiuimus, qui relinquimur, simul rapiemur cum illis. Quid est illi resurgent primi; deinde nos simul cum illis rapiemur, nisi quia illorum resurrectio prior, nostram posteriorem exspectabit? Utique absque difficultate; quoniam  hoc erit incendium mundi sanctis, quod fuit caminus tribus pueris. Et demum simul rapiemur cum illis in nubibus.

 Quanta resurgentium leuitas corporum, que in nube ascendent de diuersis mundi partibus uenientia inuicem obuiam sibi, obuiam quoque Christo descendenti in era de celo! Unde post illud: Ascendit ad celos, sedet ad dexteram Patris  omnipotentis: subiungitur: Inde uenturus iudicare uiuos et mortuos  . uiuos quos ignis iudicii inueniat, uel iustos mortuos ante ignem uel iniustos. Itaque, ut Apostolus ait, ipse Dominus, id est in propria persona descendet de celo, non humilis ut prius, sed in iussu; id est iubens uoce sui ipsius archangeli, uidelicet Michelis, que faciet resurgere mortuos; que dicitur tuba, quasi manifesta, uidelicet quia sicut tuba in bellis, ita tunc inimicos debellabit. Et sicut tuba in festis, amicos ad solemnitatem  eterne glorie inuitauit. Hec eadem uox potest ita dici tuba. Tuba enim erit magna uox angelorum: que eadem erit tuba Dei, quia Christi; uel quia Deus dabit efficaciam. Quam efficaciam?  Audi Apostolum: Ecce mysterium dico uobis, omnes quidem resurgemus, sed non omnes immutabimur. In momento, in ictu oculi, in nouissima tuba; canet enim tuba, etc. Omnes ergo, ut dictum est, tam boni quam mali resurgent; sed non omnes in immortalitatis et impassibilitatis gloriam immutabuntur. Que ergo mora erit in resurgendo? utique parua; ut enim mirabilior sit resurrectio, omnes resurgent in momento, sed quoniam in momento est mora, quasi corrigendo subdit, in ictu oculi. Id est quam cito erit uisa, uel percipitur a palpebra,  id est in summa celeritate.

Sed per quid fiet resurrectio adeo festina? Per tubam; id est uocem magnam et manifestam, post quam non erit alia. Hec  tuba est clamor; unde dicitur: Clamor factus est, Ecce sponsus uenit . Tube nomine aliquod euidens et preclarum signum dicitur, quod uos archangeli et tuba Dei alibi dicitur, et uox Christi in Euangelio, quam audient mortui et procedent  : unde Propheta ad Deum loquens ait: De celo auditum fecisti Iudicium ; et alibi: Aduocabit celum desursum et terram , id est Iustos qui sunt superiores, et peccatores. Ad quid? Discernere populum suum . Quid illa discretione  fiet? Exsultabunt Sancti in gloria . Mali autem quid? Terra tremuit et quieuit . Nimirum terreni pauebunt, et ab his que hic chara habuerunt quiescent.

Sed si omnes in ictu oculi sunt resurrecturi, quomodo alii prius, alii resurgent posterius? In ictu oculi singulorum resurrectio fiet: non tamen ideo necesse est ut posteriorum atque primorum resurrectio simul fiat. Utraque nimirum in ictu oculi futura est: uerum altera in altero, altera fortasse in altero. Potest quoque fieri ut priores et posteriores, prius atque posterius in uno eodemque ictu oculi resurgant. Unus atque idem oculi ictus prius habet et posterius. Asseuerant tamen nonnulli  , nec absurde forsan, primis resuscitatis et sursum raptis,  reliquos adhuc uiuos simul cum resuscitatis in era rapiendos, ipsoque in raptu morituros et resurrecturos. Quod fortasse Apostolus insinuabat dicens: Mortui qui in Christo sunt resurgent primi; deinde nos qui uiuimus simul rapiemur cum illis . Quid est enim, deinde nos qui uiuimus simul rapiemur cum illis, nisi quod illi resurgent primi? deinde, id est post illorum resurrectionem, id est adhuc uiuentes simul cum resuscitatis subleuabimur; ut iam ressuscitati et adhuc morituri, simul ascendant. Itaque prius resurgent mortui  quam uiui, sed non prius ascendent  . Et quoniam teste Apostolo: Omnes quidem resurgemus, , omnes quoque moriemur. Non enim est resurrectio nisi a mortuis. Unde Apostolus, Sed dicet aliquis: Quomodo resurgent mortui? quali autem corpore 276 uenient?  Quasi diceret: Non patitur ratio ut mortuus reuiuiscat, aut, si id contingit, ratio minime est ut aliud quam prius fiat. Alicui respondet Apostolus, et priori questioni prius. Insipiens, tu quod seminas non uiuificabitur nisi prius moriatur . Quasi dixisset: Mortales non aliter immortalitate uiuificantur nisi prius moriantur. Nimirum quasi future segetis mortalitas semen est immortalitatis.

Quod autem resurrectio alterius est glorie, nichilominus  tamen eiusdem substantie Apostolus declarauit dum subiunxit: Et quod seminas, non corpus quod futurum est seminas, sed nudum granum; Deus autem dat illi corpus sicut uult, et unicuique semini proprium corpus. . Similiter utique corpus huius deiectionis longe differt et quasi nudum est a decore future uenustatis quam unicuique dat Deus sicut uult; ut quomodo distat granum ab illo quod ex se crescit, ita differat hoc corpus ab illo quod resurgit; differat utique in gloria, non tamen in substantia. Sicut enim unicuique semini proprium datur corpus, ut tritico tritici, hordeo, hordei; ita nobis nostra restituentur antiqua.

Si ergo simul cum iam resuscitatis nondum mortui sursum rapiuntur, cum omnes sit necesse resurgere,  neque sit resurrectio nisi ex morte; merito dicitur in ipso raptu mortem futuram atque resurrectionem. Neque enim id differri decet, usquequo in ere consistant iam cum Christo. Si autem resurrectio antiquorum, uitam inueniet presentium, necesse est circa ipsa ultimi ignis exordia ipsam fieri resurrectionem. Nam si que mora fieret, primorum resurrectio ultimos uiuentes non inueniret; mortalium enim uita in igne non diu subsistere ualet. Constat autem quod resurrectio non prius erit, quam tuba resurrectionem factura intonuerit. Id uero, quoniam Dominus est in tuba de celo descensurus, non prius erit quam Iudex aduenerit. Dominus ergo neque ante ignem neque diu post  ignem uidetur de celo discensurus. Ideo non ante ignem, ne tuba in qua et cum qua descendet, ante ignem sonet, et per sonum suscitatorem mortuorum resurrectio fiat  ante et extra ignem; cum potius in igne resurrectionem fieri sentiant: quatenus illesi per ignem transeant purgati, purgandi uero, ut auctores tradunt  , tandiu in igne erunt, quandiu in eis quid purgandum erit. Unde Apostolus: Uniuscuiusque opus manifestum erit, dies enim Domini declarabit quia in igne reuelabitur; et uniuscuiusque opus quale sit ignis  probabit. Si cuius opus manserit, quod superedificauerit mercedem accipiet. Si cuius opus arserit, detrimentum patietur. Ipse autem saluus erit, sic tamen quasi per ignem . Qui super fundamentum fidei uirtutes edificant, alii purissimi hinc abeunt, alii cum quibusdam noxis mortiferis: sed cuiusque opus pro nutu suo nunc agentis, dies Domini  secundum merita iudicantis, per ignem purgatorium, aut interim aut ultimum, quale sit, declarabit. Qui enim ex opere manserit incrematus in igne, hic plene bonus est, quoniam mercedem accipiet. Cuius uero opus est cremabile, detrimentum patietur in igne: ipse tamen saluus erit, sed per ignem. Dominus ergo non ante ignem uidetur descensurus.



CAPUT XX. De tuba, et aduentu Domini, et igne.


 Sed dicet aliquis, tubam non ante ignem sonituram, Dominum uero ante sonitum descensurum. Sed cum descensus Domini ad hoc tendat, ut primo resurgant mortui, postea iudicentur; ad quid ante ueniret? Num quia uenturus est iudicare, non solum uiuos et mortuos, sed et seculum per ignem? Sed quomodo constat quod in uoce Archangeli, et in tuba Dei descendet de celo, uidetur descensus simul cum 277 tuba. Sed si tuba fit cum aduentu, utrumque autem post ignem, quomodo uenturus est iudicare uiuos et mortuos et seculum per ignem? Si ignis ante seculum inuaserit, quomodo Christus  post ueniens, seculum per ignem iudicabit? Num per, pro in, prepositio pro prepositione ponitur? quomodo in Apostolo his uerbis: Si enim credimus quod iehsu mortuus est et resurrexit, ita et Deus eos qui dormierunt per Iesum adducet cum eo? per Iesum , id est in Iesu. Eos namque qui dormierunt in Iesu, id est, mortui sunt in fide Iesu, non solum suscitabit, uerum etiam adducet cum eo in celum, ut sint cum eo in eadem beatitudine. uel de celo corpore nondum descendens, sententia incendii quodammodo preueniet iudicare seculum per ignem.

Placet fortasse cuipiam Dominum in tuba de celo descendentem, tunc et non prius ignem inducere mundo, et in igne mortuos suscitare, et suscitatos  simul cum uiuis subleuare, quatenus aduentus Domini precedat, et ex aduenientis auctoritate mox incendium succedat, tubam cum incendio strepentem resurrectio mortuorum repente prosequatur, usque adeo festinanter ut adhuc uiuos homines illius temporis inueniat. Et quod tubam indilate resurrectio sequatur, uidetur exigere ratio cause quam efficacissimam negare nefas est. Unde Apostolus postquam premisit Canet enim tuba , indilate subiunxit: Et mortui resurgent. Sed si tuba sit cum igne, ignis autem post aduentum, quomodo per aduentum? Ergo Dominus prius descendet, post tube sonus fiet. Sed quomodo tunc in tube sonitu descendet? Num quoniam descensus in  sonitu metam est habiturus, ideo rite descensus in sonitu pronuntiatur futurus?



CAPUT XXI. De ultimo igne et animabus purgandis.

Sed constat quod ultimus ignis tandiu durabit quamdiu purgatio fidelium postulabit. Quod si extra corpora anime sicut nunc, ita quoque tunc sunt expurgande, oportet utique ut aut resurrectio differatur communiter omnium, quousque et he tandem expurgate, simul cum aliis corpora in tuba Dei diu iam post inflammationem mundi sonante resumant; aut prius resuscitati moram in igne faciant exspectando resuscitandos, uel preueniant ascendendo nescio quam diu post ascensuros. Sin autem aliter se habuerit satisfactio penitentium,  quoniam et aliter se iam habebit status omnium rerum, scilicet ut in ultimo igne, anime in corporibus iam suscitatorum luant quidquid in corporibus prius deliquerunt mortalibus; illud utique continget, ut ex resurrectione iam immortales, non diu tamen sed tandem [fort. nondum] futuri impassibiles, ad tempus, more damnabiliter immortalium tormenta ferant. Quod si erit, qualiter res se habebit? Num ipsi diu ante resurgent quam alii, ut in igne permundentur; quatenus tuba bis sonet? Sed unde hoc probabitur, aut sine intermissione a penitentium usque ad sanctorum resurrectionem? Sed et hoc ubi inuenitur? Nimirum sibi inuicem coniungende uidentur tuba et resurrectio.

Sin autem resurrectio iam emundatorum et adhuc  mundandorum, simul est celebranda: quid potius est tenendum quam ut purgati mox obuiam Christo in era rapiantur, aliis in igne usque ad peractam remanentibus purgationem, iudice utrique parti quod ea dignum est distribuente? Et quoniam non est credere Christum, cum parte suorum una parte suorum altera relicta, celos conscendere, cum potius ituri sunt mali prius in ignem eternum, et tandem 278 boni in uitam eternam; ita ut, sicut mali simul omnes in ignem, ita boni simul omnes in uitam: fateri oportet ut tandiu cum sanctis suis Dominus in ere commoretur, donec dux totum ad se congregauerit exercitum, et dux fiat conuiuator, miles conuiua: quod utique credi absonum nequaquam  est.

Si tamen cuiquam id absurdum estimatur, ut iudex ante ueniat quam iudicium agat, quasi non sit inchoatio iudicii, mundum incendere, in incendio mortuos suscitare, suscitatos alios tanquam reos in igne cruciare, iuxta illud: Inflammabit in circuitu inimicos eius , alios tanquam penitentes purgare, alios per rogum sanctitate meriti illesos ad se subleuare; et quasi tantum id contineat iudicium ut ista hinc, illa inde proferatur sententia: Ite, maledicti, in ignem eternum; uenite, benedicti, percipite regnum ; si cui, inquam, id absurdum uidetur, Dominum scilicet uniuersam penitentium moram in ere exspectare  quasi usquam sit turpe Deo esse, et quasi iudex omnipotentis misericordie, suos nequeat, si ita fieri conueniat, quantocius expurgare, quid ipse de aduentu iudicis dicet? Num quod ignis ante eum precedet , et post precedentem quantum conuenit, tuba succedet; uirtute cuius facta resurrectione omnes pariter in igne commorentur, boni sine lesione, mali in tortione, penitentes uero, ut, sicut dictum est, a labe peccati excoquantur, mundatione facta tunc tandem iudex adueniat. Sed obesse uidetur quod Dominus ab Apostolo in tuba descensurus dicitur et cum omnibus sanctis eius aduenturus; ita in aduentu Domini nostri Iesu Christi cum omnibus sanctis. Nisi forte ita intelligi debeat quod dictum est: In tuba descendet,  ac si diceretur: In precone descendet. Et quid est: In precone descendet, nisi preconem, descensus sui premittet?  Itaque forsan dici poterit in tuba descendet, quia tubam descensionis atque iudicii prenuntiam ante mittet, iuxta illud: De celo auditum fecisti iudicium , et illud: Mittet angelos suos cum tuba et uoce magna . Forte enim angelos premittet cum tuba que auditum fiat iudicium.

Potest quoque dici Dominus cum omnibus sanctis aduenturus, quoniam ad iudicium est uenturus de celo cum omnibus sanctis, id est, sicut omnes sancti. Illi tamen prius ut sonante tuba, sua mox recipiant corpora, et tandem aduentui iudicis occurrant. Aut cum omnibus sanctis, id est sicut omnes  sancti ad iudicium adueniet: ipse quidem de celo descendens, illi autem sumptis corporibus de terra ascendentes, Dominoque descendenti occurrentes, ut interim dum iudex erit in descendendo, sancti neque ante neque post, sed tunc contra uenientem ascendant: quod uelle uidentur uerba illa Apostoli: Deinde nos qui uiuimus simul rapiemur cum illis obuiam Christo in era   . Non dixit rapiemur ad Christum, quasi alicubi situm; sed obuiam Christo, quasi iter facienti. Unde alibi, donec occurramus  nos, scilicet de diuersis partibus uenientes, Christo uenienti de celo.



CAPUT XXII. De repentino interitu et signis iudicii.


Sed quamuis tempora generalis incendii atque iudicii quod per ignem uenturum est, lateant; quoniam quando id futurum sit, hieme an estate, nocte an die ignoratur, et licet momenta quoque nemo nouerit, quoniam qua hora diei an noctis id sit, illud quoque nescitur: unde Apostolus: De temporibus autem et momentis, fratres, non indigetis, ut scribam uobis: ipsi enim diligenter scitis, quia dies Domini, sicut fur, ita in nocte ueniet . Id tamen certissime per Apostolum constat, quod cum dixerint pax et securitas, tunc repentinus  eis superueniet interitus, sicut dolor in utero habenti, et non effugient . Post mortem namque Antichristi ministri eius pacem sibi promittent 279 et securitatem; et teste Domino, Sicut in diebus Ne erit aduentus Filii hominis: Sicut enim erant in diebus ante diluuium, comedentes et bibentes, nubentes et nuptui tradentes usque ad eum diem quo intrauit in arcam Ne, et non cognouerunt donec uenit diluuium et tulit omnes; ita erit et aduentus Filii hominis ; quoniam per incendium omnibus repentinum, repentinus eis superueniet interitus. Repentinus ideo, quoniam, ut dictum est, solum suis intendent uoluptatibus. Non tamen sanctis, quibus Antichristi aduentus in signum erit. Et hoc quoque quod post inchoatam  aut fortasse finitam, statim post tribulationem dierum illorum, sol obscurabitur et luna non dabit lumen suum, et stelle cadent de celo ; ut postquam finita erit illa de qua Dominus ait: Tribulatio magna qualis non fuit ab initio mundi usque modo, neque fiet (cuius enim non concutietur fides cum persecutor pietatis sit operator uirtutis? Sed persecutio hec diu non stabit, quoniam tradente Domino, Nisi breuiati fuissent dies illi, non fieret salua omnis caro, sed propter electos breuiabuntur dies illi . Utique breuiabuntur, nam ut tradunt [, ut inquam, postquam finita erit illa tanta tribulatio breui subsecuta pace que sit malis ad securitatem fallacie,  bonis autem ad probationem; statim secundum Mattheum, sol et luna et stelle ad tempus suo lumine priuentur. Quare? Ut sanctis uicinum Domini indicent aduentum. Sed mundo innouato maius lumen recipient.

 Lucas, imo Dominus secundum Lucam de eadem re ait: Et erunt signa in sole et luna , etc. Erunt signa in sole et luna; nam sol uertetur in tenebras et luna in sanguinem, antequam ueniat dies Domini magnus et manifestus . Et in terris pressura gentium ; forte tam propter celestia, quam propter terrestria signa. Propter que terrestria? Pre confusione sonitus maris et fluctuum , forte de medio abeuntium.  Inde arescentibus hominibus pre timore  et ex insolitis aduentibus exspectatione insolitorum que superuenient uniuerso orbi .

Sed si exspectatio antecedit, quomodo, iuxta Apostolum, repentinus interitus erit? Num iuxta secularium mobilitatem, modo uisis signis expauescent, modo securiores uoluptatibus acquiescent securitate insana ad interitum preoccupandi? An quibus sana mens erit soli terrebuntur signis  aliis tantum admirantibus, et tamen scelerata uita excecatis negligenter agentibus? uel insolitus, quia horrendus, maris et fluctuum sonitus, appropinquante  iam iamque termino suo, quasi pauentium cum ceteris elementis et nutantium, et in igne statim secuturo immutandorum, iuxta illud: Elementa calore soluentur , arefaciet homines pre timore et exspectatione, eatenus securos et dicentes, pax et securitas ; iam uero superueniente repentino interitu arescentes  . Nec mirum si in exspectatione districti examinis, qui in mundo floruerunt exarescent, si fides, que sine operibus uiruerat, marcescet? Nam uirtutes celorum mouebuntur: angelice enim potestates tremunt aspectum iudicis  . Ideo dicit Iob: Columne celi contremiscunt et pauent aduentum eius ; trement angeli, quanto magis homines.



CAPUT XXIII. Quando ueniet ignis, et de resurrectione, et ascensu.


Post signa autem, parua aut nulla futura creditur mora usque ad incendium. Unde apud Mattheum post signa indilate sequitur: Et tunc parebit signum Filii hominis in celo; et tunc plangent se omnes tribus terre. Et uidebunt Filium hominis uenientem in nubibus celi cum uirtute magna et maiestate . Lucas autem postquam arescere homines, uirtutesque celorum moueri commemorauit, statim subiunxit: Et tunc uidebunt Filium hominis uenientem in nube cum potestate magna et maiestate . Unde arbitrari 280 licet finitis signis, contigue iudicium, quod in igne fiet, uenturum. Hunc ignem Domini potentia inducet, dicentis: Ignis succensus est in furore meo .

 Hoc in igne, siue maturius, siue post moram, per tubam resurrectio fiet: qua facta siue statim, siue post aliquantum temporis, uel sancti per se, uel simul omnes sancti et penitentes ascendent ad Dominum Iesum in era, seu ipsis ascendentibus Dominus tunc primum descendat, seu ante, ut sancti simul cum ipso descenderint, ipso in ere exspectante, illis usque ad corpora transeuntibus, ministerio angelorum. Nubes suscipiet innouatos, ut Christum suscepit: unde Apostolus: Simul rapiemur cum illis in nubibus obuiam Christo in era . In nubibus enim ab angelis simul rapientur immutati et a consortio malorum separati. Qui, quoniam iniquitas sedet super talentum plumbi ,  pondere scelerum pregrauati in ignis tormento residebunt. Facultas itaque per se ascendendi neque defuit Christo neque resurrecturo defutura est Christiano. uerum angeli gaudent obsequio, sancti honorificentia. Nubes adhibetur non in argumentum necessitatis, sed potentie.

In ipso igne in quo omnes resurgent, et boni ascendent, communiter omnis caro uidebit salutare Dei . Unde Apostolus: In reuelatione Domini Iesu de celo cum angelis uirtutis eius in flamma  ignis dantis uindictam . Dominus enim iehsu de celo ueniet cum angelis quorum ministerio uirtus Dei apparebit dum bonos eligent, malos foras mittent. ueniet autem qui prius in celo abscondebatur in reuelatione in flamma ignis, id est ut reueletur in flamma ignis. Non autem ita ut sit ipse circumdatus igne, quoniam in superioribus (quo flamma non pertinget; tantum enim creditur [ eris partibus cum suis erit.  uerum ita ut ipse ultra flammas existens, in flamma degentibus appareat. Ubi si uident eum mali: uidebunt enim in quem transfixerunt , quanto magis boni? Ignis iste, ut Apostolus testatur, uindictam dabit his qui non cognouerunt Deum, id est fidem non receperunt;  et qui non obediunt Euangelio, id est, non exsequuntur que receperunt. uerum ne tantum ibi quis puniendos credat, adiungitur: Qui penas dabunt eternas in interitu a facie Domini et a gloria uirtutis eius . Neque enim post iudicium faciem Domini sunt uisuri, neque gloriam quam uirtus illius sanctis est datura. Quod Apostolus in flamma ignis Dominum ait reuelandum, quid aliud insinuare uidetur, nisi quod ante mundi inflammationem minime sit uidendus.



CAPUT XXIu. De uerbis Domini signa sequentibus.

uerum quandocunque sit reuelandus, qualem se uidendum exhibebit? Audi uerba Domini que post signa solis, lune atque stellarum consequuntur, ita:  Et tunc parebit signum Filii hominis in celo, et tunc plangent se omnes tribus terre, et uidebunt Filium hominis uenientem in nubibus celi cum uirtute magna et maiestate. Et mittet angelos suos cum tuba et uoce magna et congregabuntur electi a quatuor uentis . Nimirum post signa, non tamen statim; quoniam prius uidetur orbis inflammandus. Tunc parebit signum Filii hominis in celo, id est in ere signum  crucis, ut uideant in quem transfixerunt, in uexillum uictorie triumphantis. Et tunc plangent se omnes tribus terre, sero accusante conscientia. Nec mirum si se plangent, quia uidebunt Filium hominis uenientem ad iudicandum in nubibus celi: quoniam sic ueniet quemadmodum  uidistis eum euntem in celum . Qui primo humilis apparuit, secundo ueniet cum uirtute magna et maiestate. Et mittet, siue postquam uenerit, siue potius ante ; mittet, inquam, angelos suos cum tuba et uoce magna tam aperta, et tam intensa que ubique a mortuis audietur, quam Apostolus  tubam Dei et uocem archangeli ait. Cum hac uoce angelos suos mittet, aut  fortasse illam per eos efficiet: unde  nonnulli eam uocem angelorum dicunt.

Quid uero ministerio angelorum, qui cum tuba mittendi sunt, fiet? Congregabuntur ad iudicium electi a quatuor climatibus mundi, oriente, occidente, aquilone, et austro. Unde Propheta ad angelos ait: Congregate illi sanctos eius   . Officium quoque angelorum in iudicio erit, malos in infernum congregare; unde Dominus ait: In consummatione seculi exibunt angeli . Num per se, an iussu Domini? Imo: Mittet Filius hominis angelos suos. Ad quid mittet? Colligent de regno eius omnia scandala. Quid est hoc? Separabunt malos de medio Iustorum. Quid amplius? Quod mittent eos in caminum ignis. Quid  passuros? Ibi erit fletus et stridor dentium. Per fletum quidem oculorum, et stridorem dentium nota ueram resurrectionem corporum. Dentes strident qui hic de edacitate gaudebant. Oculi flent qui per concupiscentias uagabantur. Ergo illis in membris quisque punietur ubi deliquit, ut per quam sui partem deliquit eiusdem delicti in eadem parte penam ferat. Ergo sic quoque constat quod membrorum nulla in resurrectione erit transpositio. Fletus de ardore, stridor dentium de frigore solet excitari, quia ibi transibunt ab aquis niuium ad calorem nimium .



CAPUT XXu. Qui prius remunerandi, boni an mali, iuxta merita?

 Utrum prius erit, an malorum ad inferos precipitatio, an bonorum in celos introductio? Audi ordinem: Ibunt ii in supplicium eternum, iusti autem in uitam eternam . Decet enim ut prius inimicos coram omnibus iudex, auctoritate omnium  cooperante sanctorum, quos cum Domino constat iudicaturos, plaga perpetua feriat, et postmodum amicos palatio inducat.

Sed si auctoritate Christi ituri sunt mali in supplicium eternum, frustra Origenes  spondet liberationem post multos annos malis hominibus et ipsis demonibus? Ergo sicut sine fine damnabuntur, ita ante in infernum precipitabuntur quam sancti celo inuehantur, dicente Domino: In tempore messis dicam messoribus: Colligite primum zizania et alligate  ea in fasciculos ad comburendum; triticum autem congregate in horreum meum . Messis dies est iudicii, quoniam communiter bonorum ac malorum sublatio tunc erit a nostro mundo, quasi zizaniorum ac tritici in messione, ab agro.  Tunc enim iussu Christi, angeli  colligent primum zizania, et alligabunt ea in fasciculos ad comburendum; non in unum fascem, quia pro  modo iniquitatis sue unusquisque punietur. Triticum autem congregabunt in horreum Christi, id est in celestes mansiones; nimirum ministerio angelorum et mali prius ad inferos, et boni postmodum congregabuntur ad celos, ut suscipiant ii in domo Patris diuersas mansiones; illi in inferno, sicut diuersi sunt fasciculi, diuersas penas. Tunc iusti fulgebunt sicut sol , in decoris splendore et absque defectione. Ibi ergo speciosi erunt filii hominum. uerumtamen Filius hominis, speciosus forma pre filiis hominum . Filii hominum ibi erunt potentes, Filius hominis potentior; quoniam Dominus.

In iudicio omnes aderunt homines, et unicuique reddatur iuxta opera sua. Aderunt et angeli omnes,  quippe testes humanorum actuum, sub quorum custodia bene uel male egerunt. Unde Dominus ait: Cum uenerit Filius hominis in maiestate sua, et omnes angeli cum eo, tunc 282 sedebit super sedem maiestatis sue, et congregabuntur ante eum omnes gentes, et separabit eos ab inuicem, et statuet oues quidem a dextris, hedos autem a sinistris . Nimirum qui primo tanquam iudicandus humilis aduenit, secundo tanquam iudicaturus in maiestate redibit. Et omnes angeli cum eo tanquam ministri cum iudice. Tunc sedebit super sedem maiestatis sue, id est, regnabit super Ecclesiam, in qua tunc apparebit omnipotentia eius. Et prius congregabuntur ministerio angelorum, omnis generis, omnis temporis, omnis conditionis, omnis sexus homines  ante eum: non utique ideo ut uideantur ab eo qui nichil non uidet, uerum ut eum corporeis oculis uideant, quem antea aut nullo modo aut non oculis mortalibus uiderant.  Dignum quippe est ut omnis caro uideat salutare Dei, quatenus qui in carne aut contemnunt, aut uenerantur Saluatorem, in carne quoque intueantur maiestate conspicuum; et aut anxientur quod talem, tantum spreuerunt, aut iucundentur, quod magnum magnifice uenerati sunt.

Constat itaque quod congregabuntur ante eum; sed unde et quo? Quisque ab illo, ubi corpore fuerit, loco; mari suos, terra suos dante mortuos. Congregabitur ad Christum utique in ere quisque qui dignus erit, ut tunc demum sedeat super sedem  maiestatis sue. De indignis autem quid dicam? Num id erit eos in unum congregari, omnes suis in locis pariter iudicem uidere? Sed quoniam omnes sanctos ministerio angelorum, ad illum locum ubi Christus in ere apparebit, constat esse congregandos, nichil uerisimilius opinor quam quod mali quoque in unum adunentur locum, quandoquidem omnes gentes sunt congregande, et maxime illuc ubi Christum omnibus cum sanctis super se cernant collocatum.



CAPUT XXuI. De loco iudicii et separatione iudicandorum.


 Super quam uero mundi partem Christus apparere uelit, plane nescio; dicit enim Dominus in Euangelio: Non uenit regnum Dei cum obseruatione neque dicent: Ecce hic, aut ecce illic , id est, neque certum est tempus, neque determinatus locus, quando uel ubi extremum debeat agi iudicium. Arbitror tamen quoniam sine dubio sic ueniet quemadmodum eum sui uiderunt euntem in celum, illam eris regionem quam Ascensio Domini decorauit illustratione aduentus honorandam, ut qui totum ueniet iudicare mundum, medium in mundo teneat locum, separaturus eos ab inuicem, ita ut statuat oues quidem a dextris, id est confirmet  simplices in beatitudine, hedos autem a sinistris, id est petulcos et prauitate olidos in eterna miseria. Quo merito fiet tanta separatio? Quia ii in membris Christum esurientem et sitientem refecerunt, hospitem collegerunt, nudum cooperuerunt, in carcere uisitauerunt . Illi uero huiusmodi facere neglexerunt, id est alii saluantur quia opera misericordie fecerunt, alii damnantur quoniam talia non curauerunt. Quod si ii pereunt qui bona indigentibus non fecerunt, quid de illis fiet qui magna proximis indesinenter inferunt? Et quidem de his qui res mundi habent, huiusmodi ratio inquiritur, ut preter curam proprie uite, intendant fratrum indigentie. Communiter autem ab omnibus exigitur, ut iuxta spiritualium copiam facultatum,  inopiam suppleant alii aliorum, iuxta illud: Alter alterius onera portate . Magnum est corporaliter oppresso quolibet modo subuenire, longe maius est spiritualibus liberalem esse necessitatibus. Ibi caritatis est inchoatio, hic autem consummatio. Ergo esuriens et sitiens iustitiam pane uerbi est reficiendus, potuque sapientie refrigerandus, 283 errans in domum matris Ecclesie reuocandus; infirmum in fide assume ; tribulatione aliqua seu carcere tristitie oppresso subueni compatiendo, uel consolando; omnibus demum modis cuique adnitendum est ut pro competentia persone sue satagat confratribus in quo ualet, proficere. Unicuique enim data est manifestatio Spiritus  ad utilitatem . Pietas namque ad omnia utilis est, promissionem habens uite que nunc est, et future . Qui enim saluti omnium studet, inde et hic bonis abundat spiritualibus, et in futuro celestibus; quippe omnis summa discipline nostre in misericordia Dei est, quam sequens si lubricum patitur, uapulabit. Si quis autem nec solum exercitium corporis habuerit, perennes penas patietur. Ergo consilium Apostoli sequens exerce te ipsum ad pietatem, Nam corporalis exercitatio ad modicum utilis est . uigilare enim, ieiunare, operari, aliisue modis se fatigare , ad hoc ualet tantummodo ut frenum libidini  imponatur, peccatum puniatur, corona futura, prout tantillum rei exigit, augeatur.



CAPUT XXuII. De bonis et malis manifestandis.

 In die iudicii omnium erunt manifesta mala et bona, omnibus, quatenus generali omnium iudicio omnes iudicentur; sancti ad salutem, mali autem ad perditionem. Unde Dominus: Nihil opertum quod non reuelabitur, et occultum quod non scietur . Cum ergo Dominus iudicabit occulta hominum, nequitie nichil modo opertum est quod tunc non discooperiatur, iustitie nichil modo est occultum quod tunc non sciatur; sententia enim Domini, nichil quod modo latet, latere in futuro sinit. Num id usque adeo uniuersaliter intelligendum est,  ut sanctis quibus dabitur notitia Trinitatis nichil prorsus negetur noscendum in creaturis; quatenus comprehendant rerum omnium tam naturas quam euentus? Utique facillimum puto post notitiam Dei posse notitiam habere, si ita opus est, cuiusque rei. Quanquam enim interim etiam in celo dum minus habent, minusque sciunt, tandem tamen plene beandi, plene quoque sperant doceri.

 Constat autem omnium operum tam bonorum quam malorum omnibus, ut dictum est, futuram esse reserationem. Utrum autem quorum tecta sunt peccata per penitentiam, et quorum bona opera finali malitia decolorantur in iudicio debeant sub silentio, sicut caritura mercede, reticeri? potest utique recte uideri uitia sanctorum, etiam satisfactione  deleta, et ab ipsis, quibus tunc obliuio minime uidetur competere, memoriter recolenda, et ab aliis, quibus tunc non ora sed conscientia omnium loquatur, intelligenda. Ut enim uirtus et benignitas Liberatoris liberatis, imo et aliis ad laudem Dei gratiarumque actionem appareat, ut constet sanctos uitia debellasse, illecebras praue consuetudinis dirupisse, ipsis ad dignitatem; indignis, quoniam similiter non egerunt, ad accusationem minime  uidetur absonum in iudicio quoque culpas sanctorum intelligendas; imo nec bona malorum gesta in iudicio uidentur celanda, ut inexcusabiles sint qui in eo quod bene per gratiam Dei ceperant, per sue imperseuerantiam culpe defecerunt; qui per bona suscepta non peruenerunt ad  ulteriora, non superauerunt mala.

uiribus acceptis succubuere malis.
Ut sancti gaudeant, quod exemplo deficientium minime defecerunt, ut Dominus laudetur, qui dum et perdendis gratiam salutis confert, plane uiro cordato declarat, quod aliunde et non ab eo causa perditionis emanat. Itaque que modo sunt occulta, dies iudicii reddet manifesta. Unde et Apostolus ait: Nolite ante tempus iudicare quoadusque ueniat Dominus qui et illuminabit abscondita tenebrarum, et manifestabit consilia cordium . Tempus enim iudicii tempus erit iudicandi, quando Dominus  iudicare ueniet. Qui et illuminabit abscondita tenebrarum; illuminabit, quia tunc omnia omnibus nota, et per hoc poterunt 284 de se et aliis iudicare; abscondita tenebrarum, quoniam tunc gesta et cogitata malorum fient aperta. Consilia quoque cordium, id est cogitationes bonas sanctorum iudex manifestabit. Et tunc laus erit unicuique a Deo. Tunc laus bene cogitanti uel agenti. Hic nescitur quis sit laude dignus.



CAPUT XXuIII. Unius conscientia omnium capit gesta.

 Sed cum mens nostra non aliter multa aduertat, nisi cum mora et succedenter, quomodo in iudicii unius conscientia omnium capiet gesta? Num dies illa tandiu durabit quoad omnia nostro more  subeant animo succedenda? Sed innumera annorum lustra uix sufficere uidentur. Sed tunc erunt mille anni sicut dies unus nichil enim tunc difficilius mens nostra facta mille annorum transcurret quam unius diei, facta omnium quam unius; multa quam pauca. Mens enim nostra nobiscum mirum in modum mutanda tante capacitatis efficienda, ut immensitatem uno et perpetuo contempletur intuitu diuinam, nichil mirabitur omnia, ita quod integra singula simul et interminate complecti posse [f. possit.]. Et quid tantam in uniuersis animi amplitudinem merito uniuersitas exspectet sanctorum. Iniquorum quoque corda eatenus dilatari oportet, ut mala bonaue nemo ignoret. Quantum autem ultra sit illis sciendum, dies illa non sinet incognitum.

  Huiusmodi cordium propalatio uirtute Trinitatis proueniet, que etiam unicuique iuxta opera sua retribuet. Nam si id est Filius facturus, ut uere est, opera autem Trinitatis sicut et uoluntas et potestas indiuisa sunt; utique quod est singulorum, est communiter trium  . Pater tamen non iudicat quemquam, sed omne iudicium dedit Filio quia Filius hominis est . Pater non iudicat, ut in iudicio appareat. Trinitas namque tota solis mundis cordibus debetur cernenda. Sed iudicium dat Filio, non quia suo, cum quo pariter omnia habet, sed quia est Filius hominis. Itaque dat Pater auctoritatem, et potestatem iudicandi, et in iudiciaria  maiestate omnibus pariter apparendi; non Deo sed seruo; non Filio Patris, sed matris. Non tamen est alius et alius, hic et ille, sed aliud et aliud. Una enim est persona, uerumtamen una et altera substantia.



CAPUT XXIX. Quomodo boni et mali Deum uidebunt?

 Sed si omnes uisuri sunt Christi in iudicio humanitatem, eiusdem quid dicendum est de diuinitate? Tollatur.  impius ne uideat gloriam Dei . Mali tantum uideant in quem transfixerunt.  Quid de sanctis dicetur? Qui in celo Deum uiderunt, descendentes ad iudicium non uidebunt? Anime sanctorum extra corpora uiderant, quare assumptis corporibus  non uideant?

Sed dices: Locum extra celum non esse hominibus ad uidendum Deum. Angeli nichilominus tam extra quam intra celum Deum uident; cur non et homines, presertim ii qui iam gloria resurrectionis uidentur angelis parificati. Dices fortasse eos qui de celo ad iudicium ueniunt, propterea merito Trinitatem in iudicio uisuros, quoniam ante quoque eam in celo manentes uiderunt. uerum alii, licet boni, exspectabunt, ut aiunt, donec de iudicio ad celum transiens ministrabit eis. Sed iam omnino  purgati et resurrectionis gloria honorati, cum Christo glorificato glorificati apparebunt in iudicio. Quod designabat glorificatio Christi, Moysi et Elie ad horam ostensa in Transfiguratione. Quippe Moyses mortuus iam mortuos, Elias uiuus adhuc uiuos designant ueniente iudicio reperiendos. Ambo uisi sunt cum Domino in maiestate; quoniam, quos insinuant, uidendi sunt cum iudice in glorificatione. Quibus autem glorificatio cum aliis communicatur, quare uisio Dei simul cum aliis non datur.

285 Sed dices: Celebratam in monte Transfigurationem, potius Christi et sanctorum designasse gloriosam in celo coniunctionem; fiat. Sed non negabis, puto, ita omnes saluandos cum Domino cernendos sursum, sicut damnandos deorsum. Nonne cum Domino omnes  in ere erunt, qui cum Domino in celum transibunt? Nonne illos decet apparere in gloria, sicut iniquos in miseria? Nam quomodo inter gloriosos cum Domino quis poterit esse inglorius? Nonne potius: Cum Christus apparuerit uita nostra, tunc et uos apparebitis cum ipso in gloria?  Apostolica autem sententia Colossensibus, et per ipsos omnibus directa neminem nisi perdendum excludere uidetur, qui aut cum Christo non sit, aut absque gloria sit. Et quando id erit? Cum Christus apparuerit. Quando autem apparebit nisi cum ab occulto prodiens se in iudicio cernendum omnibus prebebit? Qui ergo erunt in iudicio glorie aliorum participes, quomodo uisionis Dei, quam habebunt reliqui, fient  expertes, cum ab ea solos excludat impios Scriptura, dicens: Tollatur impius ne uideat gloriam Dei?  Ergo commune aliquid dicendum uidetur. Et quid potius quam ut ii qui obuiam Christo in era rapiendi sunt, ex quo ad ipsum uentum erit, cum ipso pariter clarescant corpore, splendeant mente habentes carnem decore sibi debito conspicuam, spiritum uisione Dei illustrem. Oculi enim corporei licet sperent longe fieri perspicaciores quam sint, intra corporea tamen uim suam obtinebunt, ius suum spiritibus relinquentes, ut  oculis corporeis solum corporea patescant, spiritualibus etiam spiritualia manifesta fiant. Magni ergo exteriores; uerum ut nichil ultra fines suos ualentes; maiores intimi, quippe ius suum integre et nichilominus alienum occupantes. Ergo: uidebit omnis caro salutare Dei . uerum: Beati mundo corde, quoniam ipsi Deum uidebunt , non solum in celo, uerum et prius in iudicio. Cui contrarium illud uidetur: Et transiens ministrabit illis , iuxta expositionem quorumdam asserentium quod post iudicium Christus iudex transibit, cum a cognitione humanitatis que in iudicio uidebitur, ad cognitionem diuinitatis post iudicium suos eleuabit; quam futuram, ut aiunt, claritatem uidebunt iusti, prius sublatis impiis. Ergo secundum eos  transitus erit ministrantis, quasi a ferculo in ferculi ministerium transeuntis. Nimirum ferculum piis erit magnum gloriose reuelatio humanitatis; maximum, gloriosissime manifestatio diuinitatis. Illud fiet in iudicio; istud post iudicium aiunt futurum in celo.

Potest tamen, ut puto, melius intelligi non ministerii transitus, sed loci; dum de iudicio ad regnum rediens sua claritate fideles, quod etiam dici solet, satiabit. De ere ergo in celum transitus erit, sed transiens quoque suis ministrare non cessabit. Et in quo nisi in eterne beatitudinis epulo? In iudicio ergo et postmodum, solus tollatur impius, ne uideat gloriam Dei .

Fortasse transiens suis ministrabit, dum aliud alii, unicuique uidelicet iuxta opera sua dabit. Una  utique est domus Patris; uerum: In domo Patris mansiones multe sunt , quoniam una est omnibus uisio Dei, sed iuxta singulorum augmenta meritorum augetur singulis atque uariatur.



CAPUT XXX. De duplici ordine saluandorum et damnandorum.

 Tam in saluandis quam in damnandis duplex erit ordo. Nam filiorum gehenne alii sunt de quibus iam dicitur: Qui non credit iam iudicatus est . Alii quorum iudicium usque ad finem differtur, de quibus dicetur: Ite, maledicti, in ignem eternum . Nimirum alii iam precogniti sunt ad perditionem, alii perdentur utique; uerumtamen id ignoratur usque ad examinationem.  Quod enim interim nonnullum latet, latere tandem omnino nullum patet. In sanctis quoque quorumdam iam salus scitur, quorumdam autem usque ad finem nescitur, fidei enim Christiane professores illorum salutem iam nouimus, qui omnia pro Christo reliquerunt: 286 unde Dominus illis qui eum secuti omnia reliquerunt ait: In regeneratione cum sederit Filius hominis in sede maiestatis sue, sedebitis et uos super sedes iudicantes, etc.  Quippe quando ii qui hic generantur ad mortalitatem, regenerabuntur ad immortalitatem, cum uidelicet forma serui que iudicata est, iudiciariam exercuerit potestatem;  tunc ii qui omnibus relictis secuti sunt Christum, cum ipso iudices erunt.  Per duodecim sedes uniuersitas iudicantium; per duodecim tribus uniuersitas iudicandorum intelligitur. Qui uero substantiam mundi possident, recteque, uti uidentur, ii saluabuntur; sed saluatio interim occultatur. Ergo salutem illorum nouimus qui omnia pro Christo reliquerunt, et illorum non nouimus qui sua reseruauerunt. Ita tamen ut illorum salutem non semper, sed frequentius; istorum autem nonnunquam, sed rarius intelligamus: nimirum plures de istis non tamen omnes; pauciores ex illis et tamen multiplices debentur perditioni. Unde Propheta: Cadent a latere tuo mille et decem millia a dextris tuis  . Ad latus Dei quasi familiares uidentur  pertinere ii qui omnibus relictis, diuinis se mancipauerunt obsequiis; ad dexteram uero, qui aliquanto minus domestici, illi qui licita habentes recte uidentur uti. Sed et de his cadent mille, et de illis decem millia, quoniam et ex his multi, et ex illis plures defecturi sunt.

Sic quoque forsan longe maior numerus ex his qui res mundi habent; quippe longe pluribus debetur saluti, quam ex illis qui omnia relinquunt, quoniam multo pauciores sunt. In paucioribus tamen certior salutis sententia est; in pluribus incertior, quoniam illi se Deo magis  obligare solent; isti uero minus. Et propterea eorum qui bene agunt, qui omnia relinquit suo modo iam iudicatus est, uidelicet ad salutem; qui sua reseruat, nondum iudicatus est, quoniam  quod de illo, ut in hac uita potest, propter eminentem uitam cognoscitur, hoc de altero propter seculi multiplicationes ignoratur; atque ideo dicitur quod qui relinquunt omnia et sequuntur Dominum, ii cum Domino iudices erunt; qui uero licita habentes recte utuntur, iudicabuntur. Illis promittit quod cum Domino iudicabunt, quia pro eo omnia reliquerunt. Istis quod regnum percipient, quia opera misericordie iuxta copiam facultatum impenderunt. Pars ergo utraque magna; uerum maior prima. Prima iudicatura iam scitur, altera iudicanda et discutienda an ad salutem pertineat exspectatur. Unde Dominus his qui pro eo omnia reliquerant, in presenti dixit quod secum iudicarent. Promisit autem quod in die  iudicii aliis diceret: uenite, benedicti Patris mei: percipite paratum uobis regnum a constitutione mundi. Esuriui enim, et dedistis mihi manducare etc., . Certum ergo est secum iudicaturos, quibus dixit quod secum iudicarent; de aliis ignoratur, donec uenite, benedicti audiatur. Ergo duplex, ut dictum est, ordo hominum omnium est: alter iam iudicatorum, alter iam iudicandorum.

Sed si in sanctis quidam iudicabunt, quidam iudicabuntur, quid est, quod omnium communiter sanctorum, diuina id insinuante Scriptura, extremum uidetur esse iudicium? Ait enim: Iudicabunt sancti  nationes . Et item: Dominabuntur eorum iusti in matutino . Sancti enim qui id sunt, quando iusti sunt iudicabunt usque adeo quod dominabuntur eorum quos iudicabunt, scilicet eos qui nationes, id est, quales nati sunt, imo persepe deteriores persistunt. Quando ergo iudicabunt? In matutino, id est finita  huius ignorantis et seculi culpabilis nocte. Scriptura neminem sanctorum excipit, quis ergo excipiet? presertim cum Propheta hic de iudicio generaliter dicat: Gloria hec est omnibus sanctis eius . Sancti ergo si omnes iudicabunt, quomodo aliqui, imo maior pars iudicabuntur  ? Num iudicabunt, et iudicabuntur? Utique uerum aliter atque aliter. Iudicabunt enim auctoritate dominii nationes; nichilominus tamen  iudicabuntur, quoniam ad ordinem iudicium [uel iudicii] pertinere tunc scientur. Nisi forte quosdam celestis aule consortes prerogatiue merito aliis precellentes, nomine sanctorum, 287 atque iustorum specialiter censeri conueniat, atque hos et non reliquos iudices cum Domino appellare  ; cui magis euangelica, quam supra posuimus, auctoritas consentire uidetur.



CAPUT XXXI. De iudicio Domini et sanctorum.

Sed siue omnes, siue maiores iudicaturi sunt mundum, ipsum iudicare mundum quid est? Et quidem mortalium more iudices sunt, quorum officium est aut iudiciariam proferre sententiam, aut  illi in quem prolata est, manu ministrorum inferre penam. Dominus quoque eterne erit prolator sententie, inquiens his: Ite, maledicti, in ignem eternum ; et illis: uenite, benedicti Patris mei, percipite regnum  Non quod opus sit  strepitu locutionis, uerum quod ita fiet ex auctoritate iudicis. Utique fiet Domini mandato angelorumque ministerio. Dominus igitur merito iudex uocatur qui et sententiam iudicii profert, et penam siue premium per ministros infert. Sancti cum Domino, imo sub Domino, iudices erunt; Gladii enim ancipites in manibus eorum , quoniam potestatem uerbi Dei accipientes, cum Domino iudicabunt, ad faciendam uindictam in nationibus, increpationes in populis . Increpationes,  ut cum Domino quisque increpet malos, inquiens: Ite, maledicti, in ignem eternum . uindictam, ut pauperes qui erant derisui, uindicent in superbos usque adeo quod dominabuntur eorum iusti in matutino . Ad alligandos reges eorum in compedibus, et nobiles eorum in manicis ferreis. . Quippe, ligatis manibus et pedibus, proiicientur in tenebras exteriores . Itaque sancti iudicum more cum principali iudice et iudiciariam proferent sententiam  et ministerio angelorum inferent penam; recte iudices appellandi, qui ex officio, quam scient et alii, dabunt ipsi soli capitalem sententiam; qui etiam regum et nobilium. Pedes et manus quodammodo ligabunt; quodam item modo proiicient in tenebras exteriores, dum ex eorum auctoritate decreti, pristinos pedum atque manuum, imo quoque omnium membrorum usus amissuri, ab angelis in tenebras proiicientur exteriores.

Sed notandum est quod Dominus et bonos iudicaturus est, et malos, tanquam uenturus iudicare uiuos et mortuos, id est, utrique parti reddere iuxta opus suum. Sancti autem tantum in malos suum exercebunt, iuxta Scripturas iudicium, hoc est, iudicium conscriptum  , id est, a Scripturis  multis tractatum. Unde Apostolus: Nescitis quod angelos iudicabimus . Hoc iudicium ne quis solis attribueret apostolis, subiungit Propheta: Gloria hec est omnibus sanctis eius .



CAPUT XXXII. De statu miserorum et beatorum post iudicium.

 Post iudicium autem mali in supplicio sine fine permanebunt, sicut in uoluptate beata boni. Perspicacem autem sanctorum intuitum latere non poterit inferorum status, ut doceatur ex miseris quam bene factum sit sanctis. Miseri quoque sanctorum gloriam scient, non tamen cernent, deficiente uisu, ut bona nec uideant, manente sensu, ut ex non habitis doleant. Utraque autem suum  plene pars cognoscet statum, ut nichil desit alteri ad letitiam, alteri uero ad mestitiam. Horum mala, illorum autem bona plene prosequi, mortalium nequaquam potest esse ingenii, quoniam nostri corporis bona, aut mala nimium, imo ultra sensum nostrum transcendunt illa. In gehenna tamen calor miseris erit atque frigus; utrumque nimium, utrumque infinitum. Ibi inuidia, superbia ceteraque interioris hominis inquinamenta erunt quecunque super terram precesserunt. Qualis enim quisque in fine uite sue inuenitur, talis et post uitam perseuerabit: arbor enim ad quam partem ceciderit ibi iacebit. Unde damnatis a Domino dicitur: Qui operamini iniquitatem .   Nam et apud inferos mala hic exercitio 288 operum facta animo indesinenter fiunt. Cum enim ad inferos descenditur, habitus mentis male constitute peioratur, sicut habitus mentis apud nos bene constitute, in celo melioratur. Necesse enim est in inferno, quemque tam fieri deteriorem quam miseriorem, sicut econtra in celis tanto meliorem quanto beatiorem. Opera que habitus mentis membrorum instrumentis hic parturit aut bona aut praua, ibi non erunt.  Ergone in celo minus erunt  boni quoniam bonitatem sine bonitatis operibus habebunt? in gehenna minus mali, quoniam malitiam absque malitie operibus obtinebunt? Opera bona, quoniam sunt laboriosa in celo non erunt, ne quid felicitatis imminuatur, et quoniam non est opus ut ibi meritum augeatur. Opera item mala, quoniam sunt malis uoluptuosa, in inferno non erunt, ne quo miseria leniatur. Habitus tamen mentis, id est malitia uel bonitas cordis, quoniam uidetur tunc consummandus, nichil minus uidetur tunc uigere, quam si fieret ut opus; quoniam perfecta uoluntas faciendi reputatur pro opere facti. Et item quoniam Deus usque adeo bonus est in se ut melior fieri nequeat ex operatione; uniuersi quoque tanti in futuro uidentur in suo statu futuri ut nichil  incrementi uideatur dari ex superadditione operandi. Modo autem merito operum bonorum aut malorum, interior bonitas, aut malitia crescit et roboratur. Habitus enim mentis ex se opera profert et per ea hominem usque in summum prouehit, aut in profundum uitiorum demergit. Inde est quod uitiis et uirtutibus dediti, suo quisque in proposito  maiores assidue fiunt atque firmiores. Cuius rei ad expressionem Dominus iehsu, cui nichil est difficile, post primi suscitationem mortui, reliquos qui busdam facultatibus generalibus suscitauit, qui aliorum preter morem hominum tanta bonitate adhuc etiam mortalis, quoniam idem erat Deus, uidetur enituisse, ut quamuis iugiter bene egerit, bonitati tamen eius nichil accreuerit.

Mali in inferno niuis et ignium contrarietate cruciati, quoniam erit tempus eorum in secula , nullum omnino remedium sperabunt. Boni quorum incessanter adesse festinant tempora , sicut eorum quorum erit participatio in idipsum , nullum timebunt casum, apud quos aliud et aliud non inueniet  locum, quoniam perseuerabit in idipsum: fuisse et futurum esse nemo dubie inter eos cogitet, sed esse tantum admiretur; quoniam ibi nichil preteribit, nichil uenturum erit. Quod enim ibi est, semper ita esse necesse est. Apud inferos temporum uarietas intelligatur, ubi tormentorum mutabilis miseria perseuerabit.





289-291 D. HUGONIS MATHOUD MONACHI BENEDICTINI, CONGREGATIONIS S. MAURI, OBSERuATIONES AD LIBROS SENTENTIARUM ROBERTI PULLI.



AD LIBRUM PRIMUM.



CAPUT III.


Adam, teste Augustino, omnis res gignit id quod ipsa est; equus equum, homo hominem, Deus Deum. Alludit Pullus ad hunc Augustini locum, tom. X, De uerbis Domini in Euangel. Ioannis, sermone 51, ubi probat eos iniuriam inferre Patri eterno, qui Filium eius consubstantialem negant. Si ergo Filius alterius substantie est quam Pater, monstrum generat Pater. Quando enim creatura, id est mulier, parit quod non est homo, monstrum dicitur. Ut autem non sit monstrum, hoc est qui natus est, quod est ille qui genuit, id est homo et homo, equus et equus, columba et columba, passer et passer. Ita etiam Epiphanius heresi 76, num. 6. Filium omnino genuit, fieri non potest quin Patri sit equalis ac similis. Quidquid enim gignit, sibi simile gignit; nec solum simile, sed ita equale, ut sit idem: nam homo hominem generat, Deus Deum. Similia profert iterum  Augustinus, homil. 43, inter 50: uide preterea libro II contra Maximin., c. 6; Cyrillum, l. X Thesauri, et l. II in Ioan.

Et illud in Trinitate authenticum, non solum nomina, sed et nominum proprietates confitemur. Indigitat  auctor eam Symboli explanationem que hactenus inter opera D. Hieronymi circumfertur sub titulo explanationis Symboli ad Damasum: quam merito Marius uictorinus reiecit in angulum inter Hieronymi notha. In ea autem sic habetur ad mentem 292 auctoris. Non enim nomina tantummodo, sed nominum etiam proprietates, id est personas; uel, ut Greci exprimunt, hypostases, hoc est subsistentias, confitemur.

uerum nec a Hieronymo scriptam, nec ad Damasum missam, hinc satis apparet, quod Augustinus eam aperte tribuit heretico Pelagio, non ad Damasum, sed ad Innocentium papam scribenti. Sic enim, cap. 30, l. De gratia Christi. Pelagius et litteras nuper, et libellum Romam fidei sue misit, scribens ad beate memorie papam Innocentium quem defunctum esse nesciebat. Cap. autem 32; et seq. quedam citat de hoc Pelagii libello, que de uerbo ad uerbum in ea leguntur exposit. Crediderim tamen Pullum publico sui temporis errore delusum, existimasse  hanc fidei paraphrasin indubitatum esse Hieronymi fetum, cui iam ante Caroli Magni etatem ascriptam uideas, ut constat ex illis De imaginibus libris qui predicto Carolo tribuuntur. Inscriptam etiam Augustini  nomine apud Guillelmum Parisiensem legimus in lib. De peccatis et uitiis, cap. 10. Sed quamuis eam nosset Pullus, ut a Pelagio scriptam, non minus citasset ut authenticam, cum certum sit probatam fuisse a Zolymo papa, illud ipsomet attestante in epistola quarta ad Africanos, quam consule apud Baronium in Annalibus. Sed certum est auctorem in Hieronymum intendisse. Non oculatior fuit, nostri synchronus, Magister, I, dist. 25, § M. hec eadem uerba simul et expositionem integram tribuens Hieronymo, ut et plures alii, quos inter D. Thom., in suppl., q. 13. a. 1, et alibi; et ante ipsum Petrus Pictauiensis noster prime partis seu distinctionis cap. 4, qui nominatim etiam laudat Hieronymum. At Coninbricenses, II, De anima, q. 3, a. 2, et recentiorum non paucos in hac luce caligasse, quis non miretur? Aduertat lector uitio typographi, mutilum esse apud auctorem, superius allatum ex eo textum huius explanationis Symboli.



CAPUT Iu.


Sic enim clamat auctoritas. Quam innuere uelit, non facilis coniectura: opinamur communem Patrum Ecclesie sensum diuine simplicitati conclamantium, spectasse, Hilarii, uIII, De Trinit; Athanasii, in epist. ad episcopos Africe; Basilii, LXXX et CXLI ad suos Cesarienses; Gregorii Nysseni, lib. ad Ablauium, in fine; Marii uictorini, lib. I contra Arianos; Cyrilli Alexandrini, lib. I Thesauri, c. 8, et lib. XI, c. I; Leonis epist. ad Thuribium, c. 1, et maxime 5; Gregorii, lib. XuI Moral., c. 20 et 21, etc. Sed precipue inter alios auctori preluxisse uidentur Dionys., c. I, De diuin. nominib. et August., u. De Trinit., c. 11: Sicut Trinitas unus Deus dicitur, magnus, bonus, eternus, omnipotens, idemque ipse; sic sua dici potest Deitas, ipse sua magnitudo, ipse sua bonitas; et l. uI, c. 4-7: Hoc est Dei esse, quod fortem esse, aut iustum esse, aut sapientem esse, etsi quid de illa simplici multiplicatione,  uel multiplici simplicitate dixeris.



CAPUT uI.

Tres precipuas difficultates uidetur inuoluere presens caput. 1o Patrem et Filium duo esse principia Spiritus sancti. 2o Eam principii rationem utrumque sortiri ex eo quod sunt persone, non uero quod sint unus Deus; seu  quia ad distinctionem pertinet, hec ratio principii, potius in ea sunt due, quam una; ut Pater et Filius non unum principium sint, sed duo; itemque Filius et Spiritus sanctus procedentes duo sunt. 3o Patrem respectu Filii, et Filium respectu Spiritus sancti pari etiam ratione et modo duo esse principia.

Hanc difficultatum capitis huius analysin sic etiam agnouit uir scientiarum et uirtutis fama clarissimus D. de Sainte-Beuue eminentissime domus regius professor, qui iure a me consultus, scriptis  mihi litteris 293 humanitate plenissimis, herentem diu in huius capitis diagnosi animum, ueritati simul et Pullo conciliauit.

1o Quantum igitur ad primam difficultatem attinet, non ea maximi momenti, si latentem sub uocis homomynia fraudem detegas. Si enim uox ista principium, sumatur adiectiue  iure nullus ibit inficias, non minus posse dici Patrem et Filium duo principia Spiritus sancti, quam duos spirantes; quod postremum amplectitur schola. Et, ut monet Robertus de Mileduno, eiusmodi nomina et de singulis personis dicuntur singulariter, et in summa forsitan pluraliter, siue in ui nominum accipiantur, siue in ui participii; secus uero, si substantiue uox hec efferatur. At priori modo usurpatam hic ab auctore non sumus anxie probaturi. uirtutem enim spiratiuam eamdem esse in Patre et Filio, eosque uno et indifferenti modo producere Spiritum sanctum, luculentissime  signat hoc effato. Pater et Filius, inquit hoc cap., uno eodemque modo uterque Spiritus sancti principium esse uidetur; quemadmodum Spiritus ipse indifferenter ab utroque procedere uidetur. Quo stante amice ueritatis fundamento, nichil iam difficultatis, nisi uerbo tenus, supersit necesse est: nec egre concedendum auctori, Patrem et Filium duo esse principia Spiritus sancti, seu duo supposita spirantia, dum fatetur eamdem esse rationem formalem spirandi: quam tamen non unicam censeret, nisi ly principium sumeret adiectiue. Ex receptissima enim apud dialecticos regula: Nomina numeralia addita substantiuis, non supposita tantum, sed et formas multiplicant.

Et certe precipuus huius difficultatis scopus intentus ab auctore, is est, ut probet necessario requiri duo supposita Patris et Filii ad productionem Spiritus sancti, quia procedit ut amor et nexus amborum. Licet enim uirtus spiratiua sit eadem utriusque,  presupponit tamen personas realiter a se distinctas, et ipsam Paternitatem et Filiationem ut conditiones necessarias ad hanc productionem. Qua motus olim ratione D. Thomas in I, dist. 2, dixerat Patrem et Filium duos esse spiratores: cui subscripsere quidam de schola theologi, ut Gabriel et Ochamus, qui censent ibi posse dici unum et plura principia Spiritus sancti, sed diuersis respectibus. Ut et Durandus in I, dist. 29, q. 2: Si nomen, inquit, principii accipiatur pro eo quod agit, sic Pater est unum principium; Pater autem et Filius sunt duo principia. Ideoque notant quidam theologi scribentes post concil. Lugd. et Florent. non dixisse Patres Spiritum S. procedere ab uno principio, sed tanquam ab uno. Que particula diminutiua est, nec propositionem latius excurrere sinit quam ad mentem concilii; cui, contendentibus Grecis, fore ut a duobus formaliter principiis prodiret Spiritus sanctus, si a Filio procederet, satis fuit respondere non a duobus, sed tanquam ab uno produci, id est, non  quidem negari duo principia, sed duplicem uim spirandi: quem explicandi modum Pullus amplectitur, licet anterior illo concilio; et apposito de Gemellis exemplo, mire illustrat.

At quorsum, inquies, solus deflexit ab orbita, et reiecta, quam omnes non perfunctorie asserunt, principii unitate, dualitatem tam anxie querit, propugnat tam acriter? En uti coniicimus. Primo , cum pluribus annis precesserit diffinitiones Patrum in concilio Lugdunensi sub Gregorii X et Florentino sub Eugenio Iu, hac regia uia qua nec iam ad dexteram itur nec ad sinistram, unite dirigi non potuit noster hic Christianissimus doctor: quibus sane Patrum placitis paruisset libentius quam plures alii Theologi predictis conciliis posteriores, si sibi, ut illis, post eorum tempora scribere contigisset. Hicque notanda regula Facundi, lib. u: Non idem esse modus debet atque ordo querendi post diffinitionem concilii totius  Ecclesie consensione firmati; qui fuit ante diffinitionem. A qua perperam et imperite deflectunt qui precoci nimium zelo ueritatis, erroris et temeritatis 294 incusant quidquid singulare subodorantur in schedulis antiquorum, aut non ita recentioris schole placitis conueniens; quorum tamen ueterum nec neuos aspernandos esse, passim predicant eruditi.

2o Si natam de nomine questionem submoueas, nichil prorsus dissonum habet Pullus a communi sententia, ut recte censet Miledunensis alter Robertus.

3o Non solus extra chorum saltauit, siquidem sexcentis fere superior annis, Rusticus S. Rom. Ecclesie cardinalis in disput. aduersus Acephalos, que exstat tom. Iu Biblioth. Patrum, fatetur non satis sibi esse perspectum, num eodem modo procedat Spiritus sanctus a Filio ut a Patre; et quosdam asserit contrarium docuisse. Ut taceam recentiorum non paucos; qua de re mox uidebimus.

 Tandem nondum fere sopita Latinos inter et Grecos de processione Spiritus sancti difficillima questione, num a Filio procederet, id rebus fidei fore consultius existimauit scriptor Latinus, si salua principii formalis, seu spirationis actiue unitate; contra Grecos tueretur non Patrem solum, sed et Filium principium esse Spiritus sancti: quod ut facilius ostenderet, eam principii notionem non ex diuine nature fontali gremio, sed ex ipsa discretione personarum oriundam diceret, modo superius a nobis expenso, in quantum scilicet Spiritus ipse procedit ut notionalis amor utriusque; sicque, ut habitudinem dicit relatiuam ex ui sue processionis et proprietatis ad Patrem et Filium, per se requirit utramque personam ad sui productionem; quod indicat Augustinus uI De Trinitate, cap. 5.

Hicque est secundus huius capitis scopulus, et difficultatis ueluti diaphragma, scilicet Patrem et Filium ex ui sue distinctionis personalis, hanc principii  rationem sortiri. Sed recolenda hic etiam altera regula Facundi pro defensione trium cap., lib. IX, cap. 5: Solitum est prudentie ac pietatis Catholice, ex indubitatis atque euidentibus, et firmare ambigua, et latentia declarare. Stante enim superioris asserti ueritate qua scribit noster Patrem et Filium uno et indifferenti modo producere Spiritum S., cetera ueniunt ad hanc amussim dirigenda, ut cum sic disputat presenti cap. 6: Conuenit enim ut persone sint unum in omni eo quod ex natura diuinitatis suscipiunt, et non sint unum in eo quod ex natura distinctionis assumunt; et rursus: Cur non due persone, licet illis una concedatur personalis conuenire proprietas? Attamen quia ad distinctionem pertinet, potius in ea sunt due quam una; ut Pater et Filius non unum principium sint, sed duo; itemque Filius et Spiritus sanctus procedentes duo sunt, et cetera huiusmodi, quibus non labefactari principii formalis unitatem constantissimum est , sed solam asseri principii, Quod, seu suppositorum pluralitatem; quam sequi personarum distinctionem perspicuum est. Cum item sub finem capitis constanter ingerit, aliter Patrem, aliter Filium in natura principii se habere; uel loquitur de natura principii ut est in Patre ad Filium generandum et in Filio ad Spiritum producendum; uel ut est in utroque ad Spiritum sanctum spirandum. Prius pronuntiatum ad tertium huius explanationis membrum remittimus. Posterius uero integrum purumque labis, sic paucis censemus.

Certum est spirationem actiuam, eadem sit licet in Patre et Filio, connotare aliquid in Patre quod non connotat in Filio, et uice uersa. Conueniunt insuper in hoc theologi quod Spiritus S. productio utrumque postulet suppositum Patris et Filii. Unum disputant, concomitanter tantum, num etiam per se formaliter id prerequiratur; nec diffitentur quin per se formaliter possit esse aliquid a pluribus suppositis,  uel ex parte termini tantum; uel ex parte uirtutis productiue tantum; uel ex parte termini et uirtutis productiue simul; et utrobique concedunt spirationem 295 actiuam quedam in Patre connotare qua non in Filio, et uice uersa.

Et quidem priori modo, cum certum sit Spiritum sanctum procedere ut tertiam personam, supponit duas alias iam distinctas et priores origine; sicque procedit per uirtutem spiratiuam ut connotantem in Patre rationem prime persone, et in Filio, rationem secunde. Deinde procedit per uirtutem non communicatam Patri et communicatam Filio per generationem: que duo sufficiunt in doctrina Pulli, ut possit dicere aliter Patrem, aliter Filium in natura principii se habere.

Posteriori modo res adhuc euidentius patet. In eo enim Spiritus sanctus per se formaliter procedit ex amore mutuo Patris et Filii; sed mutuus non est per actus diuersos: igitur ex diuersa uirtutis actiue  connotatione in suppositis, ex quo sequitur aliter Patrem, aliter Filium in natura principii se habere, non diuersitate principii formalis et uirtutis productiue, sed diuersitate principii remoti et connotati. Suadet hanc Pulli mentem familiaris Patribus, maxime Grecis, hic mos loquendi, dum asserunt Patrem per Filium producere Spiritum sanctum. Patrem principalius, aut immediatius Filium huiusmodi productionem attingere, et quedam alia eiusdem ferme schematis. Illud idem significauit Augustinus Xu, De Trinit., c. 17: Non frustra in hac Trinitate non dicitur uerbum Dei, nisi Filius; nec donum Dei, nisi Spiritus sanctus; nec de quo genitum est uerbum, nec de quo procedit principaliter Spiritus sanctus, nisi Deus Pater. Ideo autem addidi principaliter, quia et de Filio Spiritus sanctus procedere reperitur; sed hoc quoque illi Pater dedit, non iam existenti et nondum habenti; sed quidquid unigenito uerbo dedit, gignendo dedit. Nec uerentur dicere Bonauent., Scotus  et Durandus in I, dist. 11, q. 2; Gabriel, q. 3; Marsilius, q. 15, a. 2, Spiritum sanctum a Patre principalius procedere. Sed uitanda comparatiua locutio.

uerum si rite assequar difficilem satis, pro more, mentem auctoris, dum fatetur aliter Patrem, aliter Filii in natura principii se habere; hincque se colligere putat non minus duo dari principia in diuinis, quam duos procedentes  ad priorem uidetur transire questionis statum, quem insinuaui superius; eam scilicet usurpare principii notionem qua Pater ad Filium, et qua Filius ad Spiritum sanctum referuntur; qui tertius huius capitis nodus, a nobis paucis pariter dissoluendus.

Hanc sic delineatam acceptionem principii, ab auctore potissimum urgeri, inter alia persuadent ea que sub medium capitis sic proponit: »Constat autem quod Patre minime conuenit principium ideo  quod Deus est; quia Spiritus sanctus quoque ipse est Deus, principiumque non est. Quare quod principium est, ex aliqua distinctione persone est; ut autem distinctio fiat  aliter Pater, aliter Filius principium est, Pater namque et Filii et Spiritus sancti principium est; Filius uero solius Spiritus sancti. Sed aliter Filii, aliter Spiritus sancti principium est Pater; Filii ut a se nati; Spiritus sancti, ut a se procedentis; Pater autem et Filius uno eodemque modo uterque Spiritus sancti principium esse uidetur,« etc. Quibus uerbis, ut et iis que ex uergente ad finem capite protulimus supra, euidentissime prodit se prefatam expendere principii notionem.

Que certe singula nullo ueritatis dispendio proferuntur ab auctore.

Primo enim  exponi possunt de ea ratione principii, Quod, seu connotatiue sumpti. Cui commode famulantur ea que paulo ante scribit in hunc modum: Sic quoque Pater et Filius si uterque  uno solum modo principium esse concedatur, in persona tamen a se differre nullatenus negentur; duoque principia sic quoque esse posse dicantur, sicut apud nos sunt quedam a se diuersa et separata principia, quamuis a se diuersa et diuerse non producant. Licet enim paternitas in Patre, et spiratio actiua in Filio non realiter 296 distinguantur inter se, certum est tamen rationem principii non sequi naturam sed personam, quod Pullus ostendit; alioquin ipse Spiritus sanctus esset etiam principium ad intra, aut non haberet quidquid in recto postulat diuina essentia. Et in eo sensu aliter Pater, aliter Filius in natura principii se habent. Ille Filii ut a se nati; iste Spiritus sancti ut a se procedentis.

Preterea nullus negauerit paternitatem et spirationem actiuam ut ista est in Filio, ad minus distingui ratione; que uirtualis distinctio iuncta pluralitati suppositorum, sufficiens prebet fundamentum ut possit dici Pater qua Pater, et Filius qua  spirator, duo esse principia; quod satis est ad sensum Roberti ut aliter hic, aliter ille in natura principii se habeant. Fatentur enim theologi  dum dicuntur Pater et Filius duo esse principia, si principium sumatur ut formaliter denominatur a relatione posse talem propositionem sustineri non minus quam dum duo esse relata pronuntiantur.

Tandem esto nichil prorsus obtineant a peruicaci animo premissa hec rationum firmamenta; non magis erroris incusandus est auctor, quam Durandus et Scotus, quorum prior censet spirationem actiuam distingui realiter a paternitate in Patre, et a filiatione in Filio; posterior uero, Spiritum sanctum fore alterum a Filio, licet ab eo non procederet; quia generari, inquit, et spirari realiter distinguuntur: que tamen nusquam asseruerit Robertus. At de his iam satis, sed non plus equo.

Nisi forte ouis dicat, non sui sed creaturarum; sed  eadem ratione Spiritus sanctus principium est de principio; quod si ratio habet, usu caret. uera hec Pullina phrasis, cuius is esto sensus. Filium in diuinis esse principium ad intra de principio sui, non autem principium creaturarum et ad extra de principio sui; alioquin Spiritus sanctus eo pariter sensu principium esset de principio, quia principium est etiam creaturarum et ad extra de principio sui ad intra. Tamen Spiritum sanctum dici principium de principio, contra usum esse monet Robertus noster.

Egregius est hac de re commentarius alterius Roberti, scilicet Miledunensis, nostri quidem synchroni, sed etiam superstitis. Quem anno millesimo centesimo sexagesimo tertio, sed iam prouectioris etatis, ad episcopatum Herefordiensem in Anglia sua assumptum fuisse scribit Robertus de monte in Appendice ad Sigebertum anno citato. Is auctor summam theologie scripsit, subtilem quidem, et si quam agitat de Gratia medecinali questionem spectes, optatissimam, hoc presertim seculo; sed non  ita eruditione uaria refertam, ut isthec quam paucis ante annis Pullis elaborauerat. Codicem illius nondum excusum, cursim nacti sumus ex bibliotheca uictorina, postquam hec scholia iam confeceramus; sed rati profuturam nostris ad Pullum obseruationibus auctoris sibi cetanei doctrinam, illius pauca desumpsimus, ut sequens cap. presenti negotio subseruiens.


An debeat dici, Spiritus sanctus est principium de principio?

 »De hac igitur trium personarum distinctione diligentius disserendum est, et illa de ea proponenda sunt, que fides Catholica tenet, sancta Ecclesia celebrat, Patrum auctoritas confirmat. Nos enim non eam doctrinam distinctionis trium personarum hic promittimus, que agnoscatur ut in futuro cognoscenda est; sed illam que et fides melius dicatur, et que uere fidei firmitate  roboretur. Alia namque illa cognitio est, que fidei primum est; et alia illa que fidei cognitio est. Illa enim de ipsa Trinitate sine creaturis et absque fide habetur; hec cum creaturis in presenti et cum fide habetur. Pater itaque, ut Scriptura ait, principium est non de principio; Filius uero principium 297 de principio. Quod autem Spiritus sanctus sit principium de principio, uel non de principio, aut de principiis, Scriptura non loquitur. Hoc tamen non tacet, quia unum et idem est principium cum Patre et Filio. uerum si hoc est esse principium de principio, a Patre esse et idem principium cum Patre esse, quomodo negabimus Spiritum sanctum esse principium de principio, eo quod ipse a Patre habet esse, sitque idem cum Patre principium? Nec hoc idcirco negare possumus, quia Scripturam hoc asserere non inuenimus: non enim omnia negat que non asserit. In his tamen que ad Trinitatis spectant distinctionem, nichil est  nostrum dicere nisi quod dictum inuenimus, uel iam dicto probare possumus. Unde in his illa maxime esse cernimus, que, licet causa sit ex quo dicenda esse uideri possint, tacenda tamen sunt, quia usus dicti eorum non inuenitur. Hoc ergo etsi causam habeat ex quo dici posse uideatur, dici non debet, quia usum dicti non habet. Possumus tamen dicere Spiritum sanctum principium de principio non esse, id est Filium non esse. Hec uox namque, principium de principio, personam Filii designat; sicut ista, principium non de principio, personam Patris. Idem enim est principium de principio esse, et esse a Patre per generationem, quod soli Filio conuenit. Sicut ergo usus dicti non inuenitur, ut dicatur Spiritus sanctus principium de principio; sic et causa dicendi, ne dicatur omnino, resistit, eo quod non a solo Patre habet esse ut Filius.« Hec ad nostri cancellarii mentem Robertus de Mileduno.

 Sin autem aliter et aliter  Filius est ex Patre, Spiritus ex utroque, etc. Posset dici his uerbis Pullum eam adumbrare sententiam quam postea tenuit Scotus ut probet secundam potius quam tertiam Trinitatis personam Filium appellari. Sed ea difficultate hic pretermissa, id unum monemus nichil infausti colligi debere toto hoc Pulli opere, ex hac quam solito frequentius inserit dubitandi particula fortasse, qua certe familiariter utitur in rebus etiam quas certissime fideque diuina credit, ut preter citatum huius cap. locum, uidere est cap. nono II partis, col. 2, lin. 53, fortasse cuipiam uideatur anima in corporibus fieri. Cap. 52 sexte partis, pag. 211, col. 1, lin. 2: Sed fortasse, imo certe, caritas id efficit ut peccata ad penam eternam non sint, etc., cap. 1, uII part.: Num que uenialiter admittuntur, ea fortasse, non etiam alia, post mortem ueniam consequuntur, et in pluribus aliis locis. Idque passim usitatum est a theologis disputationis solum gratia; quod uel semel noluisse  sufficiat.



CAPUT X.

Si autem anima humane machine regina, etc. Ex phrasi genioque auctoris probabiliter coniicimus hic tacite pungi Aristotelem, ob ea que cap. 7 libri De motu animalium scribit his uerbis: »Animal ita constitutum esse iudicare debemus, ut ciuitatem legibus bene instructam et temperatam. In hac enim postquam administrationis ratio semel instituta est, nichil oportet absentem principem rebus singulis que geruntur interesse; imo uero quisque officio fungitur suo, ut mandatum est; et aliud post aliud ex consuetudine administratur et instruitur. In animantibus autem hoc ipsum per naturam efficitur, quod singula queque membra ita constituantur ut ad munera sua exsequenda probe affecta sint. Quocirca opus non est in uno quoque membro animam inesse, sed cum in certo principio consistat, reliqua  membra, quod illi adiungantur, uiuunt atque officia obeunt sua.« Que plurimum fauent illi commento ueterum quorumdam philosophorum, contra quod mox Pullus insurgit.

298 An dicetur aliquam in toto particulam habere anima immobilem? Quidam enim animam uelut excubiatricem in specula, posuerunt in uertice, ut Xenocrates: alii in cerebro, ut Hippocrates; Herophilus in cerebri concauo, seu circa cerebri fundamentum, ut Tertullianus adnotat; Strato et Erasistratus in membranis. Ea potissimum ratione ducti quod in solo capite, tanquam in arce excubent sensus interni externique, qui rerum agendarum ab anima, uelut internuntii sint et apparitores. Philo Iudeus libro qui inscribitur. Quod deterius potiori insidietur, eam affixit cordi, Stoicos secutus. Parmenides et Epicurus in toto pectore; quidni etiam sub omento, cui ne macesceret, tam anxie timebat iste? Crediderim etiam quosdam alios eam locasse  in ore, quos lepide Robertus noster admonet; serio caueant religionis ergo ne cum sputo eam excutiant. Qui plura uolet, properet ad nostros fontes, Tertullianum, lib. De anima, cap. 15; Lactant., De opificio cap. 16; Nyssen., De opif. hom., c. 12; Ciceron. in Tuscul., etc. Ceterum excusanda toto hoc cap. et quibusdam aliis huius operis, indoles auctoris, qui nonnunquam obscuritati plus equo indulget.



CAPUT XI.

Sicut prescit, ita preuult que facturus est. Quibusdam facessiuere negotium hec uerba, opinantibus hinc potissimum preter alia colligi, Deum malos etiam predestinare ad penam. Sed nichil hic ab Augustino diuersum, qui pluribus in locis, iis presertim quos senex edidit, gemine predestinationis dogma constanter docuit. Et ex eo sanctus Remigius et Ecclesia Lugdunensis, lib. De 3 epistolis;  Lupus Seruatus, lib. De 3 qq. suo tempore controuersis  et Ferrariensis alter collectaneo suo, De 3 qq.; ubi, uaria sanctorum placita, presertim Augustini, Hieronymi, Gregorii, Fulgentii, Isidori et Bede uenerabilis, in hanc rem congessit. Concilium item Lingon., c. 3, et ualentinum, c. 4: Fidenter fatemur predestinationem electorum ad uitam, et predestinationem impiorum ad mortem. In electione tamen saluandorum, misericordiam Dei precedere meritum bonum. In damnatione autem periturorum, malum meritum precedere iustum Dei iudicium. Quibus omnibus adiunge Ratramnum Corbiensem monachum duobus illis libris, quos iussu regis Caroli Calui de predestinatione composuit.

Ceterum hec Pulli doctrina sensu et pene uerbis coheret cum ea regula que tertia est inter illas septem de predestinatione, quas per Remigium tradidit Ecclesia Lugdunensis.

 Profecto sicut piis celum, et impiis infernum destinauit; ita e conuerso fecisset, nisi quia cui uult miseretur, et quem uult indurat. Spectabilis sententia et certe notatu digna ab iis omnibus qui ueritati simul et Augustino litantes, predestinationem bonorum asserunt ante preuisa merita. Nec aliud hic docere potuit quam sui seculi fidem catholicus Doctor et in Augustini doctrina perpetuus; quam ita religiose tenendam putauit eius equalis et indigena Robertus Miledunensis, ut neget contrarium dogma citra suspicionem hereseos posse defendi, que tamen paulo durius dicta.

Illud autem Apostoli  quod profert Auctor: Cui uult miseretur, et quem uult indurat, sic intelligi debet ad mentem Augustini, epist, 105: Merito namque peccati uniuersa massa damnata est, nec obdurat impartiendo malitiam, sed non impertiendo misericordiam. Et lib. I ad Simplicianum, q. 2: Ergo cui uult miseretur, et quem uult indurat, ita sententie superiori posse congruere, ut obduratio  Dei, sit nolle misereri, ut non ab illo irrogetur aliquid quo sit homo deterior; sed tantum quo sit melior, non erogetur.



299 CAPUT XII.

Quod si Patri Filium mori placuit, etc. Hanc obiectionem quam fuse prosequitur auctor, iisdem propemodum uerbis proponit diluitque Magister, lib. I Sent., dist. 48. § C. Nec hic solum consona Pulli et Magistri doctrina, etiam uerbo tenus, sed pluribus insuper aliis huius operis locis, ut nonnunquam ad textus marginem insinuauimus, asteriscis utrinque adhibitis. Id luculenter apparet, cap. 14 seq., ubi uideas insignem hunc locum: Habet enim semper utrumque; uerum gerenda quedam producit ab una, quedam ab altera; alia autem, ut dictum est, ab utraque, iisdem fere uerbis exstare apud Lombardum Iu, dist. 46 sub finem; ex quibus  crediderim  non Pullo Magistrum, sed Magistro Pullum preluxisse.



CAPUT XIu.

Nam fortasse queant uiuentium merita in aliquo perditorum laxare supplicia, si tamen  id anteacta uita meruerit.

Ad hos presertim, Augustinum scilicet et Damascenum alludere uidetur; quorum primus Enchiridii c. 110, et in respons. ad 2 Dulcitii questionem, ita censuisse uisus est auctori. Quibus autem prosint  aut ad hoc prosunt, ut sit plena remissio; aut certe ut tolerabilior fiat ipsa damnatio. Et paulo ante: Eis hec prosunt qui cum uiuerent, ut hec sibi postea prodesse possent, meruerunt. Alter uero in sermone quodam pro defunctis  refert damnatum quemdam testatum fuisse Macario, quod nonnunquam ipse suique socii  in inferno, eius precibus iuuarentur. Non tamen indubitate auctoritatis est hic sermo, Damasceni nomine inscriptus. Huius iterum opinionis uidetur fuisse August. Enchiridii, c. 112: Penas, inquit, damnatorum certis temporum interuallis existiment  aliquatenus mitigari: etiam sic quippe intelligi potest manere in illis ira Dei, hoc est ipsa damnatio. Hoc enim uocatur ira Dei, non diuini animi perturbatio: ut in ira sua, hoc est manente ira sua, non tamen contineat miserationes suas, non eterno supplicio finem dando, sed leuamen adhibendo uel interponendo cruciatibus. Cui concinit peta Christianus Prudentius in hymno quinto ad incensum cerei paschalis, in quo docet modicum quietis indultum damnatis ea nocte qua Christus ab inferis uictor ascendit.


Sunt et spiritibus sepe nocentibus
Penarum celebres sub styge ferie.
Illa nocte sacer qua rediit Deus,
 Stagnis ad superos ex Acheronticis
Non sicut, etc.
Marcent suppliciis Tartara mitibus
Exsultatque sui carceris otio
Umbrarum populus, liber ab ignibus,
Nec feruent solito fulmina sulphure.

Mirum quam anceps olim et uaria fuerit ueterum theologorum schola hac de re, ut uidere est apud D. Thomam in supplemento III partis, q. 71, a. 5, qui contra omnes eorum sententias insurgit. Eius et aliorum apud ipsum placitis describendis, ideo supersedemus, quod passim exstent apud theologos. Legesis ep. Petri Dam. ad Domin. c. 5, qui plus equo uidetur aliis credidisse Ad calcem lib. II Isidori De ecclesiast. officiis, postrema duo capita uidentur nobis a quodam feriato scriptore supposita, in quorum altero nouam auctor ille de refrigerio damnatorum sententiam assuit his uerbis: ualent et damnatis suffragia per modum diminutionis,  quanto enim plures saluantur per meritum Ecclesie, tanto pauciores damnabuntur, et ita minor erit pena per subtractionem consortii illorum. Que forsan excogitauit, alludens ad hunc locum auctoris lib. De tripl. Hab. apud Augustinum. »Cruciat impios et peccatores uisio hominum damnatorum et demonum, et super omnia, ipsius diaboli« Et ad Greg., 300 Hom. 40, in Euangel.: Ut peccatores amplius in supplicio puniantur, de illorum etiam pena torquentur, quos inutiliter amauerunt. Ceterum predicta duo capita supposititia diximus, quia in illis fit mentio de opere operato et opere operantis, quod Isidori seculo inauditum. Deinde quia non reperiuntur in Elencho capitum lib. uI Isidori; etiam in codice in quo exstant illa duo capita, licet reliqua sedulo prenotentur.

Id est neminem perire, non utique in se, sed, ut dictum est, in suis. Anxie satis inquirit hoc capite Pullus sensum huius Pauline sententie : Qui uult omnes homines saluos fieri, etc. Mirumque cur non meminerit hodierni illius commentarii qui tam acriter exercet studia partium; quod scilicet Deus innata propriaque uoluntate, quantum in se est, uelit salutem omnium indifferenter hominum, nemine excepto, licet ex preuisa malorum finali nequitia eos solos efficaciter saluare disponat, qui reuera perseuerabunt in caritate: que, inquam, communis expositio sibi commoda fuisset. Querit enim an deceat sanctos et fideles Christianos  diuine dissentire uoluntati que non uult, in se, omnes indiscriminatim saluari. Et respondet ideo dissentire, quod malorum exitus eos lateat; imo non dissentire omnimode, cum Deus uelit ut sic ab ipso dissentiamus. Nam si eorum, inquit, exitus non lateret, diuino dissentire iudicio non deceret; nec omnimode dissentimus, cum ipse uelit ut sic dissentiamus, qui uult omnes homines saluos fieri et  neminem perire, non in se  sed in sanctis, quos ita facit uelle. A qua difficultate et responsione que Paulini textus sensum litteralem minus pre se ferre uidetur, se liberasset, facilique negotio sanctorum uoluntatem, salutem omnium indifferenter hominum optantium, diuine conciliasset, si probasset communem et hodiernam, de qua supra, expositionem, dicendo Deum uelle etiam, quantum in se est, salutem omnium hominum; proinde sanctos ab eo sic uolente nullatenus dissentire. Sed quidquid fit de illo commentario, illis adhesit expositionibus quas Augustino peculiariter arrisisse certo nouit.

Plures autem huic loco adhibuit Augustinus, ut ipse fatetur, lib. De corrept. et grat. c. 14, ubi duas recenset: Primam, quod ex omni genere hominum aliqui saluentur; ita ut fiat distributio pro generibus singulorum, non pro singulis generum, ut docet D. Thomas I part., q. 19, a. 6 ad 1. Quem  etiam explicandi modum insigniter tradit in Enchirid., cap. 103. Et patres ex Africa in Sardiniam deportati, in epist. sua synodica. Auctor lib. De uocatione gentium, lib. I, c. 12; Fulgentius De Incarn. et grat., c. 31; Greg., in I Regum lib. u, et omnes infra citandi pro 2 explicandi modo.

Alterum modum quem peculiariter urget Pullus, docet August. seq. cap. 15: Potest etiam sic intelligi quod omnes homines Deus uult saluos fieri, quoniam nos facit uelle: sicut misit Spiritum Filii sui clamantem: Abba, Pater, id est, nos clamare facientem, et lib. XXII De ciuit. Dei, cap. primo: Secundum hanc uoluntatem quam Deus operatur in hominibus, etiam uelle dicitur quod ipse non uult; sed suos id uolentes facit, sicut dicitur cognouisse, quod ut cognosceretur, facit a quibus ignorabatur. Secundum hanc ergo uoluntatem qua Deum uelle dicimus quod alios efficit uelle a quibus nesciuntur futura, multa uult, nec facit. Et cap. seq. statim inchoato . Multa, inquit, uolunt fieri sancti  eius, ab illo inspirata sancta uoluntate, nec facit; sicut orant pro quibusdam pie sancteque, et quod orant, non facit. Sic etiam ex eodem Augustino Remigius archiepiscopus cum suo clero Lugdunensi l. De trib. ep. c. 11: uel certe ita intelligitur qui uult omnes homines saluos fieri, quia hoc sanctos suos per Spiritum uelle facit, id est uelle eis inspirat ut omnes homines, sicut seipsos, saluos fieri optent. Simile quid habet Lupus Seruatus, quest. De lib. arb., sub finem.

Tertium explicandi modum omnes 301 citati proferunt, scilicet Acta Ecclesie Lugdunensis, Lupus Moguntinus, et alii. Quem sic explicat ex eodem Augustino Prudentius episcopus Tricassinus, lib. De predestinat. contra Scotum Erigenam cap. 2, seu ipsemet Augustinus Enchiridii, cap. 103: Qui omnes homines uult saluos fieri; tanquam diceretur nullum hominem fieri saluum, nisi quem saluum fieri ipse uoluerit; non quod nullus sit hominum, nisi quem saluum fieri uelit; sed quod nullus fiat nisi quem uelit.  Et ideo sit rogandus ut uelit, quia necesse est fieri, si uoluerit, etc. Quod egregie confirmat idem Augustinus, lib. Iu contra Iulianum, cap. 8; De predestinat. sanctorum, c. 8, et epist. 107. Prosp., epist. ad Ruffinum, et respons. 8. ad capit. Gallorum, etc.

In quibus tribus modis, ut monet Ecclesia Lugdunensis, cap. 13, lib. De 3 epist. »nulla absurditas, nulla repugnantia fidei inuenitur; quia siue omnes homines quos Deus uult saluos fieri, omnia genera hominum accipiantur; siue omnes homines saluos fieri, Deum uelle ita intelligatur, quia omnes qui saluantur nonnisi eius uoluntate saluantur: Siue eo modo dictum credatur, omnes homines Deum uelle saluos fieri quia in sanctis suis ipse hoc uult, qui eis talem uoluntatem inspirat, ut omnes homines uelint saluos fieri sicut seipsos; in his, inquam, omnibus, et uera omnino et salubris intelligentia est.« Hec autem omnia pro rei dignitate et in gratiam Pulli  dicta sunto; nichil temere ex nostro sensu, qui  certe tenuissimus est, assertum uolentes.

Piis impiorum, corporis ad tumulum; anime ad infernum, prophetico spiritu sepius patefacta est ruina. De priori, unus inter alios legendus Gregorius, lib. Iu. Dialog., cap. 51-54, quibus totidem profert in hanc rem exempla.

De posteriori ruina, preter eumdem Greg., ibidem, legendus Seuerus Sulpitius in uita D. Martini; Greg. Turon., Hist. Franc. lib. uIII, cap. 5, uincentius Bellouacens., lib. XXu Speculi, cap. 85; Matth. Paris., Hist. Anglicane, anno 1072; Petrus Damiani, epist. 5, c. 13 et 24; Baronius anno 507, 716 et 1054, quibus prolixius citandis prudens supersedeo.



CAPUT Xu.

Quidquid fit in tempore, ante tempus uiuebat in ipsius cognitione. Insignis locus et mire fauens sententie quorumdam Patrum qui ad sapientiam,  adeoque diuinum uerbum reuocant ideas: de quibus preclare Tertullianus aduers. Praxeam., cap. 5 et seq.; Origenes ad I Ioan.; auctor libri De Incarnat. inter notha Augustini lib. II, cap. 8. Sed omnium uberius ipse August. pluribus in locis ut uI De Trinit., c. 10, tract. I in Ioan., lib. LXXXIII, qq. 46; XII, De ciuit., c. 20; lib. u De Genes. ad litt. c. 13-15, et maxime tract. in psal. LIu, quem spectauit Pullus. Sensu et pene uerbis huic expositioni coherent ea que habet Petrus Abelardus, lib. I Introd., c. 17, aliquanto post medium.

Liquet ipsum nichil posse nisi quod ueritas habet prouidentie; sed nichil prouidit nisi quod contingit; nichil igitur potest nisi quod fit, imo nichil potest nisi quod uult et facit, etc. Hec aliaque complura sibi obiicit Robertus noster ex emuli sui et cetanei Abelardi doctrina, que fere de uerbo ad uerbum transcripsisse uidetur ex lib. III Introductionis eius ad theolog., cap. 5, pag. 1117, etc., queque hic  ex industria refutat. Sic autem Abelard., pag. citata: Quantum igitur estimo, cum id tantum Deus facere possit, quod eum facere conuenit, nec eum facere conuenit, quod facere pretermittit, profecto id solum eum facere posse arbitror, quod quandoque fiat. Licet hec nostra opinio paucos aut nullos habeat assentatores, et plurimum dictis sanctorum et aliquantulum a ratione dissentire uideatur. Cuius frontem, hominis, alioqui sibi notissimi, per partes et ad singula ferme uerba que momentum aliquod inuehunt, retundit Pullus, ad aras amicus. Ea 302 solum hic notabimus que precipua uidebuntur, et litis decisiua.

Quod quidem secundum id quod tunc prouidentia se haberet, bonum et rationabile esset; uerum secundum id quod nunc est, malum et irrationabile est.

Hoc uerissimum effatum, ex quo litis momentum pendet, Abelardum non fugit, sed hocce parauit  effugium. Sic enim pag. 1114, circa medium: Sed fortassis, inquies, quod  iustum est aliud bonum, sed rationabile id quod modo facit, ita bonum esset, atque equum bonum, si illud faceret, hoc dimitteret. Contra quod sic perperam iaculum intorquet. Atqui si illud eque bonum esset quod dimisit facere, quando istud elegit; nulla ratio profecto fuit cur illud dimitteret, atque istud eligeret. Sed sibi rursus obiicit rationem Pulli, licet aliis conceptam uerbis. Fuit autem, inquies, quia cum non utrumque fieri oporteret, et eque hoc uel illud fieri bonum esset, quodcunque eorum fieret, rationabiliter factum est. Cui rationi lucem pluribus affundit Pullus; que lector in textu uideat lectu dignissima, taliaque que palinodiam Nannetensi forte persuaserint.

Que enim gratia, queue iustitia, dum uel disponit, uel dispositum efficit, cum neutra ex parte quidquam mutare possit? Id non latuit Abelardum: sic enim pag. 1116: Alioquin nequaquam de iis que  fiunt, grates ei referende essent, cum ea que dimittere non potest, necessitate magis quadam proprie nature compulsus, quam gratuita uoluntate ad hec facienda inductus, agat. Quod tamen solitis eludit argutiis, eoque modo quem nunc Pullus proponit.

Sed dices; agendum tibi gratias est, quia licet aliud non possit, at quod potest non inuitus facit. Hec, inquam, ipsa Abelardi responsio, pag. 1121, lin. u: Quod autem nouissime opponebatur, nullas scilicet grates Deo referendas esse pro eis que facit, cum ea nequaquam dimittere possit, et quadam necessitate id potius agat quam uoluntate; omnino friuolum est. Hic enim quedam nature uel bonitatis eius necessitas ab eius uoluntate non est separata; nec coactio dicenda est, qua etiam nolens id facere cogatur, nam, etc.

Aut igitur hominum nulla culpa est; aut si qua est, in Conditorem refundenda est. Hoc sibi quidem  argumentum opposuit aduersarius, sed non soluit. Sic enim alteram partem fulsit imprudens, pag. 1115: Si enim hic damnandus omnino saluari non posset, nec ea facere per que a Deo saluaretur, utique arguendus non esset, nec reus constituendus, quod ea non faceret que facere non posset. Sed censet causam in Deum refundendam. Cum utrumque, inquit, nonnisi per Deum contingere queat. Contra quem fusius in textu Robertus.

Potest ergo paruulus ille et in innocentia perseuerare, et uitam eternam possidere, uelit nolit Deus. Que consequuntur ex iis que immediate attulerat. Hec sunt absurda que manant ex Abelardi doctrina, ieiune nimis de diuina omnipotentia sentientis. Cum enim pag. 1115, obiecisset sibi: Quis enim nesciat hunc hominem qui damnandus est, posse saluari; aut hunc hominem qui bonus est posse meliorem fieri quam unquam futurus sit. Sic respondet, pag. 1119: Cum dicimus Deum illum posse saluare qui minime saluandus est, ad ipsam diuinitatis naturam  possibilitatem reducimus, ut uidelicet nature Dei non repugnet quin eum saluet; quod omnino falsissimum est. Superius enim concedit eum quidem posse saluari a Deo, sed solum ad facilitatem humane nature, possibilitatem reducit. Et pag. 1120, sic ait: Quamuis idem sit aliquem saluari a Deo, et Deum saluare eum; mirandum non est, si cum hoc possibile sit, illud nequaquam possibile esse concedatur. Quo certe commentario, seu potius commento, nichil absurdius; ut illinc ea Pullus eruat quibus miserum explodit lancinatque Abelardum.

Si autem, ut dictum est, nec prescientia nec prescita ualent alio deflecti, Deus nec aliter quam Incarnatione, etc. Alterum hoc est offendiculum in doctrina Abelardi, et scopulus in 303 quem impegit,  pag. 1121: Quibusdam tamen uidetur nonnulla ipsum facere posse alio modo quam faciat; sed eum tamen semper eligere eum modum faciendi qui conuenientior sit; quod etiam penitus a ratione dissidet. Contra quem egregie suo more, Pullus. Hunc etiam errorem notauit Hugo uictorinus lib. I De sacrament. p. I, c. 22, forte etiam digitum intendens in ipsum Abelardum, sibi pariter equalem. Sed Hugonis ratiocinationi istud addendum censemus: Non solum meliora posse Deum, sed id etiam quod simpliciter melius non est, pro innata scilicet libertate, qua quidquid uelit exsequatur: quod dum eligit, quodcunque sit tandem, malum esse non possit; imo ea ratione quod Deo sic placeat, maiori bono sepius anteponendum uideatur, ut Catholica fides, certaque ratio persuadent. Patrum auctoritates illud affatim probaturas, aliis relinquimus.

Exhibiturum sibi pro duodecim apostolis, duodecim  legiones angelorum. Hoc efficax argumentum ab auctoritate sacra petitum, misere torquct Abelardus pag. 1116 et seq.: Conditionaliter magis quam absolute idem Domini dictum accipiendum est; non quod uidelicet rogare poterat uel impetrare, sed quod impetraret si rogaret, cum scilicet eius oratio nullatenus cassa fieri posset, etc. Hec sophista Brito: sed parum equo in ueritatem animo, cum nichil certe tam possibile sit, quam quod ipsa ueritas euenturum, si sibi lubeat, pollicetur. Conditionalis enim propositio rei alicuius faciende, qualis est illa Christi Domini, possibilitatem obiecti sui non facit, sed supponit, solamque rei futuritionem, ut loquuntur, designat, modo conditio talis apponatur.

Pro huius disputationis coronide, legendum quod in hanc rem elaborauit ex professo Petrus Damiani; sed quia paulo longius excurrit, nec iam quesitu liber difficilis, lectorem remittimus ad opusculi XXXuI, cap. 1.

 Ceterum Abelardo plurima de se iactanti ambitioso uanitatis eloquio, id donandum nolumus, quod iuuenis olim extulerat, sed maturescente, dum uergeret in senium, sapientia, gemebundus correxit; scilicet se unicum aut primum huius insane opinionis  patronum. Certe cecutienti adhuc in palestre puluere, cernere non licuit alios se anteriores simili farina conspersos, quibus ueritatis radium affudere preter alios, Hieronym., Augustinus, Petrus Damiani, etc. Quos inter, Hieronymus commemorat Diodorum cum Chrysippo contendentem, in dialog. primo contra Pelag. Hoc etiam uirus ore sacrilego sparsit Plotinus enumerat. u, lib. u, c. 12 et enumerat. uI, l. uIII, c. 21.

At tandem Abelardus ex Dionysiano factus monachus Cluniacensis, logices pertesus argutias, uileque rationis mancipium exosus; ubi primum se fidei radius liberaliter ostendit, conceptam animo penitenti apologiam, eruditorum omnium uotis facturus  satis, edidit, obstetricante cura pioque studio uenerabilis Cluniacensium abbatis. In qua sic diuine omnipotentie, sic ueritati, sic ordini suo de Ecclesia et litteris meritissimo, sic tandem sue saluti fameque consuluit. Deum ea solummodo posse facere credo que ipsum facere conuenit, et quod multa facere potest que nunquam facit.



CAPUT XuI.

Ut iuxta auctoritatem, omnia Deo sint presentia, non actu existendi, uerum perspicacitate noscendi. Notauimus in margine textus, Augustinum, qui pro more uidetur auctori preluxisse in hac sententia, cuius contrariam acriter propugnant Thomiste, iurantes in uerba Magistri I p, q. 14, a. 13, in corp. quibus Pullus, centum ad minus anterior annis, lepide insultat.

 uerum ubi presens ipsum, ordinante Deo, iam est, uel preteriit; Deum nego hoc in presenti ad actum perducere posse quidquam eorum que ad idem presens non pertinuerint. Tacito 304 nomine perstringit Petrum Damiani, qui toto opusculo XXXuI contrarium acriter tuetur, ibique tam uberem in omnes agnoscit diuine omnipotentie manum, ut asserat Deum corruptam uirginem posse iterum suscitare, non iuxta meritorum plenitudinem solum, sed quoad etiam carnis integritatem; parumque abest quin Hieronymo succenseat secus docenti, celeberrima hac sententia : Audacter loquor, inquit Hieronymus, cum omnia possit Deus, suscitare uirginem non potest post ruinam. ualet quidem liberare a pena, sed non ualet coronare corruptam. Hec ad Eustochium Hieronymus. Alii tamen aliter legunt. In eum autem sic  leuat stomachum Petrus, ibi. Hec fateor nunquam potuit mihi placere sententia; non enim a quo dicatur, sed quid dicatur, attendo, etc. Nec euo Pulli sopitam adhuc fuisse controuersiam, preter alia, patet ex Roberto de Mileduno in Summa ms. qui speciali titulo querit. Quomodo intelligendum quod dicit Hieronymus, cum omnia possit Deus, uirginem post lapsum suscitare non potest. Ubi, sed tacitis nominibus, alludere uidetur ad celebrem illam disputationem quam de hac re habuerunt Petrus Damiani, et Desiderius abbas Cassinensis. Aliter tamen Hieronymum explicat Desiderius, aliter Pullus. Ille negat Deum posse suscitare uirginem post lapsum, quia non uult; ampla Petro disputandi seges. Iste uero pressius inherens menti Hieronymi, ideo negat quod impossibile sit ut id quod factum est factum non sit.



AD LIBRUM SECUNDUM.



CAPUT PRIMUM.


Anime uero omnes primis illis similes. Hec Pulli opinio, Lesbia uidebitur regula iis omnibus qui quoad equalitatem uel inequalitatem animarum, ueritatem pro studio tantum partium tuentur. Celeberrimo enim conflictu pugnatum inter theologorum apices, num omnes ab origine sint equales anime. uerum iis omnibus missis que studiose collegeramus, utrique problematis parti facturi satis; sed tantum auctoritati Parisiensis academie consultum uolentes, censemus de sola specifica similitudine Pullum esse locutum. Sic enim Parisienses in quodam articulo, cuius meminit Durandus II, dist. 32, q. 5: Si quis dicit omnes animas ab origine esse equales errat; quoniam alias anima Christi non esset perfectior quam anima Iude. Quo fulmine ab arce ueritatis uibrato, damnandos eos censeremus, qui eam censuram flocci faciunt, uti non semel legimus.

 uel certe omnia creauit simul, quia informem corporum materiam, et Ade animam, omnemque in celo angelicam naturam in creatione coniunxit. Huius uidetur opinionis meminisse, que dudum explosa est, sed olim problematice disputata, animam scilicet Adami angelice creationi ceuam fuisse. Anceps ea de re fuerat Augustinus, ut liquet ex c. 24 et 25 lib. uII De Genes. ad litteram et lib. XII De ciuit., 23. Dubitanti pariter adhesere Hugo uictorinus, Petrus Comestor seu auctor Historie scholastice, et magister hic, qui scrupulosam asserit esse questionem. Paulo liberius indulsit suo sensui Philastrius qui in heresi 49 notam hereseos inurit iis qui dicunt creationem anime protoplasti non precessisse formationem corporis eius. Sed iure notatur ab Augustino, lib. De heresib., quod multa recensuerit inter hereses, que tamen genuinam sapiunt doctrinam. Et inter ea temere falsoque suspecta, Sixtus Senens., lib. u Biblioth., adnot. 27,  commemorat eam opinionem de spiraculo uite, quod animam rationalem nec esse, nec adumbrare, uoluit Philastrius. Quod attinet ad auctorem, communem propugnat sentent. cap. 9 sequenti.



305 CAPUT II.

Angelum mox cum celo et in celo condidit. Scimus celeberrimos auctores et quidem antiquitate et numero longe potiores, contrarie sententie calculum dedisse. uerum auctor Augustino deditissimus, dubitanti quidem lib. imperfecto De Genesi, c. 3, et utrinque disputanti; at libro XXII contra Faustum, c. 10, et serm. 251, et lib. II De ciuit., c. 19 in eam, quam tuetur, partem propendenti, constanter adhesit. Secutus etiam Epiphan., heresi 65; Basilium Seleuciens., orat., 1; Iunilium Africanum, lib. II, c. 2. Decretalem autem  Innocentii III et synodi Lateranensis, nec quidquam nocere, nec ulli opinantium parti determinate certoque fauere, forsan alias probabimus.

Stat ergo firmamentum, non tamen stantibus stellis, ut sit habitatio idonea sanctis. Qui curiosa sectantur ambitioso magis nouitatis supercilio, quam studio conquirende penitius ueritatis in schedulis antiquorum, hic succensebunt auctori, qui  unicum aut alterum tantum admisisse uidetur. Sed operosam illam celestium orbium seriem numerumque  nullus, quem legerim, ueterum Patrum amplexus est; quin potius ex illis quidam, erroris incusant eos, qui supra binarium, ulteriorem numerum comminiscuntur. Inter quos sic Theodoretus, q. II in Genesim: Qui non credit secundum celum esse, rectam semitam transgreditur; qui uero plures nominare conatur, adheret fabulis, postposita  diuini Spiritus doctrina. Nam Moses duos tantum celos nominat, alterum factum ante lucem, alterum factum post lucem, ex natura aquarum. Nec secius Chrysostomus tum in psal. CXLuIII, tum homil. 4 in Genes. ante medium; eosque sic celos multiplicantes, ait diuinarum litterarum auctoritati repugnare. Sic Gregor. Nyssen., lib. I contra Eunomium.; Ambros., lib. II Hexam., c. 2; Damascen., lib. II De fide, c. 6. Quibus adiungimus Seuerianum Gabalitanum, cuius opera quedam exstant tom. uII operum Chrysost., edit. Anglicane; quorum placitis securissimus adhesit Pullus, sed sensu satis perplexo; quem euolueremus, nisi philosophica hec essent, et ab instituto nostro fere aliena.

Unum est tamen, cui supersedere ingratum esset, qui scilicet fieri possit secundum allatum auctoris textum, ut, stante firmamento, moueantur sidera? Missis superfluis omnibus planeque curiosis, que tamen calamum alias tenuerunt, uerisimilius arbitror,  dum isthec sibi Pullus obiiceret, quorumdam opinionem spectasse, qui licet unicum celum nobis conspicuum admitterent, ratione tamen diuersorum motuum quos errantium stellarum persuadet tumultuaria series, quosdam orbes  superadderent, in quibus uoluerentur astra; ita ut unicum illud celum, quoddam esset systema orbium mutuis amplexibus in se inuicem insertorum. Cuius opinionis uestigium reperies apud Basilium lib. III Hexamer. et Ambros., lib. II, c. 2. Sed adhuc supposita tali sententia et aspectabilis illius celi immobilitate, dicendum esset hos orbes sic colligatos, et stellas eis infixas, a quibusdam intelligentiis debere moueri; uel in Platonis opinionem concedendum, qui planetas moueri credidit eo motu quem circumgyrationis dicunt, quo uidelicet secundum seipsos uertuntur in gyrum.  Qui motus Aristoteli non placuit libro II De celo, textu 48.

Familiarius ad mentem auctoris, qui plurimum coluit Augustinum, potest responderi, allusisse ad insignem locum l. II De Genes. ad litter., c. 10, in quo asserit Augustinus hanc controuersiam suo tempore uiguisse, et ex fratribus quosdam ab ipso sciscitatos esse quid ea de re sentiret ipse? »De motu celi, inquit, nonnulli fratres questionem mouent, utrum stet, an moueatur? Quia si 306 mouetur, inquiunt, quomodo firmamentum est? Si autem stat, quomodo sidera que in illo fixa creduntur ab oriente usque in occidentem circumeunt, septentrionibus breuiores gyros iuxta ordinem peragentibus, ut celum, si est alius nobis occultus cardo, ex alio uertice, sicut sphera; si autem nullus alius cardo est, uelut discus rotari uideatur.« Et paucis interiectis sic respondet: »Hoc sane nouerint, nec nomen firmamenti cogere ut stare celum putemus:  firmamentum enim non propter stationem sed propter firmitatem, aut propter intransgressibilem terminum superiorum et inferiorum aquarum, uocatum intelligere licet. Nec si ueritas stare celum persuaserit, impediri nos circuitu siderum, ne hoc intelligere possimus. Et ab ipsis quippe qui hoc curiosissime et otiosissime quesierunt, inuentum est, etiam celo non moto si sola sidera uerterentur, fieri potuisse omnia que in ipsis siderum conuersionibus animaduersa atque comprehensa sunt.« Hec Augustinus, et ex eo Robertus, qui, preter hoc celum, aliud insuper, quod sit sedes beatorum, agnouit, ut patet tum ex hoc capite, tum ex superiori; et ex eo maxime quod dicat angelum in celo et cum celo conditum; cuius tamen creationem antecessisse scribit formationem rerum omnium uisibilium, et proinde firmamenti, quod postera tantum luce creatum est.



CAPUT u.

 Ut iuxta aliquem auctorum, eum qui Creatorem noscat, in creaturis nil lateat. Is est Gregorius papa  qui lib. II Dialogorum, cap. 35, tum ex allatis uerbis, tum ex aliis ibidem, docet beatum Benedictum adhuc mortalem, beatifico lumine perfusum fuisse, et ad intuitiuam Dei uisionem eleuatum. Quod autem huic amice ueritati subscripserit Pullus, nec aliter intellexerit Gregorii uerba, quam de beatifica Dei cognitione, ex eo certissime colligitur, quod illis utatur, ut eam suadeat opinionem quam hic expendit, angelos scilicet statim a conditu suo Deum clare et intuitiue cognouisse. Hunc enim esse statum questionis sic ostendit: ueritas autem hoc loco maxime intelligenda uidetur cognitio ueritatis illius que de  se dicit: »Ego sum uia, ueritas, et uita.« Nam sicut hec pars mundi inferior, credentibus cognoscitur deputata; ita illa superior  uidentibus potius uidetur ascribenda. Quibus posterioribus uerbis, cognitionem illam angelorum de qua disputat, opponit nostre que fit per fidem seu per speculum in enigmate. Et statim subiungit: Spiritus ergo rationalis et ab onere carnis liber, et a sorde sceleris, utpote bene conditus, et ad intuendum Conditorem destinatus, ut quid ex quo exstitit, cernere Deum non debuit? Aut si mox nouit, nonne et inferiora nouisse oportuit; ut iuxta aliquem auctorum, eum qui Creatorem noscat, in creaturis nil lateat?

Locus autem Gregorii sancto Benedicto eam intuitiuam Dei cognitionem tribuentis, is est citato loco. »Fixum tene, Petre, quod loquor, quia anime uidenti Creatorem angusta est omnis creatura; quamlibet enim parum de luce Creatoris  aspexerit, breue ei fit omne quod creatum est, quia ipsa luce uisionis, intime mentis laxatur sinus; tantumque expanditur in Deo, ut superior existat mundo. Fit uero ipsa uidentis anima etiam super semetipsam: cumque in Dei lumine rapitur super se, in interioribus ampliatur; et dum se conspicit exaltata, comprehendit quam breue sit quod comprehendere humiliata non poterat, etc. Quod autem mundus collectus ante eius oculos dicitur, non celum et terra contracta est, sed uidentis animus dilatatus, 307 qui in Deo raptus uidere sine difficultate potuit, omne quod infra Deum est.«

Ex quibus apparet nullatenus dubitasse Pullum  hoc beatifico lumine collustratum Benedicti animum, ad intuitiuam Creatoris notitiam assurexisse, cum allata sanctissimi doctoris uerba ad eumdem plane sensum retulerit. Quod uel eatenus admiramur, hincque ueritati gratulandum credimus, quod nulla ordinis suadela,  nullo habitus preiudicio, liber ab omni monastica religione scriptor, nec alias indole sua sponte facilis, solo ueri ductu, in eam sententiam inclinarit; ut iam merito debeat inter alios celeberrimos huius sententie propugnatores ascribi. Quos inter recensemus Bernard. in serm. super illud: Audiam quid loquatur in me Dominus. Rupertum Tuitiens., lib. XII De glor. Filii hominis; Bonauent., lib. De luminaribus Ecclesie, serm. 20; Dionys. Carthus., serm. De B. Benedicto; Benedictum Heltenum ad citatum Greg. locum, in suis disquisit. monasticis; Thomam a Iesu Carmelitam, lib. uI De contempl. diuina; Maximilian. Sandeum in theologia uaria libro III., comment. 40, exercit. 2; uallisoletanos item, et Patres collegii S. uincentii Salmaticens. qui celebri sacramento  iurant in hec Gregorii uerba.

Quibus adiungere non pigebit  omnes eos  Patres qui non perfunctorie asserunt quosdam ex antiquis hac Dei et germano aspectu potitos fuisse, ut de Mose et Elia; Hilar., lib. I De Trinit., c. 3, et lib. uIII, c. 2, De Mose; Augustin., De Genes. ad litt., c. 27 et epist. 112; Basilium, hom. 1, Hexam. et Ambros. homilia item prima: Non in uisione, neque in somniis, sed ore ad os Deo locutus; neque in specie, neque per enigmata, sed clara atque perspicua diuine presentie cognitione dignatus.

Christus celos etiam conscendens, quosdam illorum latuit, etc., scilicet angelorum. Paucis hac etate Pulli sententia placebit; sed ueteri theologie Patrum deditissimus, eorum uestigiis pressius adhesit. Siquidem antiquissimus ex illis Dionys., lib. uII celest. Hierarch. quosdam angelorum inducit: Ad ipsum Iesu aspectum hesitantes, diuinique eius pro nobis suscepti operis scientiam dicentes; Iesumque ipsum eos per se docentem, ac primum eis suam in  homines benignitatem aperientem. Sic etiam Maximus Scholiastes ad predictum cap. 6 Dionysii; Iustinus in dialogo cum Triph.; Hieronym. ad c. LXIII. Isaie et precipue Ambros., lib. Iu De initiand., c. 7.

Id etiam preter alios docuere  Anastasius Sinaita, in primo anagogicarum Contemplat., ad Hexam., tom I Biblioth. PP., et Theodoretus, ad psal. XXIII. Quibus adiungi possent ii omnes, maxime Greci, qui testantur angelos Filium Dei nondum uidisse, nisi dum hominem induit; rati diuinitatem ne ab ipsis quidem uideri posse. Ita Athanas. sub finem lib. ultimi contra Arianos; Chrysost. hom. II prioris ad Timoth. ad cap. III: Angelos nobiscum uidere cepisse Filium Dei, cum antea non uiderent. Theodoretus, in dial. primo qui dicitur; Gelas. Cysicen., in prefatione libri De actis Nicene synodi, edit. Greco Lat. anni 1599: Neque ab angelis conspici poterat in diuinitatis  substantia, nisi esse incarnatus. Que tamen hic explicanda forent, nisi hac in parte dissentiret ab iis Robertus.

Nam quos apud inferna simul cum impiis, calore credimus simul et frigore, etc., peracto iudicio, mox, licet incorporeos, corporeis tamen penis plectendos. Phrasis hec iterum recentioribus inuisa; ex quo presertim D. Thomas  I p., q. 64, a. 4 ad 3 docuit oppositum, scilicet non minus demones quam animas damnatorum, iam ultricibus flammis macerari. Patribus tamen tum Grecis tum Latinis dogma Pullinum arrisit; sed breuitatis gratia sufficiat 308 ad eos digitum intendisse.

Ex Grecis: Origenes, hom. 8 in Exodum, c. 6; lib. De principiis, et l. u in epist. ad Romanos; Nemes., lib. De natura hominis, c. 1; Theodoretus, lib. u contra heres., c. 9; Iustin., in utraque Apolog.; Damascen., lib. et cap. extremis De fide; Tatianus, orat. contra Grecos ; Isidor. de Pelusio, l. II, ep. 90; Didymus, tract. in Manich., tom. Iu Bib. PP. eamdem cum Pullo sententiam habent, nondum demones gehennalibus flammis in inferno mancipatos.

Ex Latinis: Minutius Felix in Octauio; Lactantius, lib. postrem. Inst., c. 26; Ambros. in c. XII Luce; Hieronym. ad c. XXu Isaie; Augustin., epist. 49; lib. De nat. boni contra Manich., c. 33; lib. De ciuit. sub finem, et pluribus in lib. XXI; Greg., Iu Dialog., c. 29 et Iu. Moral., c. 10; Fulgentius, c. 8 De Trinit., Chrysolog. serm. 52, et auctoris equalis Bernardus serm. De obitu sancti Malachie, ubi definitam quidem in demones ait, sed nondum promulgatam sententiam. Fauetque Scriptura II Petri II, ut ait August. Citato loco De natura boni, etc. Imo nec ullum in sacris paginis, aut in conciliis exstat uestigium quod huic sententie possit officere. Licet enim synodus Florent. Pulli etate  posterior, id de damnatis animabus definierit, siluit tamen de demonibus; ut proinde a suorum partibus defecerit hac in re Caietanus ad caput II Petri II.

Illi non prius sortiti sunt esse, quam male esse; esse ex auctore, male aliunde. uerba caute legenda, sed pura labis; quorum sensum Augustino debet, c. 23, lib. II De Genes. ad litteram , ubi sic preit Augustinus loquens de diabolo: Ille autem continuo impius, consequenter et mente cecus, non ex eo quod acceperat, cecidit, sed ex eo quod acciperet, si subdi uoluisset Deo, etc. Et sub finem c. 19 eiusd. libri: Non sine causa putaui dici posse diabolum ab ipso Creatore, hoc est ab ipso uel temporis uel sue conditionis initio cecidisse, nec aliquando in ueritate stetisse. Sensus igitur uerborum Pulli est, statim ab  initio sui conditus, seu post primum instans, refugos angelos cecidisse: que ipsa est sententia D. Thome a. 6, q. 63, de qua sic loquitur: Probabilior et sanctorum dictis magis consonans est, quod statim post primum instans sue creationis diabolus peccauerit. Quod instans ad minus requirit Pullus hoc capite, qui angelos omnes fidem accepisse dicit in sua creatione, et cum ea potuisse mereri. Ex quo duo colligimus in eius sententia, conditum scilicet in gratia  et moram in ea.

Fatemur tamen ex allatis auctoris uerbis, quibus non suo sensui sed aliorum indulget, eam suaderi opinionem, cuius meminit Magister, II, dist. 3, § E, et quam D. Thomas, a. 5 citate, q. 63 reprobat et ferit hoc anathemate: »Quidam posuerunt quod statim demones in primo instanti sue creationis, mali fuerunt, non quidem per naturam, sed per peccatum proprie uoluntatis; quia ex quo est factus  diabolus, iustitiam recusauit. Cui sententie, ut Augustinus dicit II De ciuit. Dei  quisquis acquiescit, non cum illis hereticis sapit, id est Manicheis, qui dicunt quod diabolus habet naturam mali. Sed quia hec opinio auctoritati Scripture contradicit, dicitur enim, etc., ideo a magistris hec opinio tanquam erronea rationabiliter reprobata est.« Hec D. Thomas.



CAPUT uI.

Si ergo diabolum, ut uerius est, malum dicis, quomodo substantiam eius aut naturam bonam asseris? Et paucis interiectis: Iam nec substantia eius bona, nec Dei creatura. Ne forte ad hunc scopulum offendant incauti, facem preferet e littore, probatissime doctrine et solidioris theologie uir, multis a me titulis commendandus, 309 sed sua satis se luce signans. Ipse est Ioannes De Launoy, Parisiensis theologus, qui scriptis ad me litteris eruditionis  uarie plenis, quod egre suspicabar in auctore offendiculum, sponte repressit. Cuius uerba, ne sim ingratus, et in lectorem parum equus, hic debent exscribi. Sic igitur ille: »Theologorum schola nunc in eam concessit opinionem, ut existimet in demonibus integram mansisse substantiam, nec eos ulla priuatos esse dote que ad naturam pertineat. Sed opinionem certis Ecclesie dogmatibus non accenset. Non enim queuis in scholasticis institutionibus falsitas est eiusmodi, que in Christiane fidei iacturam redundet. Et uero ante quadringentos annos fuisse qui huic opinioni contrarium impune senserint, Guillelmus Antissiodorensis innuit lib. II Summe, tract. 26, ubi de malis angelis questionem agitat. Dictum est, inquit cap. 3, quod peccatum corrumpit bona naturalia, etc., que pro iure opinantis refellit postmodum, sed nullam erroris notam inurit.

»Preterea huius questionis momentum etiam pendet ex ea opinione que nullum inter substantiam  creatam et illius facultates discrimen constituit. Hoc docet Ioannes Scotus seu Erigena, qui Carolo Caluo rege uixit in Gallia, id est multo antequam Robertus Pullus nasceretur. Scoti uerba sunt hec lib. De predest., c. 8: Longe namque remotum est, et in profunde intelligentie secreto sinu repositum, quid distet inter liberam hominis uoluntatem que ex natura est, et liberum eius arbitrium quod procul dubio donum Creatoris esse manifestum est. Et post alia: Hominem sic fecit, essentiam profecto, uoluntatem, scientiam: que tria unum sunt. Non enim aliud est rationali uite, esse et uelle; nec aliud uelle et scire; sed esse eius, uoluntas sciens; et uoluntas eius, essentia sciens; et scientia eius, uolens essentia est. Hec igitur tria unum sunt et una natura; tota deinde anime natura, uoluntas est. Hanc sententiam que a substantia creata facultatem non distinguit, post Roberti Pulli etatem amplexi sunt Nominales, secta philosophorum nobilissima. Quare si natura et  illius facultates una sunt eademque res, et Pullus id senserit per peccatum corruptam esse demonum naturam, non tam inconsequenter affirmaret. Liberum autem arbitrium ad diligendum Deum, primi peccati granditate perdidimus, ut August. tradit epist. 107. Arausicana quoque II synodus totum hominem, id est secundum corpus et animam factum, per assensionem Ade, corruptioni obnoxium, infirmatum, quin etiam amissum liberum hominis arbitrium, decreuit. Ista quidem loca uarie a uariis intelliguntur auctoribus, sed illa intelligentium uarietas Pullum includet, et immunem ab errore theologico conseruabit.« Hec Ioannes de Launoy.

Nec ita inuisam Augustino phrasim Pullinam uideo, quin etiam usurpet illam, non uno in loco, asserens demonis naturam, ut primum peccauit, eius mala uoluntate peruersam. Quod certe docet apertius initio cap. 16, lib. XI de Genesi: Quomodo ergo deiecerit superbia diabolum, ut naturam suam  bonam praua uoluntate sua peruerteret, Scriptura non dicit; ante tamen factum fuisse, et ex hoc eum homini inuidisse, ratio manifesta declarat. Et lib. XII De ciuit., c. 3: Neque hoc ob aliud dicitur uitium, nisi quia corrumpit in eis nature bonum. Et infra: Nam quid eis naturis nocendo faciunt, nisi adimunt integritatem, pulchritudinem, salutem, uirtutem, et quidquid boni nature per uitium detrahi, siue minui consueuit?

Quid tamen hac in re citra scrupulum omnem tenendum sit, docet idem Augustin. l. I contra Iulian., c. 8: Si queratur qualis sit angelus, uel homo male uoluntatis, rectissime respondetur, malus: magis arripiens qualitatis nomen ex uoluntate mala, quam ex natura bona; quoniam natura est ipsa substantia et bonitatis et malitie capax. 310 Bonitatis capax est participatione boni a quo facta est; malitiam uero capit, non participatione mali, sed priuatione boni; id est, non immiscetur nature que aliquid malum est,  quia nulla natura inquantum natura est, malum est. uide etiam Enchiridii cap. 14, quod nominatim intendit hoc cap. Pullus, eo loci quo laudat Augustinum.

Eruditionis gratia unum addemus; scilicet Philastrium, cap. 59, cuiusdam opinionis meminisse, que asserit demones post peccatum naturam suam et substantiam quodammodo mutasse. Quam recentiores quidam Greci amplexi sunt, palamque docuerunt in synodo Florentina. Concil. Labb. t. XIII, col 29: , , , . , , , » , , . .« . . , , , . Id est.  Diabolus et qui cum ipso exciderunt gloria Dei, carnem propemodum acceperunt; et qui materie erant expertes, ex parte materiales facti sunt. Nam idcirco et ad materialia currunt corpora, et in corporibus acquiescunt, cuiusmodi erat ille qui dixit: Si eiicis nos, Domine, permitte intrare in gregem porcorum. Et permisit ipsis; et irruit grex in precipitium . Ac propterea et in humanis corporibus habitare cupiunt. In ipsis enim requiescunt. Ecce quomodo ex parte carnales sunt, et supplicio sunt afficiendi, et materia quam acceperunt in igne concremabitur in eternum.



CAPUT uII.

Ut iam per se subsistat exanime, quod prius ipsam continebat in corpore. Semen animari atque uiuere  quidam ueteres inter philosophos, nec infime note, docuerunt. Ut Plato in Timeo; Galenus in lib. de Marasm.,  c. 5; Themistius, I De anima, c. 21. Et inter Recentiores, Theoph. Zimara, lib. II De anima, textu 43; Peramatus in lib. De semine; ualesius, lib. II Controuers. cap. 9, etc.



CAPUT uIII.

Nisi quia auctoritate teste. Familiarem sibi Augustinum et Bedam indicat, quorum primus, tract. 2 in Ioan., alter uero ad eumdem Euangelii locum. qui non ex sanguinibus, interpretantur: Maris et femine. Augustinus: Ex sanguinibus enim homines nascuntur, maris et femine.

Non pauca capitis huius desumpsisse uidetur auctor ex libro Questionum ueteris et Noui Testamenti, secutus sui seculi fidem, in quo plerique putarunt genuinum eum esse partum Augustini.



CAPUT IX.

Lethea potione animas ad obliuionem priorum inebriari.  Notissima hec petarum commenta, quorum meminit uirgilius uI Aeneid.; Lucanus, lib. uIII; Ouid. I Tristium, elegia 7. Hincque natum illud Hieronymi obliuionis campus, scilicet a Lethe fluuio Africam alluente circa Syrticum extremum cornu, ubi sita Berenice. autem obliuionem significat, a quo forsan prodiit fabula.



CAPUT X.

Anima et caro unus est homo; conuentu quidem naturarum, non partium. Breuitati potius quam philosophie consultum uolentes, plura tacemus quibus dissentientem a communi philosophorum placito Robertum 311 Pullum, modernis conciliare, forte non ingratum foret. Certe non aliam in homine, ultimate completo, compositionem ueram agnoscere uidetur quam personalem. Cuius opinionis nullum apud recentiores uestigium reperire potuimus, preter ea que profert in hanc rem Dominicus a Soto in sua logica ad predicamentum substantie, questione  prima. Negare tamen non uidentur hi auctores, si bene intelligantur, realem aliquam et substantialem unionem corporis et anime cum in Christo Domino, tum in ceteris hominibus; sed tantum ex eis sic iunctis, tertiam aliquam exsurgere substantiam, que nec sit corpus nec spiritus, sed aliquid utriusque. Ideoque dicunt carnem et animam conuenire quidem ut naturas que mutuum ad inuicem ordinem habeant, non ut partes que commisceantur ut ex eis tertium quid generetur: sicque unionem quidem admittere, sed confusionem excludere uidentur. Plura suppeditabit in hanc rem  Petrus Pictauiensis noster sub finem Iu partis seu distinctionis Sententiarum; Robertus etiam de Mileduno tractatu suo De incarnatione, cuius operis, ut nondum editi, quedam selegimus huic expendende difficultati necessaria, que lectorem nescire nolumus, cum seculo duodecimo ea fuerit inter scholasticos celeberrima questio: sic ergo ille:

 Anima ergo Petri et dum in corpore fuit, persona fuit, etc., corpore recedens, persona eadem remansit que ipsa in corpore fuit. uerum dum in corporo fuit, persona Petri ex anima et carne constare dicebatur, et quoddam compositum ex anima et carne, quod esse desiit quando a corpore migrauit, nec tamen aliquid quod fuit; esse desiit, quia compositio illa non fuit partium, sed unio quedam naturarum diuersarum. Quo factum est quod anima Petri et corpus una persona fuerunt, non tamen una substantia. Et ideo quia persona Petri nulla substantia fuit ex anima et carne Petri composita; nichil persona, que Petrus fuit, esse desiit quando compositum ex anima et carne Petri esse desiit. Sicut enim in Deo plures persone una substantia sunt; sic et in homine plures substantie una persona esse possunt et sunt. Per quod etiam docetur quod Deus et homo una persona esse potuerunt. Hec Miledunens. ms.

 Quibus uerbis eam etiam docet, quam et Pullus, sententiam, scilicet et totam rationem persone esse penes animam, etiam separatam; uti probat titulo ad id speciali. Quibus consentiunt illius etatis nobiliss. scriptores, Petrus Abelardus in expositione Symboli apostolorum, pag. 375 circa medium: »Si ergo in singulis hominibus due sunt nature, corporea scilicet atque incorporea, sed una tantum persona; sic et in Christo due sunt nature, diuina scilicet atque humana, sed una solummodo persona. Persona quippe quasi per se una dicitur, hoc est, substantia quelibet rationalis, ita per se ab aliis rebus disiuncta, ut ipsa substantiam cum aliqua re non constituat. Quandiu ergo anima humana in corpore est, persona dici non potest, quia carni coniuncta, unam hominis personam, atque unam rationalem substantiam cum ea constituit.« Petrus Lombardus III, dist. 5, § ultimo, Petrus alter Pictauiens. eius discipulus supra citatus, de quo forsan alias.  Hugo uictorinus, tract. 1: Summe sent., c. 15: Est namque anima persona, sicut angelus. Legatur etiam eiusdem auctoris Apologia pro uerbo incarnato, contra eos qui dicunt Christum ut hominem non esse aliquid. Et Petrus Abelardus citato loco, et pag. 383 et 1128.



CAPUT XIu.

Affirmat fortasse quidpiam a tramite deuians auctoritatis. Ad quem alludat, nescimus. Huius erroris notatum esse Platonem a D. Thoma II contra Gentes, c. 84, certum est. uerum 312 Bessarion, l. II contra calumniatores Platonis, cap. 7, inustam illi temere notam eluit; eumque docuisse contrarium in Timeo, nec alibi desipuisse fatetur.



CAPUT XuI.

Nascentibus tantum illis, qui modo prestant, filiis lucis, etc. Et quidam imitatione digni autumant. Quos potissimum innuere uelit, Gregorium arbitramur  lib. Iu Moral., c. 28 , et Anselmum, lib. I Cur Deus homo, c. 18. Citat pro eadem sententia Gillebertum quemdam Hugo uictorinus, tract. Summe sent., c. 12: Nisi homo peccasset, nullus damnandorum nasceretur; sed quia peccauit, simul damnandi cum saluandis nascuntur. Saluandi, loco eorum qui tunc nascerentur; damnandi, nullorum loco, sed ad exercitium et coronam bonorum. A cuius sensu non uidetur Hugo dissentire. Legatur August. XIu De ciuit., c. 10. Et ad uberiorem capitis huius intelligentiam legi possunt auctor questionum ad Antiochum inter opera Athanasii; Isidor., lib. I Sent., c. 12; Moses Barcepha parte prima libri De paradiso; Guillel. Parisiens. in I p. secund. partis De uniuerso, c. 18. Iterum Augustinus, XXII, De ciuit., c. 1, et Enchiridii, c. 29; Anselmus, lib. citato c. 16 et 17, etc.



CAPUT XuII.

 Mater uero sicut tanta fecunditate decorata, etc Lens corruptus, ut preter alia, defectus constructionis litteralis ostendit. Existimamus loco particule sicut legendum esse, Sion, ut sit sensus genuinus, plenaque littere constructio. Hec enim uerba referenda sunt ad illam sanctam Sion, de qua supra, Ecclesiam scilicet, cui peccatum Ade profuisse, uel ex eo probat, quod Christo Iesu et eius matre celestibus his luminaribus, uelut sole et luna irradietur: quorum tamen aspectu non beanda foret, si non peccasset Adamus. Eo enim non peccante, censet Robertus cum saniori Patrum et theologorum sententia, celestem medicum non fuisse uenturum.



CAPUT XXu.

Constat ab ira plasmatoris profluxisse. Permissiue; in quantum permisit tales in pudendis enormes motus a natura per peccatum corrupta, profluxisse.

 uitia coalescere. Non moralia, sed naturalia.



CAPUT XXuIII.

Huius capitis contextus in quo sunt difficultates uel ipsi Augustino insolubiles  prudentem et attentum requirit lectorem, ne preceps offendat; aut quedam putet assertiue dici ab auctore, que certum est ab eo mere tantum obiici, iureque tandem refutari. Hoc in gratiam rudiorum tantum prenotato, sententiam Pulli de traductione peccati originalis paucis aperimus, eamque  conciliamus cum ueteri theologia et nostrate.

Illius igitur opinionis uidetur esse Pullus, quam passim omnes tribuunt eius equali, Magistro II, dist 31, qui quamdam in semine prolifico morbidam qualitatem agnoscit, ex cuius contagione uitioque anima maculetur, sibique labem originis inurat.  Caro ipsa, inquit, que concipitur, in uitiosa concupiscentia polluitur et corrumpitur: ex cuius contactu, anima, cum infunditur, maculam trahit, qua polluitur et fit rea, id est uitium concupiscentie, quod est originale peccatum. Cuius sententie suadelam uterque desumpsisse uidetur ex alio principio, apud auctores illius etatis, ipsisque etiam, satis peculiari; nichil scilicet extrinsecum in ueritatem humane 313 nature transire, sed quidquid naturaliter est in humanis corporibus, materialiter in Adam preexstitisse, quod ab eo uia seminali decisum, auctum sit in semetipso et multiplicatum, nullo penitus extrinseco in se transeunte; eo fere modo quo formatam Euam ex Adami costa fuisse sine ulla penitus externe rei compositione, scribit idem Magister II, dist. 18. Quam sententiam tuetur ille libro citato, dist. 30, § N. Noster uero pluribus eam docet, c. 17 postreme partis. Qua stante doctrina, non difficile fuerit utrique, primigenie labis propagationem  ostendere: scilicet ex corrupto protoplasti semine, cetera ab eodem decisa, et ad nos usque materialiter transfusa, pariter esse corrupta; sicque uitiatis corporibus ipsa parentali macula, eorum lue animas tandem infici, non secus ac pretiosus corrumpitur liquor in uase prius fedato.

Paucis admodum arridet, hac etate, talis sententia; et quod mireris, erroris a quibusdam notata est, fultis auctoritate Anselmi  libro De conspectu uirgin., cap., 7, ubi contrarie partis sic se prodit defensorem: Etsi ex uitiosa concupiscentia semine geretur infans; non tamen magis est in semine culpa, quam est in sputo uel in sanguine, si quis mala uoluntate exspuit, aut de sanguine suo aliquid emittit: non enim sputum aut sanguis, sed mala uoluntas culpatur. Hec Anselmus. Pro cuius defensione non mediocriter excanduit in Pullum et eius sequaces, scriptor quidam anonymus studiosus Anselmi, qui uixisse  uidetur non procul ab etate Bernardi et Pulli, ut patet ex eius, que exstat, lucubratiuncula inter opera Anselmi; in qua asserit suo tempore exstitisse qui docerent in ipso semine quemdam esse fomitem peccati et corruptionem humane nature, indeque contrahi neuum originis. Contra quos acriter inuehitur in gratiam Anselmi.

uerum pace scriptoris huius dictum sit, et ceterorum etiam, a nostro dissidentium; studuit Augustino Pullus, pro more, non Anselmo; et sat erit uindicande eius doctrine, preeuntem sibi pluribus in locis ducem, digito monstrasse; maxime lib. II De nupt. et concup., c. 8: Neque nunc agitur de natura seminis humani, sed de uitio: illa quippe habet auctorem Deum; ex isto autem trahitur originale peccatum. Nam si semen ipsum nullum habet uitium, quid est quod dictum est, etc. Clarius, lib. uI, contra Iulian., c. 7, circa med.: Hoc uero uitium originis quod non est corpus, sed accidens, cum indulgentia sit remissum; in semine non potuisse residere, a quouis  callidissimo dici non potest, cum auctoritate diuina superetur, qua ipsa pars corporis ob hoc iussa est amputari ut hoc uitium purgaretur: quod nisi esset in semine, ad paruulos quibus circumcisione illa corporis auferendum est, nullatenus perueniret. Et lib. III De peccat. meritis et remiss., c. 9: Fideles infidelitatem in posteros traiiciunt, quod non est iam illorum per Spiritum regeneratorum, sed, quo in carne generati sunt, mortalis seminis uitium. Legantur etiam cap. 22, 23 et 24. lib. I. De nupt., et c. 4, lib. u, contra Iulianum, ad quod certe collimasse noster uidetur: Ut ergo anima et caro pariter utrumque puniatur, nisi quod nascitur renascendo emendetur profecto aut utrumque uitiatum ex homine trahitur; aut alterum in altero tanquam in uase uitiato corrumpitur, etc. Nec aliter auctor comment. in Epist. ad Roman. inter opera Ambrosii, ad cap. 7, prout etiam citatur a Lanfranco ibi, et apud Mag., II, dist. 31, § D.

 Cui sententie pariter subscripsere Guibertus abbas, lib. I contra Iudeos, c. 5, et opuscul. de uirg., c. 7 ante med., Petrus Pictauiensis, dist. 2, c. 19: Inest quidam alius defectus humane nature post peccatum; scilicet quedam feditas, quedam labes proueniens ex feruenti coitu parentum; que causa originalis peccati, et etiam originale peccatum. Scilicet causaliter, non formaliter, ut postea probat. Innocentius III in exposit. psalmi L. Ex seminibus fedatis et corruptis concipitur corpus corruptum pariter et fedatum; cui anima tandem infusa corrumpitur et fedatur, non ab integritate 314 uel munditia quam habuit, sed ab ea quam haberet, si non uniretur fedato corpori et corrupto; quoniam et creando infunditur, et infundendo creatur. Nec aliter Albertus Magnus, II, dist. 30, a. I, etc., et dist. 31, a. 2, ubi pluribus huic opinioni suffragatur, quam suo tempore fuisse communem, asserit, aliique non pauci. Eam disertis uerbis docuerat etiam nostri  synchronus Hugo uictorinus lib. I De sacram., part. uII, c. 24, 25, 28, 31, 35 et ultimo.

Tandem ex recentioribus etiam comitem adiungimus Pullo, spectabilis doctrine celeberrimum uirum Guillel. Estium, qui rediuiuo liberioris theologie splendore, Pulline doctrine gratissimam lucem affundit commentariis suis ad dist. 30, 31 et 32, lib. II Sent. Quid porro de hac primigenie labis traduce, sentiamus ipsi, hic referre non nostra incumbit.



CAPUT XXXI.

Ne iterum in lubrico nutet lectoris animus in hoc cap. iuuerit adnotare duobus hic modis Pullum accepisse peccatum originis; scilicet causaliter, ut inquiunt, et formaliter; seu ut in Adamo prius exstitit, ipsumque postea, licet non idem numero, in omnes homines pertransiit. Deinde ut inest unicuique proprium, et internum. Quod postremum, ipsam esse dicit concupiscentiam, ut paulo post uidebimus. In priori  significatione locuti uidentur Patres concilii Arausicani II, c. 2 uerbis ex Augustino desumptis, lib. Iu contra 2 epist. Pelag., c. 4, et Trident., sess. 5, can. 3. In posteriori uero loquitur Augustinus pluribus in locis mox citandis. In quibus licet agnoscat ipsam Ade transgressionem, causam fuisse peccati originalis, ipsam tamen concupiscentiam maculam esse originalem, non ambigit. Duplicem hanc peccati primordialis acceptionem usurpauit Hugo uictorinus ubi supra, c. 26. His ex industria notatis, si qui sint obices in textu auctoris, iam facile remouendi.

Dum enim sic loquitur: Sic infans forsan peccator non ex eo quod adsit, sed quod in Adam precessit, iure uocitatur, id de parentali labe secundum priorem acceptionem dictum esse, nemo non uidet. Quo sensu negat ipsam actualem Ade transgressionem ita nascentibus obrepere, ut eis actu inhereat, cum falsum sit neuum illum sic traductitium esse ut sit  quid actuale quod omnibus sit commune; sitque certum aliunde, peccatum ipsum Ade per penitentiam eius fuisse sublatum. Ergo, ut scribit Pullus, licet peccatum non habeat actu, habet tamen reatu.

 Aliud porro peccatum originale agnoscit, internum et ira radicitus singulis inherens, ut per baptismum, inquit, excusari queat, tolli nequeat. Sed hic locus iam expendendus.

Talis utique culpa exquirenda est, que aut baptismo, aut penitentia excusari queat, tolli nequeat. Supposita Pulli sententia quod peccatum originale sit ipsa concupiscentia; nichil difficultatis in uerbis allatis, quorum hic intellectus. Concupiscentia, penes quam primitiue sordis ratio attenditur, secundum quid tollitur per baptismum; secundum quid uero remanet. Tollitur ab ea quidquid ueram habet rationem peccati: Quando, inquit Estius, § 2, in dist. 32, lib. II. Sent., dominium concupiscentie tollitur, ut iam uoluntati non placeat, neque eam ad illicita desideria pertrahat. Sic enim August., lib. I. De nupt. et concup., c. 26 et 27; lib. II. De peccat. meritis, c. 39, etc. Remanet uero fomes peccati: quem in renatis peccatum non esse, sed ad agonem relinqui pluribus locis scribit Augustinus ut lib. II.  De peccat. merit., c. 4; l. II De Genes. contra Manich., c. 14; lib. I contra 2 epist. Pelag. c. 13 et 14; lib. II contra Iulian., c. 3, 8, 9 et 10, et lib. I. De ciuit., c. 18, etc. Idque uerbis expressis docet Trident. conc., sess. 5, can. 5.

Cum tamen paruuli originaliter dicuntur rei; concupiscentia, aut sola, aut maxime uidetur incusanda. Que repetit c. sequenti. 315 Palam hic docet Robertus peccatum orig. internum et proprie sumptum ipsam esse concupiscentiam. Quam sententiam Pulli seculo fuisse communem, imo fere omnium, scribit Petrus Pictauinus Parisiensis cancellarius, loco mox citando.

Huius opinionis fidelissimus propugnator fuit Augustinus, lib. I de peccat. merit., c. 9, 10 et 19; et lib. II, c. 4; lib. I, contra Iul., c. 3, 5, 9 et 10; et lib. u, c. 3; et lib. uI, c. 6, 7 et 8; lib. I. de Nupt., c. 23, 24 et 25, etc. Quem secuti sunt Hugo a S. uictore, parte uII De sacram., ut iam uidimus;  Magister, II, dist. 30, § G. Prepositiuus  in Summa sua, titul. De peccato originali, Petrus Pictauiensis, dist. 2, cap. 19: Publicam, inquit, stratam sequentes, dicimus concupiscibilitatem, non ignorantiam, esse originale peccatum; et seculo nostro Guiliel. Estius, ad dist. 30, § 8, qui, discursu ab auctoritate Concilii Trident. petito, suam egregie sententiam probat.

Huius autem concupiscentie nomine non eam solum intelligit Pullus que nefasto libidinis pruritu uenerem ciet; eam enim tantum esse partem originalis concupiscentie monet Augustinus lib. uI contra Iulian., c. 7; sed eam que uagatur circa ea omnia que male et inordinate ab homine expeti possunt, et que inclinant ad omne genus peccati, siue carnale illud sit, siue spirituale, secundum enumerationem Pauli ad Galatas u. Idque sufficienter  colligitur ex huius cap. contextu, in quo spectasse uidetur August. lib. XIu De ciuit., c. 2, 3 et 4, et Enchirid., c. 45.



AD LIBRUM TERTIUM.



CAPUT III.


Sed dices, utique reus non est circumcisionis future, sed preuaricationis antique; et quoniam non accepit remedium, nec euadet cruciatum

Hic lapis offensionis in quem impegit Magister, Iu, dist. 1, § ultimo, ea ratiocinatione, Bedeque testimonio perperam intellecto, conuictus, ut assereret aut preueniendum circumcisionis octauum diem in infantibus desperate ualetudinis, aut incircumcisos  morientes damnari. Cuius sententiam a schola Parisiensi reiectam, damnat hic etiam Pullus, et egregie Hugo monachus uictorinus, lib I De sacram., part. XII, cap. 2.



CAPUT IX.

Ergo dum sanguis tibi infunditur de calice, memineris pro te sanguinem Christum fudisse. Illum spectasse locum uidetur quem ex libro sententiarum Prosperi laudat Gratianus De consecrat., dist. 2,  cap.: Cum frangitur: Cum sanguis de calice in ora fidelium funditur, quid aliud quam Dominici corporis in cruce immolatio, eiusque sanguinis de latere effusio designatur? Cui affine est Gregorianum illud homil. 22 in Euang.: Pro nobis iterum in hoc mysterio moritur; eius quippe ibi corpus sumitur; eius caro in populi salutem palitur, eius sanguis non iam in manus infidelium, sed in ora fidelium funditur. u. eumdem Greg., Iu, Dialog., cap. 58.

His autem uerbis, post citatos auctores, exprimit Pullus morem antiquum Ecclesie, quo diaconus in matutina populorum synaxi, Dominicum sanguinem communicantibus propinabat e calice. Cuius ritus  tam frequens apud auctores memoria, ut pluribus, que dicenda forent, ultro supersedeamus. Unum in gratiam antiquitatis attexemus, quod morem illum abunde commendet. Excerptum est ex historia ms. uite S. Amatoris, episcopi Antissiodoren., quam circa annum  590 scribebat Stephanus Africanus. In qua ad annum 380, uel circiter, sic refert: »Erat quidam Heraclius 316 nomine, ex ciuitate Eduense, excellentissimo germine progenitus; cuius uxor erat nomine Palladia, moribus ac genere uiro equiparans, nec non et opibus copiosis opulentior. Hec enim a culturis demoniorum abscedens, uere se religionis fidei tradiderat, atque dogmatibus et religionis lauacro, uiro suo in pristinis erroribus remanente [al. commorante]. Libuit autem post consummationem sacri baptismatis, in Antissiodorensem ciuitatem pergere, in cuius uicinitate patrimonium possidebat. Posita autem ea in suburbio, Paschalis dies aduenit. Ipso autem Dominice Resurrectionis, utpote neophyta, ad sanctam ecclesiam lampificiis ornamentis obsita processit. Ita enim diuerso gemmarum splendore prefata Palladia perlucebat, ut nitorem solis obnubilaret, et lucem diei pretiosis ornamentis absconderet. Perfecto itaque sacrificio, dum eucaristie libamine, sanguinis  quoque Dominici haustu confirmari uoluisset, accessit ad B. Amatorem tunc diaconum, qui sanctissimum calicem in uitam eternam populis porrigebat. Quam ille cernens pomposis cultibus exornatam, ita aggressus est: »De hoc calice sanguinis Iesu Christi Domini non gustabis, nisi a te onus ornamenti proieceris. Scelus enim hac nocte pollutionis exercuisti, et oportet te lugubri cultu indui, et profluuio lacrymarum nocturnum facinus abluere, et sic te sanctissimis epulis applicare.« Hec Stephanus. Obiter tamen adnotandum scelus illud et nocturnum facinus, quod sanctissimus diaconus obiecit mulieri, solum fuisse nuptiarum opus et cum marito commercium; non enim aliter illud indicasset uiro, apud quem sic conquesta est: Nisi uestimenta simul cum ornamentis deposuissem, et penitentiam admissi nocturni suppliciter peregissem, nullatenus communicarem.

Ceterum licet euo Roberti passim negaretur populo calicis usus, ut innuit ipse postrema parte, cap. 3: plures tamen ex allato loco colligi uolunt,  eius etiam etate morem contrarium in plerisque locis uiguisse, laicos sub utraque specie communicandi; sicut suo tempore nondum uniuersim exstinctam communionem sub intincto pane, multus conqueritur, hancque consuetudinem insinuatam ab eo uolunt hoc capite.

Certe si equales eius adire liceat, aut eo paucis anteriores, imo et suppares, id nullus ibit inficias. Siquidem Hugo toto cap. 6, tract. 3 Summe sententiarum, id innuere uidetur, ut etiam colligitur ex c. 4, l. II. De sacram., parte III ubi loquitur de monachis. In Regula clericorum Petri de Honestis , lib. II, c. 22 De egrotantibus et morientibus sic habetur: Quod si languor magis magisque increuerit, per presbyteros aqua benedicta aspersi, oleo sancto perungantur, et Christi corporis et sanguinis perceptione muniantur. Sugerius noster Dionysianus abbas, loquens de Ludouico uI: Cum autem, inquit, cunctis admirantibus, facta primum  peccatorum confessione, corpori et sanguini Iesu Christi communicasset. Hugo Rothomag. episcopus et monachus Cluniacensis, in epist. ad Innocent. II papam, in qua eum instruit de morte Henrici I Anglie regis: Sub ista, inquit, promissione, pro nostro officio, tertio eum et per triduum absoluimus. Crucem Domini adorauit; corpus et sanguinem Domini deuote suscepit. Legendus Iuo Carnotens., epist. 28 et 63; Rupertus Tuitiensis, lib. II De officiis, c. 9; et Lanfrancus Anglie primas, lib. De corpore et sanguine Domini, c. 15, expensis uerbis que Berengarius produxerat in medium ex epist. Augustini ad Bonifacium, hec addit: In sacramento tamen quod in huius rei memoriam frequentat Ecclesia, caro Domini quotidie immolatur, diuiditur, comeditur; et sanguis eius e calice, fidelium ore potatur. Similia profert epist. 33 ad Domnaldum, quam cum aliis illustrauit D. Lucas Dacherius notis eruditione uaria refertis; qui tamen ad hec uerba, breuitati studens,  herere noluit. Luculentius adhuc hunc ritum commendat canon seu decretum concilii 317 Claromontani sub Urbano II et etate Pulli, sed nondum pretextam exuti, sancitum his uerbis: Ne quis communicet de altari, nisi corpus separatim, et sanguinem similiter sumat nisi per necessitatem et cautelam. Idque statutum a Patribus dicit Baronius  in odium et condemnationem heresis Berengariane, que sufficienter impleri figuram dicebat per unius Symboli sumptionem. Plura suppeditabimus ad cap. 3 postreme partis, ubi de communione sub intincto pane.

Non euo solum Roberti  sed etiam multos post annos, morem hunc perseuerasse, ut communicandi laici utraque symbola sumerent, testis est omni exceptione maior D. Thomas III p. q. 80, a. 12, per totum. Imo uiguisse adhuc in quibusdam Ecclesiis anno 1337, perhibet qui tunc uiuebat Paludanus Iu Sent., dist.  II, q. 1, a. 1, conclusione 2. Ibi enim, preter Grecorum synaxes, in quibusdam occidentalibus id fieri solitum citra priuilegium omne, sic scribit: Greci communicant carni et sanguini; et in quibusdam Ecclesiis est consuetudo quod communicant sub utraque specie, nec est peccatum; quia, quando mos erat, crimen non erat: et ita caute in Ecclesiis siue monasteriis faciunt, quod nichil effundunt. uerum ista non passim tunc temporis apud omnes obtinuisse; sed ab aliis etiam frequentari solitum contrarium usum, monet Pullus, ut uidimus, ut certum sit quod contra nouatores urgent theologi, nusquam ita uiguisse ritum communionis sub utraque specie, quin etiam liberum fuerit unicuique sacris non incumbenti, a pretiosi sumptione sanguinis abstinere. Si modo forsan exceperis tempora Leonis et Gelasii pontificum Romanorum, quibus, grassante manicheorum heresi, qui nefariam et impiam censebant uini sumptionem, ne quis suspicionem sui generaret aliis, sub utraque specie singuli fideles communicabant.

 Non erit extra chorum saltus, si hic etiam adnotemus que in uestutis constitutionibus Anglicis legimus; quas in unum uolumen redegit Guilielmus de Linduuode Ecclesie Cantuariensis officialis. Sic ad titulum de summa Trinitate: Solis celebrantibus sanguinem sub specie uini consecrati sumere in huiusmodi minoribus ecclesiis est concessum. Hincque colligit idem Guillelmus, a contrario sensu quod est in iure fortissimum lib. I ff. de officio eius cui, etc., in cathedralibus et maioribus ecclesiis indultum fuisse aliis Dominici sanguinis potum. Et hoc bene putarem, inquit, saltem quoad ministrantes sacerdoti celebranti, qui secundum consuetudinem diuersarum Ecclesiarum, ipsi sacerdoti communicant, recipiendo corpus et sanguinem. Et sic solet obseruari dum papa celebrat solemniter. Nam postquam papa per calamum partem sanguinis hauserit, residuum tradit diacono hauriendum. Imo non solis ministris sacris, sed et aliis, presertim monachis id concessum fuisse, ut canna  haurirent pretiosum Domini sanguinem e calice, testatur Rhenanus ad lib. Tertulliani De corona militis, ut patet, inquit, ex eruto non ita pridem libro signorum, qui frequens est apud Benedictinos. Et in primis constitutionibus PP. Carthusianorum, quas uiuente Pullo constat emersisse, prohibetur: Ne quidquam pretiosorum uasorum possideant, preter calicem argenteum, et fistulam, qua laici Dominicum sanguinem exsorbeant. Quod etiam apud Cistercienses factitatum, et alios quosdam, testatur Innocent. III, cap. ex parte De celebr. miss. et Guillelmus supra: Fratres, inquit, communicant in conuentu; sacerdos qui tenet calicem cum sanguine, uidens quod quantitas sanguinis non sufficeret omnibus fratribus, ponit ibi modicum de uino; conformiter ad ea que habentur cap. 53, libri cui titulus: Exordium Cisterciensis cenobii. Dum autem fratres percipiunt sanguinem, infundatur uinum a diacono, cum opus fuerit. Si quid autem residuum fuerit de ipso sanguine,  bibat illud cum calice, postquam fistulam reddiderit subdiacono; quam fistulam antequam reddat, in quantum poterit, ab utraque parte sugendo, de sanguine Domini 318 euacuet. Fistula autem, de qua hic mentio, ab aliis uocatur canna; ab aliis pugillaris, ut frequenter apud auctorem libri de ordine Romano.

Cuius consuetudinis usum iampridem antiquatum, retinent ex parte hodie celeberrima duo Gallie monasteria Benedictini ordinis; Cluniacense scilicet in diecesi Matisconensi nostra, et Sandionysianum prope Parisios, congregationis Sancti Mauri. In quibus, singulis diebus Dominicis, et festis Paulo solemnioribus, solent  peracta communione, celebrantis calicem deferre super mensam ex industria paratam et altari uicinam, ibique cum tubo seu argentea fistula residuum pretiosi sanguinis alternatim sugere. Quod  pluries ego, dum monachus Cluniaci degerem, sed uix pubertatis annos assecutus, egisse me memini; iterumque Sandionysiopoli toto biennio, sed iam sacris ordinibus initiatus.



CAPP. Xu, XuI, XIX et XX De uerbi diuini incarnatione.

Succensebunt quidam, ridebunt forsan alii, mirabuntur omnes, cur ab orbita communi, et unanimi fere Catholicorum omnium sensu deflexerit noster hic Christianissimus doctor; et repudiata ueterum sententia de primi dispensatione mysterii, nouam, studio penitius indagande ueritatis adinuenerit; et que paucis, suoque seculo tantum placuerit, ut scribit ceuus sibi Robertus de Mileduno, tractatu De Incarnatione, capite illo quod integrum infra producimus. Hactenus enim communis Ecclesie sensus circa uerbi diuini conceptionem is fuerat  ut non carni prius, aut anime prius sed partibus  illis simul adunatis et eo temporis momento quo perfectum hominem  componebant, unitus fuerit Filius Dei. At pressius inherens Pullus littere tum Scripture et conciliorum, tum etiam quorumdam placitis Patrum, presertim Augustini; uel si mauis, logices argutiis que plurimum apud eius eui theologos obtinebant, plus equo indulgens; docet sic peractum Incarnationis mysterium, ut ipsi humanitatis seminario quod subministrauit uirgo Deipara, primo personaliter fuerit unitum Dei uerbum; deinde carni animate, sicut exanimate in sepulcro personaliter adhesit. Qua stante doctrina, non instantanea fuerit conceptio Christi, sed quodammodo successiua; nec naturam tantum rationalem uerbum assumpserit, sed irrationalem etiam, imo et inanimatam; quale est semen aut incoctus ille sanguis, uel quid huiusmodi, fetui formando subseruiens.

Hanc seminarii  seu inanimate carnis  assumptionem, hinc suadere nititur. Primo quod in Symbolo Constantinopolitano diuisim asserant Patres: Et incarnatus est de Spiritu sancto; deinde; Et homo factus est; ita ut primum huius pericopes membrum, de solius carnis assumptione dictum uelit; alterum uero de tota humanitate, seu de carne iam animata. Nimirum, inquit, c. 16, prius est concipiendo incarnatus; post, homo factus. Deinde id suadet ex eo quod non minus repugnare uelit uerbum unitum esse carni nondum animate, quam examinate; sed illud exstitit in sepulcro, cur non et istud in uirginis utero? Fortasse, inquit ibidem, miraberis unam substitisse personam ex Filii maiestate et humanitatis semine; sed mirari desiste, recogitans post separationem corporis ab inuicem et anime, haud secus ac prius, diuinitatem unitam utrique.

Tertio illud probant Pullus et sequaces eius  auctoritate D. Augustini, que licet ab aliis aliter explicetur, commoda  tamen Pulli sententie, ab eo liberaliter excepta est. Alludit autem Augustinus Iu De 319 Trinit., c. 5. et lib. LXXXIII. Quest. 56, ad illud Ioannis II. Quadraginta et sex annis edificatum est Templum hoc. Quem locum  Christi conceptioni coaptat; illumque numerum annorum de 46 diebus hominum perfecte conceptioni et formationi requisitis exponit hoc modo, citato cap. Dicitur autem conceptio humana sic procedere et perfici, ut primis sex diebus quasi lactis habeat similitudinem; sequentibus nouem diebus conuertatur in sanguinem; deinde duodecim diebus solidetur; reliquis decem et octo diebus formetur usque ad perfecta lineamenta omnium membrorum; et hinc iam reliquo tempore, usque ad tempus partus, magnitudine augeatur. Quadraginta ergo diebus addito uno, etc., qui computantur ab octauo Kal. April., quo die conceptus Dominus creditur  usque ad octauum Kal. Ianuar. qua die  natus est. Non ergo absurde quadraginta sex annis dicetur fabricatum esse templum quod corpus eius significabat; ut quot anni fuerunt in fabricatione templi tot dies fuerint in corporis Dominici perfectione. Hec Augustinus, quibus dubio procul preiuisse Pullo uidetur.

Hanc autem sucessiuam Christi corporis formationem, ex qua consequenter colligit Auctor, uerbum carni nondum animate unitum fuisse, non solus docuit Augustinus, sed et alii apud Theophylactum, a quibus ipse dissentire non uidetur, scribens in primum cap. Luce: , , , , , . . , .  . . , , , . Id est: »Alius autem quispiam fortasse dicet, quod sicut pictor primum delineat et umbras inducit, et deinde perfectum colorem addit: Ita et Dominus ipse sibi carnem condens, et imaginem hominis formans, primum delineauit illam in utero uirginis, compacta ex uisceribus semper uirginis carne, quam deinde paulatim figurauit. Sed hoc dubium. Sunt enim qui dicunt quod ubi Dominus obumbrauit uterum uirginis, statim perfectus fuit infans. Alii autem hoc non recipiunt. Audi enim quid dicat, Ideo et quod nascetur sanctum, hoc est, quod particulatim in utero [crescit, et non statim perfectum existit.] Quibus saltem innuere uidetur, suo tempore non fuisse constantissimum illud dogma apud orthodoxos scriptores, quod momentanea fuerit Christi conceptio, et eo modo peracta qui communiter ab omnibus recipitur.  Florebat Theophylactus anno 1070, Pullus uero 1130, et ultra.

Et quidem si mens conciliorum et Patrum liberalior doctrina penitius inspiciantur ab iis omnibus qui citra preiudicium quoduis rerum omnium momenta librare solent, nichil certe Pullus asseruerit quod uel decretis conciliorum, uel ei Patrum doctrine quam operose satis et anxie dictitabant, officere uideatur. Imo quod potissimum urgebant Patres, uel in unum diffinientes, uel solitarie scribentes circa uerbi Diuini , hac ipsa Roberti doctrina certum est luculentissime probatum iri: scilicet non prius uerbum unitum anime, quam carni; nec prius conceptam Christi carnem fuisse, quam assumptam: illudque primum peculiariter urgebant aduersus Origenistas, qui fingebant animam Christi uerbo unitam, multo tempore preexstitisse eius incarnationi, ut colligitur ex ipso Origene lib. II. , c. 6, ex epist. Sophronii in concilio Constantinopolitano  uI, actione 11, ex concilio I Bracharensi, cap. 6, etc.

Hunc autem fuisse scopum conciliorum que circa prioritatem assumptarum a uerbo partium, aliquid uidentur definiuisse; nec questionem illam quam hic Pullus agitat, 320 ullatenus tractasse, patet tum ex quinta et sexta Synodis, tum ex iis presertim locis que communiter opponunt auctores Pullo contrarii; uidelicet canones primum et secundum synodi quinte Constantinop., prout referuntur a Nicephoro lib. XuII, c. 28, quorum is primus: Si quis dicit aut sentit animam Domini preexstitisse, unitamque esse Deo uerbo ante incarnationem et natiuitatem ex uirgine, anathema sit. Alter uero: Si quis dicit aut sentit prius formatum esse corpus Domini nostri Iesu Christi in utero uirginis sancte, et deinceps unitum ei esse Deum uerbum, atque animam que prius exstiterit, anathema sit. Siquidem priori anathemate solum ferit Origenistas, posteriori uero in eos tantum animaduertit qui formationem corporis Christi precessisse uolebant eius assumptionem a uerbo.  Dum uero addit, atque animam que prius exstiterit, non negat uerbum unitum anime fuisse post unionem eiusdem uerbi cum corpore; sed solum negat unitum illi anime que multo tempore formationem sui corporis antecessisset, ut perperam opinabantur Origeniste.

Cui duplici canoni cautum esse uolens Robertus, docet non prefacte carni, non anime preexistenti, sed ipsi humanitatis seminario unitum Dei uerbum; dein carni animate: , inquit in sexta synodo Sophronius, , , , , , , , ,  , . Id est: Incarnatur ergo uerbum Deus, quod nostrum est, non prefacte carni copulatus preformatoue atque in sese presubsistenti aliquando corpori conlinitus [al. counitus.]; uel anime preexistenti coniunctus; sed tunc his ad subsistendum [al. existendum] uenientibus, quando eis ipsum uerbum et Deus copulatus est; naturaliter contemporalem habens unionem atque subsistentiam, et non ante uerissimum ipsius uerbi conuentum, in seipsis unquam exstiterunt, uel cuiuspiam secundum nos alterius hominis penitus exstiterunt, sed cum uerbi ipsius naturali conuentu subsistentiam [al. existentiam] habitura concurrerunt, et nec quantum in ictu oculi hanc quam illam priorem habentia.

Satis igitur erat Patribus illis docuisse non prius animam assumptam fuisse quam corpus; nec prius exstitisse carnem quam Dei Filio personaliter uniretur.  An uero carnis assumptio, eius animationem precesserit, necne, nusquam in conciliis definitum legeris; aut si quidpiam proferunt quod in hanc rem esse uideatur, nullo id canone aut aliquo decreto sancitum; sed eo modo dictum reperies, sicut pleraque alia, que licet in conciliis exstent, certum est tamen inter fidei dogmata non recenseri.

De duobus canonibus apud Nicephorum  iam ostensum supra pueriliter satis contra Pullum urgeri; cum potius eius sententiam ultro suadeant. Diximus, si quam habeant auctoritatem, tum quia uacillat in plerisque Nicephori fides; tum quia certum est ex Gregorio papa quintam synodum nullam de fide questionem agitasse. Exstant quidem ad calcem huius synodi quatuordecim anathematismi, sed ab eorum nullo, ne quidem quarto, Pullus feritur.

Quod ex Ephesina synodo, seu potius ex epistola Cyrilli ad Nestorium profertur, non ita clare et distincte  sententiam auctoris impugnat, ut tanquam aliquod fidei dogma eam labefactare uideatur.  Licet enim ibi uerbum dicatur Carnem animatam anima rationali sibi copulasse, et sub finem: Sed quod ex ea, B. uirgine, natum sit sacrum illud corpus animatum anima rationali, 321 cui substantialiter adunatum Dei uerbum, carnaliter natum esse dicitur. Nihil aliud his uerbis insinuatur, quam quod etiam auctor sincerissime fatetur; uidelicet uerbum uniuisse sibi carnem animatam anima rationali, cum ad ueritatem humane nature principaliter per se requiratur. An autem eo prorsus momento temporis uel nature animam assumpserit, quo carnem  tacent omnimode Cyrillus, Ephesina synodus, Sophronius in sexta synodo, aliique, qui eatenus solum inculcant uerbum Dei unitum carni animate Spiritu rationali, quatenus contra Apollinarem,  Arium, Eunomium et id genus segreges, docerent diuinitatem in Christo uices anime non suppleuisse, sed more ceterorum hominum uera et intellectuali anima preditum fuisse. Nec ea erat Cyrillo cum Nestorio disputandi causa, aut in eum prefatos anathematismos condendi, sed declarandi solum duplicem in Christo non esse personam; nec eum prius hominem fuisse, deinde Deo unitum; aut unionem illam mere accidentalem fuisse, non substantialem et hypostaticam: quod primum subdole commentabatur Nestorius. Quare profert hec ibidem Cyrillus: Nec enim primum natus est homo communis de sancta uirgine, et tunc demum inhabitauit in eo uerbum; sed in ipsa uulua uteroque uirginali secum carnem coniunxit, et sustinuit generationem carnalem carnis sue natiuitatem faciens. Et iterum scribens ad Nestorium, dicit: Ideo Deum natum esse ex uirgine et conceptum, quia in utero uirginis, et ipsa conceptione hominis, Deus carni unitus est. Que  certe Pulli sententiam satis suadent.

Et quidem notandum, dum Patrum aut conciliorum testimonia proferuntur in medium, non ad eum plerumque sensum intelligenda esse, quem exhibet ipsa dictionum series, mutila precisaque  nec ad eas scholastices argutias deducenda, quibus plerique subiicere uolunt sacre theoremata doctrine, et ipsa sincere fidei dogmata, que lubrice rationis discrimina nescit; sed ipsorum intelligentiam desumendam esse ex integro capitum contextu, et ex rerum que tunc tractabantur, natura et modo: inuestigandam insuper conciliorum Patrumque mentem, causam scribendi, et in quas potissimum hereses stylum intorquerent. Primum plus equo facilius obtinetur solis auctorum indicibus et tabulis; alterum nonnisi seria diutinaque lectione; que cum rara fuerit apud quosdam, qui de rebus theologicis disseruere, non mirum si pleraque  clauserint intra fidei cancellos, que solo adhuc opinantium iure nituntur: aliis uero notam hereseos inusserint aut erroris, uti de Philastrio conquestum olim Augustinum iam uidimus. Nec porro quidquid in conciliis aut apud Patres liberalius scriptum repereris, id fidei oraculum, aut immobilis ueritatis et auctoritatis assertum credendum est; sed ea solum, que rei, que discutiebatur, momenta continent, aut que canonibus uel unanimi Patrum omnium sensu firmantur. Alioquin quamuis Patres septime synodi probauerint dialogum gentilem inter et Ioannem Thessalonicensem, qui contendebat pingendos esse angelos, eo quod essent corporei, dicendum esset sanctam et ecumenicam synodum credidisse angelos esse corporeos. Licet item a Patribus concilii Chalcedonensis laudata fuisset epistola quedam que sub nomine Ibe ad Marim Persam circumferebatur; tamen in quinta synodo durius eam exceptam fuisse, nemo non nouit inter eruditos. Ut hinc uideas non ea semper que placent, aut que probantur  in conciliis, ex ipso fidei penu prodire, aut fore semper immobilis iuris. Nec proinde quidquid in eis deprehenderis prima fronte Pullo contrarium, sufficiens esse ut hereseos aut erroris notetur eius opinio: cum de huiusmodi propositionibus rite pronuntiauerit Augustinus, l. I De Genesi ad litteram, cap. 19: Tandiu non est contra fidem donec ueritate certissima refellatur.

322 Postremo, quod profertur tanquam litis totius decisiuum, et uelut authenticum fidei oraculum, celeberrima scilicet illa periodus ex epistola Sophronii in sexta synodo decisa: Simul quippe caro, simul Dei uerbi caro. Simul caro animata rationalis, simul Dei uerbi caro animata rationalis: quam etiam spectasse uidetur Damascenus, lib. III De fide, c. 2 nullum struit obicem Pullo; quin potius non temere coniici posset illum ex ea sue sententie robur mutuatum esse. Huius enim allati textus intelligentia hec est: Ut primum exstitit Christi caro, tunc etiam  fuit uerbi caro: et ut primum caro illa predita fuit anima rationali, statim etiam fuit unita Dei uerbo. Quod utrumque uotis omnibus amplexatur auctor. Nusquam autem, nisi plane diuinus, inde collegeris non prius assumptam carnem a uerbo, quam esset animata. Idipsum confirmat textus Grecus cum commatibus et interpunctionibus que cernuntur in editione Biniana et Regia, quas solas penes me habeo: , . , .

Ad reliquum huius epistole contextum lectorem remittimus, ex quo plura colliget Pulli sententie profutura, aut saltem non incommoda. Ut illud: Tempus expleuit legitimi puerperii, et per singula naturalia et peccatum non trahentia, nobis hominibus similis factus. Et in eadem epistola, recensens huius conceptionis et natiuitatis prodigia, tacet perpetuo factam illam in instanti partium assumptionem, quam tamen inter precipua reponimus. Admirandorum,  inquit, operum prolatio, que erant inseminata conceptio, Ioannis intra uterum exsultatio, partus ipse incorruptibilis; illibata uirginitas, que ante partum, et in partu, et post partum est intemerabilis; pastorum celestis instructio, etc. Quod argumentum licet sit ab auctoritate negatiua, in iure tamen fortissimum est, dum quis proponens quidpiam ab enumeratione partium demonstrare, ea tamen tacet, que si uera essent et prodirent in medium, rem insigniter illustrarent.

Imo contrarium a Sophronio suaderi, ex eo quis coniicere posset, quod non semel asserat in eadem epistola, quod queque humilia atque humana sunt, ea sponte simul, et naturaliter, manens etiam in his Deus, demonstrabat.

Preterea non erat mens concilii, dum lecta et probata fuit epistola Sophronii, declarare modum et circumstantias mysterii Incarnationis; nec ad eum finem fuit approbata, sed ut tantum ostenderent  Patres duas esse in Christo uoluntates et operationes: qui scopus erat concilii. Nec certe producta fuisset, si solam explanasset Christi conceptionem, siluisset uero de dogmate tunc controuerso. Tandem explicanda hec particula simul in uerbis Sophronii, quam uarie intelligi, probant theologi, dum expendunt hunc Scripture locum: Qui uiuit in eternum, creauit omnia simul.

Quod attinet ad Patres, ultro fatemur apud eos plura legi que Pulli mentem singularem efficiant, nec proinde in re tam ardua recipiendam temere: hacque sincera confessione, explicandis eorum auctoritatibus Pulloque conciliandis, multi supersedemus. uerum, ut iam prefati sumus, mens eorum inspicienda, causa indolesque scribendi; sicque constabit eos hac animorum consensione, non fidei consuluisse, sed decentie cuidam et congruentie, qua maxime decebat ut uerbum non seminario aut inanimate carni copularetur , sed tantum corpori debita partium  suarum dispositione formato et animato. Ut enim monet Hilarius, lib. Iu De Trinit. circa medium: Intelligentia dictorum ex causis est assumenda dicendi; quia non sermoni res, sed rei sermo subiectus est. Et quidem hodie non dissimilibus argumentis, a decentia et a congruitate petitis, persuasi fideles, immaculatum et labis originalis immunem uirginis Deipare conceptum pie credunt, et melioribus, quam quidam alii, uotis amplexantur. At sicut ex hac Ecclesie generali consensione in illam uirginis matris 323 dotem, quam etiam iure proponit celebratque, nemo illam dixerit indubitatum esse fidei dogma, aut erroris incusandos qui contradixerint; parem etiam esse rationem de illa quam Pullus agitat, questione, suspicari quis posset, cum nusquam distincte pronuntiauerit contrarium Ecclesia; nec desint plures  qui Pulli partes tueantur.

Constat insuper inter theologos, post Tertullianum,  Gregorium Nyssenum, August. et alios, res inanimatas et insensibiles a uerbo diuino potuisse assumi; paruique faciendam esse rationem illam congruitatis et decentie in hoc Incarnationis mysterio, cum certum sit ex Gregorio Nysseno orat. catech., c. 27, omnes naturas eiusdem esse rationis quoad assumptionem earum a uerbo. uide etiam August., lib. De uera relig., c. 16; D. Thomam et eius sequaces in III, dist. 2, q. 1, a. 1; Scotum, q. 1, § ad 2 articul.; Durand. et Paludanum, q. 1; A ualentia, disp. 1, q. 4, puncto 1 et alios, maxime recentiores. Quamuis contrarium doceat Bonauentura in lib. Iu aduersus Marcion., cap. 21, dist. 2, q. 1, sed ob solam indecentiam, quia, inquit, facere unionem quod asinus fieret Deus, uel aliquod aliud brutum; potius dedeceret diuinam sapientiam et potentiam, quam commendaret. Quam tamen rationem egregie refutauerat Tertullianus lib. De carne Christi, cap. 4, pluribus ostendens nauci faciendas esse  congruentias illas in mysteria Incarnationis, que carnis assumpte ueritatem labefactent potius quam astruant. Qui confusus, inquit de Christo, mei fuerit, et ego confundar eius, quando nec confusionis materia conueniat nisi Christo meo: cuius ordo magis pudendus, ut etiam hereticorum conuitiis pateat, omnem natiuitatis et educationis feditatem, et ipsius etiam carnis indignitatem quanta amaritudine possunt perorantibus. Ceterum quomodo ille erit obnoxius confusionis, qui eam non capit? Non uulua, licet uirginis, tamen femine coagulatus; et si non semine, tamen ex lege substantie corporalis; ex femine humore; non caro habitus ante formam; non pecus dictus post figuram; non decem mensium cruciatu deliberatus; non subita dolorum concussione cum tanti corporis ceno per corporis cloacam effusus ad terram, nec statim lucem lacrymis auspicatus, et primo retinaculi sui uulnere; nec multum ablutus, nec sale et melle medicatus; nec pannis iam sepulture inuolucrum,  initiatus; nec exinde per immunditias inter sinus uolutatus; molestus uberibus, diu infans, uix puer, tarde homo: sed de celo expositus, semel grandis, semel totus, statim Christus, Spiritus et uirtus, et Deus tantum, etc. Quibus postremis uerbis, ut et sequentibus, Marcionem sugillat. Et libro De carne Christi, c. 4: Ab ipsa quidem, inquit, exorsus natiuitate perora, age iam, spurcitias genitalium in utero elementorum; humoris et sanguinis feda coagula, carnis ex eodem ceno alende per nouem menses, describe uterum de die insolescentem, grauem, anxium, nec somno tutum, incertum libidinibus fastidii et gule. Inuehere iam et in ipsum mulieris enitentis pudorem uel pro periculo honorandum, uel pro natura religiosum. Horres utique et infantem cum suis impedimentis profusum utique et oblitum. Dedignaberis quod pannis dirigitur; quod unctionibus formatur, quod blanditiis deridetur. Hanc uenerationem nature, Marcion, despuis, et quomodo natus es? etc. Et post  aliqua: Quid enim indignius Deo, quid magis erubescendum, nasci, an mori? Carnem gestare, an crucem? Circumcidi, an suffigi? Educari, an sepeliri? In presepe deponi, an in monumento recondi? Sapientior eris si nec ista credideris; sed non eris sapiens, nisi stultus in seculo fueris, Dei stulta credendo. Quam Tertuliani disputationem proxime secutus Hieronymus libro aduersus Heluidium, multo ante finem sic perorauit: Iunge, si libet, et alias nature contumelias; nouem mensibus uterum insolescentem, fastidia, partum, sanguinem, pannos. Ipse tibi describatur infans tegmine membranarum solito conuolutus; ingerantur dura presepia, uagitus paruuli, octaui diei circumcisio tempus purgationis ut probetur immundus; non erubescimus, non silemus. Quanto sunt humiliora que pro me 324 passus est, tanto plus illi debeo: et cum omnia replicaueris, nichil cruce contumeliosius proferes. Simile quid intorquebat in Iudeos uenerab. abbas Guibertus; quibus  inter alia sic respondet cap. 3 libri primi: Ne corruptionem carnis et uteri fetores attendas; non estimes Deo quidpiam preter peccata fetere. Plura legesis in libro peculiari De natiuitate Christi quem Ratramnus, Corbeiensis monachus, edidit contra quosdam sui temporis Nouantes, qui negabant Christum per immaculate uirginis matris uuluam natum et egressum. Quem librum, cum pluribus aliis publici iuris facit Lucas Dacherius noster. Non igitur ita pluribus decentiis et congruitatibus  concedendum est in hoc mysterio, ut in eius ueritatem propter hoc insultent heretici, uel hereant orthodoxi. Unde Rome non ita pridem, scilicet circa annum 1490 summus pontifex probatum noluit quod in nongentis propositionibus asseruerat Picus a Mirandula: Naturam irrationalem a uerbo diuino non posse assumi, uixque potuit assertum illud ab errore uindicare in Apologia sua, cap. 4, licet iis moueretur instantiis Picus, propter quas alii Pullo  forte succensebunt, uideat lector cur in illa thesi, alioqui non ingloria Christo, tam rigidus fuerit S. pontifex, et excanduerit in uirum de litteris meritissimum, cui certe ob id libentius pepercisset  nisi constaret plura uerbum assumpsisse anime expertia, aut saltem sine ullo respectu ad eorum informationem ab anima rationali, ut sanguinem et reliquos humores, ungues, dentes, etc., que certe quam parum distent ab auctoris sententia, nemo non uidet. Quam ob rationem Clemens uI  retractari iussit ut hereticam opinionem cuiusdam qui Barcinone coram asseruerat, effusum Christi sanguinem uerbo unitum non remansisse in triduo mortis.

Quamuis igitur plurimi Patrum oppositam Pulline, sententiam edoceant, quia tamen non aliis rationibus innituntur, quam ex quadam congruitate  et decentia petitis; quibus etiam standum non esse semper, non inuiti fatentur eorum plerique, ut ex Tertulliano, Hieronymo, Nysseno et Guiberto supra uidimus, fit ut consensus ille notam erroris inurere non debeat auctori; sicut nec ea notatos labe quis dicet; scilicet Clementem Alexandrinum, III Pedag., cap. 1 et stromat. primo, tertio et sexto; Origenem, lib. uI, contra Celsum; Tertullianum libro De patientia; Ireneum lib. I, ad heresim Carpocratianorum. Epiphan. libro I, De eadem heresi; Cyrillum lib. I; Glaphyr. in Exodum ad illa uerba psalmi XLIu: Speciosus forma, etc.; August. in eumdem psal. et in CXuIII et CXXuII. Qui putant Christum inter ceteros nature defectus, etiam deformitatem uultus assumpsisse, quamuis omnes ad unum reliqui Patres, ut et Ecclesie communis sensus, serio reluctentur: et de illius pulchritudine corporali litteraliter exponant predicta Psalmographi uerba: Speciosus forma pre filiis hominum. Quam amabo  plura apud illos offendes que singularem prorsus mentem redolent; que tamen, quia nondum affulserat fidei radius, aut Ecclesie definitio, nemo nisi temere culpauerit, licet deflectant ab orbita communi, et in fide periculosa nonnunquam uideantur. Num quidam apud Augustinum obices, maxime circa creationem et traducem animarum? Num quedam apud Hieronymum singulariter dicta de punitione Sodomitarum? etc. Num apud Bernardum Pulli seculo scribentem, quedam obscure et diminute satis inserta, de sanctis et iustis animabus nondum ad intuitiuam Dei cognitionem accitis? At eodem tempore in contrarias partes uniuersi pene concesserant nec tamen communis ille sensus, aliis quibusdam secus opinantibus, labem erroris affundebat. Quoniam, ut monet episcopus Hermianensis contra Mutianum scribens, hanc reuerentiam 325 semper Ecclesia detulit in gremio pacis sue atque honore defunctis, ut non solum eos qui forte in talibus  questionibus per ignorantiam humane infirmitatis errassent; uerum nec ipsa eorum dicta, sicut hereticorum, condemnaret. Hereticum enim non humane infirmitatis ignorantia, sed peruicacia facit.

Quod ad recentiores theologos spectat, actum profecto de Pulli causa, nisi iudicent equiores, quedam antiquitati condonanda, et iam liberum non esse priscis auctoribus, nupere academie mores geniumque pre se ferre. Pluribus, fatemur, subtilitatibus, distinctionibus, argumentis, maxime circa mysterium istud, personant theologorum hodierne schole, que potissimam studiorum partem depopulantur, que tamen antiquis incognita fuere aut inuisa. Nec certe apud Pullum, Abelardum, Porretanum, Richardum et Hugonem Lothariensem uictorinos, Lombardum, Petrum Pictauiensem, Robertum de Mileduno, Petrum Cantorem, ceterosque nostri equales aut suppares, siluam illam difficultatum et questionum reperies, que nostratem theologiam uariis ultro citroque  discriminibus miscent, et ad eas non raro angustias adigunt, ut plura uel inuiti fingere debeant. Et ne saltemus extra chorum, qua uaria, quam difficilis illa questionum textura: An uerbum assumpserit intellectum? An preter unionem ad partes humanitatis, sit alia distincta uerbi ad humanitatem? An partes assumpte fuerint accidentibus informate? An congregatio sanguinis ad locum generationis, et organisatio corporis Christi facta sit in instanti per motum localem? Quo ordine congruitatis et dignitatis partes assumpte? An anima mediante spiritu? An sanguis immediate assumptus? Et plura huiusmodi quibus utcunque stabiliendis tota insudat scholastice. Nec tuto adhuc optatis potiri ualet, nisi ad prioritates nature  supplex recurrat, et in uno temporis, plura nature partiatur instantia, ecclesiasticam simplicitatem, ut de similibus profert Hieronymus lib. primo aduersus Pelagianos, inter philosophorum spineta concludens. Iterumque quasi premeret uiam multis adhuc  scrupulis inequalem, celeberrimam hanc inuexit distinctionem inter ordinem intentionis, et exsecutionis; hoc prius assumptam a uerbo carnem; illo prius animam ipsi unitam, demonstrans: quod ipsum, sed sine ullis uerborum inuolucris, concedens Pullus, corpus prius assumptum fatetur; animam posterius.

Non igitur ad noue scholastices amussim uetus dirigenda; alioquin plerisque in locis insultandum esset doctrine quorumdam, quos tamen inter theologorum apices merito recensemus. Exemplo sint Albertus Magnus, qui de transubstantiatione eucaristica loquens ait: Saluo meliori iudicio, mihi uidetur quod nichil remanet de substantia panis et uini: et Petrus de Aliaco cardinalis, qui illum idem dogma, ut nunc a theologis explicatur, inter opiniones magis probabiles censet: at opinio, habitus est cui non repugnat subesse falsum. Quis tamen illis equus succenseat ob modum loquendi, quem alii  ultro condonant. Multo magis peccauerint illi  hodierne theologie professores, uiri certe percelebres qui propositionem, Pulline oppositam, dicunt esse de fide, licet nullum Scripture locum proferant; nullos conciliorum canones, nisi duos illos apud Nicephorum, superius expensos, quos Pullo liberalius fauere certum est; ut et epistol. Sophronii, locum Fulgentii de fide ad Petrum, cap. 18, et Gregorii XuIII Moral. cap. 27, quos pariter afferunt, sed in contrarium prorsus sensum distortos; si presertim de canonibus illis fiat mentio.

Siquidem Nicolaus Ysambertus in tractatu De Incarnatione ad quest. 6, art. I querens: Utrum caro prius tempore fuerit assumpta quam anima; uel econtra: An uero utraque simul fuerit assumpta? Respondet in prima propositione: »Anima 326 Christi Domini non fuit prius tempore assumpta a uerbo quam caro; aut econtra: sed anima et caro simul et eodem tempore assumpta fuerunt a uerbo Diuino. Tota propositio est de fide: eam enim habemus definitam  in sexta synodo. Nam undecima eius actione epistola Sophronii est perlecta, et decima tertia actione approbata, in qua habetur expresse, nec animam Christi Domini, nec eius carnem preexstitisse unioni ad uerbum. Simul, ibi inquit Sophronius, quippe caro, simul Dei uerbi caro. Simul caro animata rationalis, simul Dei uerbi caro animata rationalis. Et apud Nicephorum, l. XuII Hist., c. 28, secundus iste canon quinte synodi refertur: Si quis dicit aut sentit animam Domini preexstitisse, unitamque esse Dei uerbo ante Incarnationem, et natiuitatem ex uirgine, anathema sit.« Hec Ysambertus; nichilque aliud ulterius profert aut ex Scriptura, aut ex conciliis; quo probet totam suam propositionem esse de fide. At quis non uideat iis duobus locis, cum Sophronii, tum Nicephori, seu quinte synodi  solum agi contra Origenem, qui putabat animam Christi Domini multo tempore preexstitisse unioni eius ad uerbum. Preterea  ex epistola Sophronii nichil aliud concludi, quam animam et carnem non prius exstitisse quam unirentur uerbo Dei? Nec ad aliud probandum, eam citauit Ysambertus, dum sic ait: In qua expresse habetur, nec animam Christi Domini, nec eius carnem preexstitisse unioni ad uerbum. Quod ipsum ultro fatetur Pullus abunde suffragatus tum Sophronio, tum quinte synodo, dum contra Origenem tenet, non animam prius, nec corpus prius exstitisse in seipsis quam uerbo unirentur, sed ipsum carni prius unitum fuisse quam anime; nec carni solum, sed et ipsius carnis seminario. Debuisset ergo Ysambertus primam tantum sue propositionis partem asserere esse de fide contra Origenem, scilicet animam Christi non fuisse prius tempore assumptam a uerbo quam carnem; non autem secundam, que de prioritate assumptionis carnis loquitur; cum ea omnia que profert, illam tantum probent; de ista uero nichil penitus afferat toto eo capite. Imo art. 9 sequenti ultro fatetur,  ordine exsecutionis et existentie prius natura carnem fuisse assumptam, quam esset animata anima rationali: quod Pullus simpliciter fatetur, nullo habito respectu ad ordinem exsecutionis, aut intentionis, incognitam aut insuetam, ut iam diximus, antiquis dialectum.

Ysamberto male preiuerat Suarez, doctissimo uiro lapis offensionis, qui pariter alteram sue conclusionis partem docet esse de fide, scilicet nec corpus prius assumptum quam anime unitum: disput. 16, quest. 6, art. 4, sectione 3, conclus. prima. Cur autem de fide? Respondet Suarez: 1o Quia definita in quinta synodo apud Niceph. Sed contrarium probant allati canones ex Nicephoro, et dubie sunt auctoritatis. 2o Definita, inquit, in sexta synodo in epist. Sophronii; sed num Sophronius arbiter fidei? Num illius epist. germanus est sensus a Suare intentus? num ad id probandum lecta et probata eius epistola? et cetera ut supra. 3o Definita, inquit, in consilio Ephesino in canone 13. Sed nullus huius concilii decimus tertius  canon; duodecim enim tantum leguntur: et forte non aduertit Suarez, eum quem spectauit locum, ex epistola Cyrilli ad Nestorium desumptum esse. At quo sensu intelligendus sit, superius est insinuatum.

Sed quis non miretur in hac etiam luce caligasse Guillelmum Estium in III, dist. 2, § 6 solum obiiciens contra Pullum Nicephorianos canones, et locum Fulgentii De fide, c. 18, qui prorsus impertinentes sunt. De canonibus illi iam abunde dictum. En locum Fulgentii: »Firmissime tene et nullatenus dubites non carnem Christi sine diuinitate conceptam in utero uirginis priusquam susciperetur a uerbo; sed ipsum uerbum Deum sue carnis acceptione 327 conceptum, ipsamque carnem uerbi incarnatione conceptam.« Que singula cum in ipsis etiam terminis fateatur Pullus, num serio contra ipsum potuerunt urgeri? Sumpto enim ab eo, carnis nomine, in propria significatione  num luculentius suffragari potuisset  Fulgentius? ut et lib. De Incarnat., cap. 3: Ipsa acceptio carnis, fuit conceptio uirginalis. Et infra: Nec caro sine uerbi Dei unitione potuit aliquatenus, nullius uiri coitu seminata, in intimo uulue uirginalis innasci. Non est igitur aliquod temporis interuallum estimandum inter concepte carnis initium, et concipiende Maiestatis aduentum. Que certe si discrepent auctoris sensu, fateantur alii lucem a sole discretam. Unum adhuc profert Gregorii locum 18. Moral., cap. 27, ante finem , sed quo magis suadetur Pulli sententia, ut certe mirandum non sit si in aduersarios suos commodum illud Deuteronomii uibret: Inimici nostri sunt iudices. Siquidem contra Nestorium agens eo loci Gregorius, eamdem quam auctor, questionem uersat, docetque nichil hominis in Christo fuisse quin statim uerbo Deo personaliter uniretur, qui perpetuus Pulline disputationis scopus. Non purus homo, inquit Gregorius, conceptus  atque editus, post per meritum, ut Deus esset, accepit; sed nuntiante angelo et adueniente Spiritu, mox uerbum in utero, mox intra uterum uerbum caro. Hec ibi Gregorius, nichilque preterea. Num ab his dissentit auctor. Num eadem constanter non ingerit? Nonne tam amicus Gregorio Pullus, quam uterque Nestorio infensus? Num igitur erroris, hereseos, blasphemie damnanda eius sententia, cum, o theologi, oppositam illius asseritis ut de fide, nec probatis? Taceo Canisium, uasquezium, Meratium et plures alios qui theologicum istud placitum  inter fidei dogmata recensuere, in priorum opinionem gregatim euntes.

Et quidem anime quiores in Pullum hoc an. 1651, uidimus theologos Parisienses tum eminentissime domus, tum regie Nauarre, quibus hanc eius doctrinam probe nactis et assecutis, nichil dignum obelo, aut inferiori anchora uisum est, si depresso tantisper nouitatis supercilio, depositoque quo tumet  schola, uocum preiudicio, cuncta benignius explicentur, ut decet in antiquis auctoribus, illis presertim qui de litteris et Ecclesia  optime meruerunt. Quamuis fateantur, et nos cum illis, communem non esse illius doctrinam, cui supersedere satius fuisset.

Nec illud pretermittendum, quod si quamdam erroris suspicionem ingenerasset hec Pulli doctrina, licet singularis; non defuissent tunc temporis theologi, maxime Parisiis, ubi diu docuit, qui ueritatis azyma noluissent infici mendacii fermento. Auctorem certe notassent, errori insultassent, pertinacem conuicissent, suoque damnassent anathemate uel Romano. At in eum hactenus ne mutire quidem ausus est nemo: imo doctrine fama Romam euocatum  omnes excipiunt, gratulantur tanquam alteri musarum Apollini; ipseque summus pontifex, supreme, Patres inter purpuratos, dignitati  meritissimum preficit. Non profecto pepercisset nuntius ueritatis ales  a quo paulo durius impetitus noster Abelardus exsulare pene cogitur ab ipso fidei sacrario.

Nec secius in illum siluissent alii, quibus uel minima erroris umbella quem in Magistri Sententiis suspicabantur, satis fuit ut in eum plura molirentur, cogerentque papam Alexandrum fame Lombardi consulere et doctrine.

Scriptum insuper legimus librum a Galtero de S. uictore contra quatuor Gallie labyrinthos  Petrum Abelardum: Gilbertum Porretanum, Petrum Lombardum, et Petrum Pictauiensem; in quorum libris quidam eminent obices 328, et incautos remorantur. At de Roberti erroribus, magnum apud omnes silentium. Scimus quidem eius opinionem  notasse Robertum de Mileduno; at nec heresis, nec erroris, eam sustinentes insimulat, hoc uno contentus repudio:  Sic ergo uerbum Dei prius carnem assumpsisse, quam animam, dicunt: Quod nec auctoritas habet, nec ratio, nec Ecclesie communis assertio. De fide Ecclesie, et auctoritate, iam satis dictum; rationi paucis satisfaciamus.

Non ea destitutum fuisse Pullum cum opinatur humanitatis seminario personaliter unitum fuisse Dei uerbum, prudens lector aduertet, si ex receptissima apud omnes theologos regula meminerit, omnes actiones, passiones, ceterasque denominationes que Christo quidem competunt, sed non ratione diuinitatis; eatenus tantum attribui uerbo diuino, quatenus prius unitum est nature illi cuius sunt huiusmodi denominationes; uidelicet concipi, generari, nasci, pati sepeliri, etc., que de uerbo tantum dicuntur propter communicationem idiomatum. Quare cum ly generari et concipi, quod de Deo frequenter enuntiant concilia et Patres, non ei conueniat ratione diuine nature; existimauit auctor  necessarium fore, ut uerbum prius uniretur partibus illis quarum unio est generatio, ad hoc ut rite dici posset generari, et B. uirgo uere appellari.

Pari ratione, cum concipi, non dicatur de uerbo qua uerbum et Deus est, sed tantum ratione illius nature que proprie et immediate concipitur: consequenter etiam docuit, illi uerbum prius et immediate uniri, ut uere concipi diceretur, et uerum esset B. uirginem illud concepisse.

Superest tantum ut intelligatur quid sit concipi: et que sit natura illa que immediate concipitur. Semen, aut humanitatis seminarium, a Pullo uocatur. Quid uero sit Deum concipi? sic explicat 16, cap.: Quid est hominem concipere nisi seminarium humanitatis suscipere? Quid ergo est Deum concipere, nisi seminario personaliter unitum Deum suscipere, etc.? Et quibusdam interiectis: Quando concipiebatur, nisi cum incarnabatur? quid enim aliud est  Deum concipi, quam incarnari? Igitur incarnari nichil aliud est quam aliquam naturam, carnem fieri, cum prius caro non esset. Quod in Pulli sententia dici nequit de uerbo, nisi prius uniatur illi nature, que cum caro non esset nisi imperfecte  fit caro perfecta: eoque discursu persuasum Robertum facile credimus, ob ea que in hanc rem multus edisserit cap. 16, post medium.

Ne uero cuiquam facessat negotium quod non semel Pullus asserit, scilicet Christum ex semine B. uirginis conceptum fuisse : sciendum est illud a Beda distincte pronuntiatum esse, eoque Pullum spectasse. Sic enim lib. Iu, cap. 49 in Luce XI: Sed si caro uerbi Dei nascentis secundum carnem, a carne uirginis matris prenuntiatur extranea: sine causa uenter qui eam portasset, et ubera que lactassent, beatificarentur. Que enim consequentia ut eius lacte credatur nutritus, cuius semine  negatur esse conceptus? cum et unius eiusdemque fontis origine secundum physicos, uterque liquor emanare probetur? potuit ergo ex eius semine concipi, cuius potuit lacte nutriri, etc. Quem Bede locum cum aliis erudite simul et acriter intorquet in emulum suum Ioannes Royardus Minorita in Apologia sua contra Zelotem, qui similem illius propositionem: Beatissima uirgo concepit filium suum Christum ex suo semine, ungue notandam sic censuerat: Ipsa propositio, non est heretica; sed est opinio peregrina; imo puto eam esse impuram et indignam que predicetur plebecule. Sed imperitam eam esse censuram probat Royardus; cuius lucubratiunculam prelo commissam ideo preterimus. Et quidem notatur a plerisque, ut nimium singularis, nec sustinenda prorsus opinio Ioannis Ekii in suis homiliis Dominicalibus, ubi docet Christum de 329 sanguine cordis uirginis Deipare conceptum fuisse. Certum est enim materiam illam quam alma uirgo  subministrauit, similis nature fuisse cum illa quam alie matres proli formande suppeditant, siue semen, siue sanguis illa uocetur. Unde preclare Bernardus serm. De septiformi Spiritu, expendens illud Isaie: Et flos de radice eius ascendet: Si noua Christi caro in uirgine creata esset ex nichilo  non de radice flos dici poterat ascendisse. Nunc autem qui prodiit de radice, sine dubio communi ab origine communem probatur habuisse materiam.

Ceterum quamuis ista sic sapiant Pullo; in re tamen huius momenti, planeque difficili, citra contentionem omnem, et animi peruicaciam captiuauit se in obsequium fidei Catholicus doctor, qui liberali in fidem indole, sic incipit, cap. 20: Dixi Deum carni unitum ante animam, nec solum dixi, uerum, et ratiunculas adduxi; auctoritate quoque id arguere conatus sum: sed ratio mole carnis grauate plerumque fallitur: auctoritas in se recta, non recte intelligitur; ideoque nisi quod ex fide, certa auctoritate  habetur, et precipue in eis que ad fidem pertinent, timide, ac magis per estimationem loquendum puto; ne quod esse poterat per ignorantiam ueniale, peruicacia reddat irremissibile. Incarnationem ergo uerbi obnixe affirmamus, tempus autem Incarnationis, aut, ut ratiocinando obiecimus, simul cum conceptione exstitit; aut si hoc minime oportuit  tunc profecto uerbum caro factum est, cum caro ipsa homo facta est. Hec Pullus ipse sibi rigidus censor et aristarchus. Quem in hoc sequimur et nos; licet enim factam in instanti Christi humanationem libere fateamur; si quid tamen in his auctoris uindiciis durum aut male sanum irrepsit, quod Deus auertat sponte recusamus, et S. matris Ecclesie ac doctorum iudicio, cum reliquis omnibus nostri huius utcunque operis, sincere submittimus. Si quis post hec, imperitus censor accedat, hanc queso recolat sententiam Gregorii Nazianzeni in Apologet.: Omnes ex hoc docti et  Catholici uolumus uideri, si alios reprehendimus, et impios iudicemus. Et illam Facundi lib. X, pro deflens trium capitulorum concilii Chalcedon.: Illorum deridemus crudelitatem qui ad defendendum suos ignaui, ad condemnandum uero festini, de reprehensione maiorum, ignominiosam et hereticis communem gloriam captant. Iam ut stemus promissis, et ut opposita sibi magis elucescant, damus hic integrum caput ex tract. De Incarnatione Roberti de Mileduno nondum in lucem editi.

An simul carnem et animam uerbum assumpserit.

»Queri solet an simul carnem et animam uerbum assumpserit; an prius carnem quam animam, quod fit in aliorum hominum conceptione et formatione? Prius enim semen in utero mulieris concipitur, atque formatur in hominis figuram; demum post quadraginta dies et sex, corpori formato, anima per solius Dei operationem infunditur; quod et physica ratio habet, et auctoritate diuina confirmatur. Ait enim B. Augustinus  super illud  Ioan.: Quadraginta et sex annis edificatum est templum hoc, etc., hoc numero dierum corpus hominis formari, eique formato animam sociari. Quod etiam uidetur uelle in homine Christo factum esse, id est quod hoc dierum numero corpus eius in utero uirginis sit formatum, et anima postmodum sociata. Nisi enim ita esset, ut quibusdam placet, ueritas humane nature in conceptione hominis illius minime seruaretur: quod obseruare debuit qui totam humanam naturam in ueritate assumpsit. Licet bene, inquiunt, uerbum sine anima in illa carnis substantia esse potuit; quia in ea in triduo mortis eius sine anima fuit. Sic ergo uerbum Dei prius carnem assumpsisse quam animam, dicunt. Quod nec auctoritas habet, nec ratio, nec Ecclesie communis assertio. Quod enim Augustinus dicit illum quadragenarium 330 numerum, Dominici corporis perfectioni conuenire, de corporis Christi formatione intelligit, et non de tempore animationis eius. Lineamentaris  enim compositio, atque effigies humane nature non adeo exstabat et uisibilis apparebat, ut discerni posset et distingui. Quod uero de ueritate humane nature in conceptione obseruanda pretendit; nichil est. Non enim quia anima predicto dierum numero corpori coniungitur, uel non coniungitur ad integritatem pertinet humane nature: nam siue citius, siue tardius coniungatur, non minus fiet homo habens integritatem humane nature. Item. Nonne magis spectat ad integritatem humane nature de maris et femine coniunctione nasci, quam quod anima tali dierum numero corpori societur? Licet enim tali spatio temporis aptum fiat humanum corpus ad animam suscipiendam et retinendam; in illo tamen modo numerus ille non adeo necessarius est sicut ipsa generatio: ipsa enim generatio materiam dat in qua hominis formatur substantia, et est causa materialis. Spatium uero quadraginta dierum, si aliqua causa est  quare corpus aptum reddatur ad animam suscipiendam, extrinseca tantum est causa. Causa, non de quo fit, sed sine qua forsitan non fit. Si ergo Christus totum habuit quod nature humane fuit; licet eius humane generationis, copulatio maris et femine, nulla exstiterit causa; multo minus licet corpus ipsius non sit eo tenore et lege atque numero dierum animatum quo ceterorum hominum corpora animantur, impedire potuit ipsum integritatem humanitatis habuisse et totum quod hominis est naturale.

»Quod autem dicunt bene uerbum in carne Christi fuisse sine anima, quia sic in triduo illo fuit, quo in sepulcro iacuit, nichil est. Dicit enim beatus Augustinus quod anima uinculum fuit inter uerbum et carnem, quia ea mediante uerbum est unitum carni. Si autem queris quomodo anima separata  mansit cum carne uerbum, dicimus quod multa sunt huiusmodi que nullo modo, nisi aliquo mediante, coniungi possunt; quo postmodum separato, illa remanent coniuncta: quod in artificialibus sepe fit, et in spiritualibus precipue fieri potest. Sepissime enim tertio mediante, duo ueniunt in amorem et efficiuntur unanimes; quo tamen ab utroque separato, duo illi remanent federati. Quod autem scriptum est: uerbum caro factum est , nomine carnis totum designat hominem, sicut ibi: uidebit omnis caro salutare Dei ; sicut etiam B. Augustinus exponit, quia uoluisse uidetur quod totum hominem simul assumpsit. Quippe statim ex quo uerbum incarnatum est, et homo fuit: quod in omnium concessione est, quod minime uerum esset si tantum cum carne uerbum communionem haberet. Nam in triduo quo caro in sepulcro iacuit, uerbum cum utraque, unitum fuit, hoc est cum anima et carne: et imo  [forte, nec ideo] tunc uerbum homo fuit. Pro carne enim sola, uel anima sola uerbum homo dici non potuit; quia in utroque sola hominis natura consistit. Si ergo uerbum homo erat statim postquam fuit incarnatum, constat quod non prius carnem quam animam, sed simul animam et carnem assumpsit. Non enim pro sola carne ad Mariam uirginem dictum est: Spiritus sanctus superueniet in te, et uirtus Altissimi obumbrabit tibi . Obumbratione enim uirtutis Altissimi plenitudo donorum Spiritus sancti designatur, que in homine assumpto fuit. uerbum namque a Spiritu sancto dona suscipere non potuit, quia hoc est in Trinitate unam personam aliquid ab alia accipere, quod ab ea esse. Imo uerbum a Spiritu sancto nichil habere potest, a quo esse non habet. Secundum ergo animam; 331 bonorum plenitudo in homine assumpto fuit, aut nullo modo in eo fuit. Quare si in ipsa Incarnatione uerbi, promissio angeli est adimpleta; id est quod uirtus Altissimi ei obumbrauerit,  uerbum simul animam et carnem assumpsit.

»Item uniuersa canit Ecclesia, Creatorem generis humani animatum corpus sumpsisse de uirgine, quod nulla ratione uerum est, si quando illud assumpsit, inanimatum fuit, et etiam assumptum, quadraginta diebus inanimatum permansit. Tale enim tunc assumpsit, quale cum assumeretur, fuit. Si enim primo dicatur animatum corpus assumpsisse, quia post assumptionem tot euolutis diebus animatum factum est; dicatur quia et hominem decem annorum assumpsit, quia postea talis fuit. uerbum, inquit Hieronymus, hominem quem semel assumpsit, nunquam deposuit; sed quando semel eum assumpsit, non quando carnem, quia nec perfectus, nec uerus homo tunc uere dici potuit; nec quando animam, quia tunc partem tantum hominis, non hominem perfectum uel uerum assumpsit. [uidetur addenda particula Nec.] Prius incarnatum fuit quam hominem assumpsit. Fatendum est profecto  Christum carnem simul et animam assumpsisse; et uerum hominem atque perfectum fuisse, et ex anima rationali et humana carne statim post assumptionem constitisse.« Hec Robertus Miledunensis, cuius tamen rationibus respondere, et forte satisfacere, nec ingratum foret, nec difficile, si nostra esset, Pulli sententia.



CAPUT XuIII.

In tribus substantiis unitas persone perseuerat; consuerit tamen Augustinus duarum potius dicere personam substantiarum. Maioris olim momenti, quam sit hodie, fuit hec questio: Num dicendus esset Christus subsistere in duabus tantum naturis aut substantiis, an uero in tribus: nec leuiter eam hic Pullus agitat; in cuius gratiam pauca proferimus. Certum est posteriorem loquendi modum pluribus  inter antiquos Patres arrisisse, scilicet in tribus substantiis Christum subsistere: quos ideo sequitur auctor; ut Iustinum in Apologia priori; Theodoretum lib. u, hereticarum fabul.; Ferrandum diaconum in epist. ad Seuerum; Gelasium papam circa finem libri De duabus naturis; Leonem papam epistola 11; Isidorum Hispalens., lib. I De differentiis; Etherium et Beatum, lib. I contra Elipandum; Bernardum, lib. u De considerat., cap. 9 et 10, et in serm. 3 uigil. Natiu. Domini; Stephanum Aeduensem in lib. De sacramento altaris, cap. 17. Et maxime presules Hispanie sub Carolo Magno, cum seorsim scribentes, tum in synodo Toletana XI et Xu congregatos. Quorum tamen placitum ingratum habens Benedictus II papa, contrarium suadere nitebatur. Sed non id temere se diffiniuisse rescribunt Hispani ad Sergium summum pontificem. Ostendimus etiam in margine textus Pullini, non contrarium auctori Augustinum, qui  non semel geminam locutionem usurpauit ut lib. XIII De Trinit., cap. 17, etc. At e diuerso, contra presules Hispanos acriter pugnatum ab episcopis Italie, Gallie et Germanie in concilio Francoford sub Carolo Magno anno 794. Siquidem Itali in libello contra Elipandum, concilii decreto misso ad prelatos Hispanie, hec habent: »Sunt enim plerique qui astruunt ex tribus substantiis unam mediatoris personam, uerbi, carnis, et anime; cum in causa fidei non uideatur necessarium sophistica disputatione secularium litterarum calculos syllogistica spargere manu. Sufficeret enim iuxta precedentium Catholicorum Patrum saluberrime promulgationis doctrinam, sincera simplicitatis uoce ex utraque natura unam personam confiteri ueri Dei uerique hominis 332 Christi, etc.« Galli uero et Germani antistites in synodica epistola eiusdem concilii, pluribus probant duas tantum in Christo debere dici substantias aut naturas. Quod allatis ex Augustino,  Ambrosio, Cassiodoro, etc., testimoniis confirmant. Quibus adiungimus Damascenum lib. III De fide, cap. 16; Rusticum diaconum contra Acephalos; Paulinum Aquileiensem in libello Sacrosyllabo, qui laudatus est in concilio Francofordiens., et Leontium contra Nestorium et Eutychet., lib. I.

Utraque tamen sententia tuta in fide, et suo queque tempore necessaria fuit. Dum enim quidam heretici negarent uerbum assumpsisse animam aut ueram carnem, tunc consultissimum habebant Patres dicere Christum ex tribus substantiis, Deo scilicet, carne et anima componi. At cum hec germana locutio causam aliis prebuit dubitandi, num in Christo caro et anima naturaliter inuicem unirentur; arbitrati sunt tutius fore, duas tantum naturas predicare, diuinam et humanam. Sed de his nulla iam inter theologos disputandi causa.



CAPUT XXIII.

Duas sententias sibi obiacentes de infantia Saluatoris,  predictas, uiri illustres singuli singulas sibi defendunt. Alii ignorantiam; alii plenam sapientiam, etc. Prioris sententie propugnatores uidetur, preter alios, indigitare Ambros., lib. De Incarnat. Dominice sacramento cap. 7, et lib. u De fide, cap. item 7; Epiphanium, heresi 77, Cyrillum Alexand., in paschali oratione 17; uigilium, lib. u aduersus Monophysitas, t. Iu. Biblioth. Patrum; Eustathium Antiochenum lib. contra Arianos, laudatum a Gelasio papa in lib. contra Eutych. et Nestorium, qui exstat tomo eodem Biblioth. Patrum; Cyrillum item, l. II De fide, c. 3; Proclum, in epist. ad Armenos; Fulgentium, libro I ad Trasimundum cap. 7; et in III, cap. 18; Rupertum, lib. I in Genesim, cap. 21, et Richardum a S. uictore, lib. I De Emmanuele, c. 15 et 16.

Posterioris uero  Hieronymum in illud Isaie uII: Butyrum et mel comedet; et in illud Ieremie XXXI: Mulier circumdabit uirum: Iuxta incrementa  etatis, per uagitus et infantiam proficere uidebatur sapientia et etate; sed perfectus uir in uentre femineo solitis mensibus continebatur. Augustinum, lib. II. De peccatorum meritis et remiss., c. 29, quo loci potissimum collimauit superiori cap. 21, ubi eumdem nominatim expressit; Damascenum, lib. III De fide, cap. 22, et plures alios.

Non diffitebitur tamen auctor Christum D. habuisse a principio sue conceptionis humanam eam cognitionem, quam experimentalem dicunt: que in rerum usu et experientia consistit: ac proinde in ea profecisse, ita ut ad eius acquisitionem species quasdam intelligibiles de nouo habuerit, quas ab initio non recepisset: quod certe placitum ueteri theologie et moderne plurimum arridet.





CAPUT XXX. *


 Ex epistola Guillelmi de Mauritania, quam hic manuscriptam habemus cum quibusdam aliis, patet Hugonem Sancti uictoris prope Parisios cenobitam et priorem, contrariam Pulli sententie docuisse de scientia anime Christi Domini. Nobilissimum antiquitatis fragmentum, eruditorum uotis facturi satis, ultro producimus.


Epistola Guillelmi de Mauritania ad Hugonem priorem S. uictoris.

HUGONI S. uictoris priori, GUILLELMUS salutem.

Dominus Arnulphus, Sagiensis archidiaconus, narrauit nobis quod de quadam questione apud nos ante uentilata uobiscum 333 tractauerat. Est autem hec: Utrum anima quam in persona Christi assumpsit Diuinitas, tantam penitus habet scientiam et sapientiam, quantam habet Diuinitas. Dixitque uos respondisse quod anima Christi tantam habeat de omnibus omnino notitiam, quantam habet Diuinitas. Adiecitque uos responsionem uestram auctoritatibus et argumentis subtilibus, satis ingeniose confirmasse.

 Ego autem  contrariam sententiam potius eligerem. Arbitror enim animam illam, quamuis omnium creaturarum dignissimam, tamen ad equalitatem diuine sapientie nullatenus peruenire: quod tali ratione uidetur comprobari. Christus loquens ad Patrem, ait: uita eterna est cognoscere te unum Deum, et quem misisti Iesum Christum . Liquet igitur uitam eternam, id est summam beatitudinem, maxime constare in notitia Trinitatis. Apparet etiam quod equalem habet anima Christi cum diuinitate beatitudinem, si equalem haberet de sancta Trinitate notitiam. Si enim equalem haberet notitiam, non esset ratio cur non equalem haberet caritatem, et cetera, in quibus beatitudo consistit, equalia: quod etiam uos fortasse conceditis. Quis autem audeat dicere, animam illam, ex quo fuit, equalem cum Deo habere beatitudinem, cum in Deo nulla possit omnino [forte esse] eadem miseria.  Cum anima illa multis et magnis miseriis fuerit implicita. De miseriis enim humane nature quam assumpsit diuinitas, sic ait Propheta: Ego sum uermis et non homo, opprobrium hominum et abiectio plebis . Et alibi: Tribulatio proxima est, et non est qui adiuuet . Item: Improperia improperantium mihi ceciderunt super me : Ipse quoque Christus: Turbata est anima mea, et quid dicam? . Item: Tristis est anima mea usque ad mortem . Cum igitur constet animam Christi ante passionem fuisse miseram, impossibile fuit quod ipsa tunc haberet equalem cum Deo beatitudinem. Non enim possibile esset in eadem anima simul esse miseriam et summam Dei beatitudinem, que nequit augeri uel minui. Non igitur uerum est animam Christi equalem cum Deo habere sancte Trinitatis notitiam et cetera in quibus beatitudo consistit.

Item, hac alia ratione liquet animam Christi minorem  habere sapientiam quam diuinitatem, cum sapientia sit magnum et spirituale bonum: tunc si anima habet equalem cum Deo sapientiam, falsum erit Deum in omni bono habere maiorem sufficientiam quam eius creaturam: hoc autem non concordat rationi. Sicut enim creatura equari non potest Creatori, ita nec bonum unius, bono alterius; nec sufficientia unius, sufficientie alterius potest equari.

Non solum autem his rationibus confirmatur, sed et auctoritate Apostoli qui ait: Quis enim scit que sunt hominis, nisi spiritus hominis qui in ipso est? Ita et que Dei sunt nemo nouit nisi Spiritus Dei . Nec moueant quidquam quedam uerba Ambrosii dicentis animam Christi habere per gratiam omnia que Deus habet per naturam: Non enim hoc adeo generaliter exponendum est, ut dicant anime Christi iam esse prorsus omnia equalia per gratiam, que Deo conueniunt per naturam: hoc  enim falsum esse nemo ignorat, cum Deus sit eternus, carens principio et fine; anima uero exordium habeat ex tempore. Hec igitur Ambrosius intellexit illis uerbis affirmare, quod sicut in Deo est sufficientia bonorum omnium, ita fere omnia eadem bona sunt in anima Christi, et abundant in ea pre ceteris creaturis; nec tamen abundant in ea et in Deo equaliter. Simile genus locutionis alibi reperitur, quale est illud: Qui illuminat omnem hominem  uenientem in hunc mundum . Et illud Apostoli: Omnia mihi licent, sed non omnia expediunt .

Si autem contra hoc quod assero, animam minorem habere sapientiam, et Deum, maiorem, opponat quis, dicens ex his sequi quod persona Christi duas habeat scientias? 334 Respondeo, quod non solum duas, sed omnem scientiam habet, contestante Apostolo: In eo omnes sapientie et scientie thesauri sunt absconditi .

Ut autem super his de quibus ago, sensum meum uobis breuiter aperiam, affirmo quod sicut Christus equalis est Patri secundum diuinam naturam, ita secundum eamdem naturam omnia habet, quecunque Pater habet, et omnia eodem modo ut Pater. Sicut uero secundum hominem minor Patre est, ita secundum hominem, minorem habet sapientiam, sicut et minorem potentiam. Nam secundum assumptum hominem, nec creator est, nec omnipotens.  Nam cum Christus secundum diuinam naturam sit Creator, dicente Ioanne: Per ipsum omnia facta sunt , ipse secundum hominem factus est ex tempore, dicente Apostolo: Qui factus est ex semine Dauid secundum carnem . Hactenus ea intentione sola scripsi uobis, ut si quid in eo quod ita sentio, uobis displicet, rationibus et auctoritatibus me instruendo, rescribatis. uale.



AD LIBRUM QUARTUM.



CAPUT I.


Unde arbitrantur nonnulli, etc. Impeccabilitatem Christi Domini, Pullum cognouisse, nemo ibit inficias. At ne ieiuna nimis in hoc asserendo dogmate uideatur huius capitis doctrina, huc accersere non  pigebit ea que prima parte cap. 15, profert, huic negotio profutura: ubi discussis et assertis omnipotentie diuine iuribus, quid tandem illa secundum omnimodam sue facultatis uim possit, hac edicit suppositione. Audacius dixerim et hodie Deum posse diabolo compunctionem infundere, et penitenti ueniam dare. Audacissime adiecerim, in una persona, que est Christus, diuinitatem ab humanitate posse se disiungere, et disiuncte gratiam suam retrahere; ut iam purus homo sine Deo ruat in uitium, de uitio in infernum. Quibus uerbis impeccabilitatem Christi eo prorsus modo explicat, quem apud theologos frequentiorem legimus; qui proximam hanc impeccabilitatis eius causam assignant, unionem scilicet uerbi cum humanitate, et specialem quamdam gratiam et protectionem qua Deus ita eam gubernat, ut non possit labi in peccatum.

Quod autem supponere uideatur potentiam peccandi inter libertatis munia numerandam esse;  ideoque non ea caruisse Christum uere libertatis dotibus instructum; id solum uerum est de ea facultate peccandi, qua parte dicit ipsam uoluntatem potentem in actu primo se flectere ad utrumlibet ; non autem, ut dicit, quamdam et proxime aptam ad peccandum facultatem, prout est in nobis. uere etenim adnotasse mihi uidetur D. Thomas inter Questiones disput., q. 22, a. 6, quod: uelle malum non est libertas, nec pars libertatis, quamuis sit quoddam signum libertatis; sed posse uelle malum, habet se per accidens ad rationem libertatis: arguit enim nature defectum quem ipsa non intendit, ut erudite non minus quam anxie propugnauerat ante Thomam Robertus de Mileduno in Summa sua ms. Cuius sententiam, naturam libertatis uniuersim explcantem, hic legere non pigebit.

»Non ita, ut quidam putant, liberum arbitrium  est diffiniendum: Potestas et ad bonum et ad malum se flectendi. Si enim hec sit sufficiens liberi arbitrii definitio, nec spiritus confirmati, nec spiritus damnati habent liberum arbitrium: quod falsum est. Est enim naturale bonum creationis, quo nullum priuat gratie confirmatio, nec malitie obstinatio. Nec illi  ergo per malitiam, nec isti per gratiam, arbitrii libertate priuati sunt. Illi tamen secundum liberum arbitrium ad malum tantum flecti possunt; isti uero tantum ad bonum. 335 Unde patet liberum arbitrium non esse potestatem se flectendi ad alterutrum: et licet ad malum se flectere non possit, non ideo tamen minus est liberum; sed quanto ad malum minus conuerti potest, tanto est liberius. Ex quo apparet quod posse malum; liberi arbitrii pars non est, licet ex libertate arbitrii malum fieri possit.« Hec ille.



CAPUT Iu

Ad uberiorem difficultatis illius intelligentiam, quam in hoc cap. subtiliter pro more Pullus enucleat, ut que suo tempore inter scholasticos auctores celeberrima erat. Num scilicet in diuinis Patrem esse, aut gignere Filium, quamdam dicat operationem; subiicimus etiam sententiam alterius  Roberti Summe predicte folio 32, altera pagina.

»Dicunt quidam nulla ratione uerum esse, Patrem aliquid posse quod non possit Filius, licet Pater possit gignere Filium; Filius uero, non. Quod enim dicitur, Multa potest Pater, que non possit Filius, opera potentie Patris subiecta intelligi asserunt; nichil quippe potest operari, quod Filius non possit facere; quod uerum est ex iis que fuerunt, et sunt et futura sunt. Sed quod Pater potest, quia Filium potest gignere; nullum eorum est que opera Patris esse possibile est: eo quod si gignere Filium, esset opus Patris, aliquod eius opus esset ei ceternum, quod ex tali operatione proueniret; aut nichil; aut Filius etiam Patris opus esset, quod inconueniens est: scilicet quod aliquod opus sit Patri ceternum; aut quod Filius sit Patris opus; aut quod nichil ex tali operatione fiat. Non est ergo uerum, Patrem posse aliquid facere quod Filius non possit, scilicet gignere Filium. »At, inquit aliquis, quando Pater  dicitur posse gignere Filium, aliquid dicitur posse facere quod potest facere; uel aliquid quod non potest facere. Quod si ueraciter dicitur aliquid posse, quod facere non potest; uerum erit Patrem aliquid posse quod facere non potest. Cui an aliqua mens rationalis possit acquiescere, ualde dubito. Si ergo gignere Filium, aliquid est quod Deum Patrem posse, uerum est; et gignere Filium aliquid esse uidetur quod Deus Pater facere potest; imo quod fecit et facit: genuit enim et gignit Pater Filium. Quod si predictum posse, actus habet effectum, iam Filius, absque dubio, opus Patris erit. Unum ergo illorum Filius erit, que sunt opera Patris; sic quoque non tantum genitus erit, sed factus: sui et Patris opus, cum nichil sit opus unius, quod non sit opus alterius.

»Quoniam autem hec palato Fidei sane non sapiunt, id est quod gignere Filium erit aliquid quod Pater facere possit, et quod Filius sit factus: considerandum est quid Pater dicitur posse, quando dicitur  posse gignere Filium. Ad cuius intelligentiam inquirendum est an ista uox posse, eodem modo in istis locutionibus accipiatur: Deus Pater potest gignere Filium, et: Deus Pater potest mundum creare. Si uero in eadem significatione in utroque accipitur: et Filio, significatio quam habet in utroque, conuenire potest. Unde si uerum est Patrem nichil posse, quod Filius non possit; quia potest mundum creare; ita nec aliquid posse uidebitur quod Filius non possit, quia Filius potest gignere. Nam non secundum quid dicitur Deus aliquid posse, quod non sit uerum eum simpliciter posse; unde si nichili dicitur Pater posse, quando dicitur posse gignere Filium, quod non sit uerum eum posse: gignere Filium est unum eorum quod Deus Pater potest. Sed quia nichil potest Pater quod non possit Filius; eadem ratione, gignere Filium, unum eorum est quod Filius potest. Hoc autem quia falsum est; et illud unde hoc sequitur, falsum esse necesse est: scilicet quod gignere 336 Filium sit aliquid quod Deus Pater possit.  Quia ergo ad Patrem posse gignere Filium, non sequitur Patrem aliquid posse quod non possit Filius: gignere Filium, non uidetur aliquid esse quod Pater possit.

»Unde non uidetur, posse, eodem modo accipi cum dicitur Pater posse gignere Filium, quomodo accipitur cum dicitur posse creare mundum. Nam ad Patrem posse creare mundum, sequitur Patrem aliquid posse quod possit Filius: et ideo ad Deum Patrem posse creare mundum, sequitur eum aliquid posse. Quod quia ad Deum Patrem posse gignere Filium non sequitur: aut, posse, aliter accipitur; aut gignere Filium non est aliquid quod Pater possit. Sed posse  non eodem modo accipitur: que differentia licet uerbo explicari non possit, ex his que inde sequuntur facile potest intelligi. Nam ad Patrem posse gignere Filium, sequitur Filium de substantia Patris posse esse: imo  ipsa Filii generatio, id est Filius est de substantia Patris per generationem. Ad Patrem, uero, posse mundum creare, sequitur Patrem posse facere quod in tempore fieri est necesse: cuius potentie creatio mundi est subiecta.

»Similiter, cum dicitur, Deus Pater potest esse Deus, potest esse ingenitus, potest esse Pater; non illa potentia dicitur hec posse Deus qua potest omnia. Quod si esset, hec de illis esse crederentur: hoc autem esse non potest nisi et Filius ea posset, eo quod eque potens est et Filius sicut et Pater. Unde de his non sunt que diuina claudit potentia. Ex quo certum est, posse, aliter accipi quando dicitur Deus ista posse: et aliter cum dicitur ea posse que in tempore fiunt.

«Eadem differentia acceptionis huius uocis, posse, circa creaturas inuenitur: ut cum dicitur Paulus potest esse homo, nichil Paulus posse ostenditur quod ab eo possit fieri uel non fieri; quia nichil tunc posse ostenditur quod sub eius potentia contineatur.  Quando autem dicitur: Paulus potest predicare Romanis, aliquid posse ostenditur, quod ab eo potest fieri uel non fieri: et illud est eorum que eius potentie subiecta sunt.

«Ex istis facile soluitur id cuius causa hec inducta sunt, id est Deum Patrem nichil omnino posse quod Filius non possit: eo quod Filium potest gignere, Filius uero, non. Nam per posse gignere Filium, non demonstratur nisi Patrem posse esse Patrem; eo quod omnino idem est Patrem gignere Filium, et Patrem esse Patrem. Et ideo sicut Pater nichil est quod Filius non sit, quia Pater est, licet alia persona sit quam Filius; ita nec uerum est Patrem aliquid posse quod Filius non possit, quia potest gignere Filium, quod Filius non potest. Posse enim gignere Filium, personam Patris discernit, cuius solius est gignere Filium. Et ideo quia hoc est proprium Patris, non eius potentiam designat quam cum Patre [patre redundat] et Filio Spirituque sancto  habet communem; sed singularem eius relationis proprietatem. Ex quo non sequitur Patrem aliquid posse quod non possit Filius.« Hec Miledunensis Robertus, non Pulli solum, sed et Petri Pictauiensis nostri doctrine apprime commoda.



CAPUT uIII.

Qui fortasse est reuerentia, etc. Ad hunc lapidem grauiter offenderat Petrus Abelardus, qui nullum timorem futurum in Christo et beatis, perperam excogitauit, donec, arguente Bernardo et meliora suadente, ut patet ex eius epistola 190 ad Innoc. II, hoc Christiane ueritatis testimonium posuit in Apologia sua, sensu et pene uerbis cum ista Pulli doctrina coherens. »Multa de Christo dicuntur, que non tam secundum caput, quam secundum corpus ipsius, quod est Ecclesia, sunt accipienda; 337 ut ille spiritus timoris  quem uidelicet timoren perfecta caritas foras mittit. Huius ergo timoris spiritum  in anima Christi, qui perfectissimam habuit caritatem, nunquam fuisse credendum est: qui tamen in inferioribus membris non deest. Tante quippe perfectionis, et tante securitatis anima illa exstitit per ipsam uerbi unionem, ut sciret nil omnino se committere posse, unde penas incurreret, uel Deum offenderet. Castum uero timorem in seculum seculi permanentem, qui proprie reuerentia caritatis dicitur, tam ipsi anime Christi, quam electis angelis et hominibus inesse semper recognosco: unde et de ipsis supernis spiritibus scriptum est: Adorant dominationes, tremunt potestates. Hec Abelardus.



CAPUT X.

Aut sicut pro persecutoribus orabat, unde postmodum ueniam sunt consecuti. Non est mens auctoris, Augustini doctrine deditissimi, Christum pro omnibus indiscriminatim crucifixoribus suis orasse, et  eos omnes ueniam consecutos esse: Sed pro his solum  qui erant predestinati ut per ipsum uitam consequerentur eternam. Quod ex Augustini uerbis in tract. 31 in Ioan. collegisse uidetur; ubi diuine gratie preco sic habet: »uidebat quosdam suos inter multos alienos; illis iam petebat ueniam, a quibus adhuc accipiebat iniuriam. Non enim attendebat quod ab ipsis moriebatur; sed quia pro ipsis moriebatur. Multum est quod illis concessum est et ab ipsis et pro ipsis ut nemo de sui peccati dimissione desperet, quando illi ueniam meruerunt, qui Christum occiderunt.« It beatus Thomas citato loco: Dominus non orauit pro omnibus crucifixoribus, neque etiam pro omnibus qui erant credituri in eum; sed pro his solum qui erant predestinati, etc. Huncque sensum esse Pulline locutionis, sequentia probant; quibus eodem modo, Christum asserit compassum esse ciuitati Hierusalem, dum fleuit super illam; quo pro persecutoribus orabat in cruce Ideo autem ciuitati compatitur:  Quoniam, inquit, malis intererant futuri boni, quorum mala merito deplangebat. Imo ipsos esse pro quibus orabat Dominus in cruce pendens, scribit Augustinus citato loco. Inter cuius opera exstat in Appendice tomi X, sermo 49 Ioan. Chrysost. inscriptus. Ubi simile huius loci commentarium reperies.



CAPUT XIII.

Quippe diabolus in homine, quem malo dolo deceperat, nichil iuris habebat tanquam alienum in seruum inuasionem faciens merito spoliandus, imo etiam ex inuasione iudicandus; ac per hoc nichil erat necesse fieri, quare ius quod in homine nullum erat  rationabiliter amitteret. Mouit stomachum Bernardo fere similis apud Abelardum opinio; quam tamen, ut iacet in uerbis auctoris, non ita notasset Doctor ueritatis, nisi conspersam aliquo  fermento uidisset in emulo suo: qui licet hac de re quedam integra puraque labiis protulisse uideatur; alia tamen temere satis immiscuit quorum lue infecerit ea, que alioquin munda uiderentur. Consulat lector Bernardum epistola 190 ad Innocent. Sed meminerit repudiatum esse ab Abelardo, ut suppositum sibi fetum, librum eum Sententiarum, quem ut officinam mendacii in eum potissimum urget abbas Clareuallensis. Cetera enim que in Epist. ad Romanos expositione commentatur circa controuersum hoc ius demonis in homines  non mihi digna censentur ungue Bernardi. Que cum nec sensu, nec fere uerbis discrepent ab hac Pulli doctrina, non inutile fuerit genuinum eius sensum paucis aperire; presertim cum sciam non eam solum displicuisse Bernardo sed et Parisiensium doctorum censura sic notatam:

Censet Abelardus demonem nullum ius in hominem  quem seduxit, acquisiisse; cum tamen equissimo iure homo per peccatum pene eterne, et torquenti demoni obnoxius fiat. Quare Abelardus rem acrius perscrutatus; Christum morte sua hominem a iugo diaboli liberasse, in Apologia profitetur.

Certum quidem est hominem per peccatum penis eternis addictum esse, et demoni, uelut tortori, mancipatum, ut perhibent Parisienses; idque merito non negauerit auctor, nec ipse diffitebitur Abelardus, qui in expositione Epistole ad Romanos, pag. 550 et seq. id ultro concedit: Quod etiam ius in possidendo hominem diabolus habere poterat, nisi forte quia cum Domino permittente aut etiam tradente ad torquendum, ipsum susceperat? Et sub med., pag. 551: His itaque rationibus conuinci uidetur quod diabolus in hominem quem seduxit, nullum ius seducendo acquisiuit; nisi forte, ut diximus, quantum ad permissionem Domini pertinebat, qui eum illi quasi carcerario uel tortori suo ad puniendum tradiderat.  Cum quibus uerbis non egre coherent ea que ex auctore supra retulimus: Deo tamen permittente, hominem opprimi quoniam credidit oppressori.

At licet ista sapiant ueritatem, spirentque genuinum fidei dogma: non tamen repudiari poterit Pulli sententia, qui negat ius ullum legitime dominationis in homines demonem habuisse; sed meram usurpasse tyrannidem, necdum adhuc futuram stabilem, nisi diuino fulciretur imperio aut nutu. Quippe, inquit. Qui inuasionem tanquam in alienum seruum fecerat, merito spoliandus erat; imo etiam ex inuasione iudicandus. Que ratio non ingrata plerisque Patrum qui hinc tyrannidem demonis homines misere diuexantis, agnoscunt, nusquam autem iuste dominationis ei tribuunt facultatem: licet fateantur iuste homines torqueri; sed iure in Deum uelut in legitimum dominum, seruum fugitiuum multantem, refuso, non in demonem uices tantum carcerarii aut  tortoris exsequentem. Id inter alios erudite probat B. Thomas III, q. 48, art. 4 per totum, ubi totam capitis huius et sequentis doctrinam exhibet; et rei ueritate discussa, sic obiectum principale diluit: »Quantum ad penam, principaliter homo erat Deo obligatus, sicut summo Iudici; diabolo autem tanquam tortori, secundum illud Matth. u: Ne forte tradat te aduersarius tuus iudici, et iudex tradat te ministro; id est angelo penarum crudeli, ut Chrysost.  dicit. Quamuis igitur diabolus iniuste, quantum in ipso erat, hominem sua fraude deceptum, sub seruitute teneret, et quantum ad culpam et quantum ad penam, iustum tamen erat hoc hominem pati, Deo permittente hoc quantum ad culpam, et ordinante quantum ad penam. Et ideo per respectum ad Deum, iustitia exigebat quod homo redimeretur; non autem per respectum ad diabolum.« Hec B. Thomas, quibus nichil aptius ad mentem auctoris: et in hoc insuper conueniunt quod uterque  dicat, Christum non diabolo, sed soli Deo Patri pretium exsoluisse. Idque etiam uerbis expressis asserit Petrus Pictauiensis in parte Iu, cap. 19.

Sed, quod mireris, idipsum Bernardus epistola superius citata, licet forte nolens, concedit Abelardo. »Ceterum, inquit, etsi iustam dicimus diaboli potestatem, non tamen et uoluntatem. Unde non diabolus qui inuasit; non homo qui meruit, sed iustus Dominus qui exposuit. Non enim a potestate, sed a uoluntate iustus iniustusue quis dicitur. Hoc ergo diaboli quoddam in hominem ius, etsi non iure acquisitum; sed nequiter 339 usurpatum, iuste tamen permissum.« Quod ergo, doctor optime, ius demonis in homines, si non iure acquisitum, sed nequiter usurpatum, nisi Deo permittente opprimi, quoniam credidit oppressori? Quod ipsum certe fatetur Pullus, et cum eo Abelardus, ut uidimus supra.

Hanc difficultatem non mediocriter illustrauit Robertus de Mileduno, titulo ad id speciali: De hoc  quod quidam dicunt, quod diabolus hominem non iuste tenebat; homo tamen a diabolo iuste tenebatur. Ubi licet in gratiam Bernardi, eius sententie patrocinium suscepisse uideatur; alteri tamen consultum esse sic uoluit. Potest etiam uere dici quod iuste diabolus hominem tenebat. Qui tamen hoc negant, fraudulentam diaboli deceptionem, iniquam uoluntatem, ut mihi uidetur, considerant. Fraudulenter enim acquisita, iniuste possideri dicuntur.

Hec in gratiam auctoris dicta sufficiant, quem a Bernardi et Parisiensium doctorum censura, sospitem reducere, nostrum fuisse nemo non dixerit.



CAPUT XuI.

Tanquam culpis nondum ueniam consecuti. Hanc auctoris sententiam de patriarchis in inferno detentis, quidam inferiori anchora notandam censuerat, ut que suaderet explosam iam ab omnibus eorum  opinionem qui asserebant caritatem consistere posse cum reatu pene eterne. Sed quidquid sit de illa sententia  immunem prorsus ab huius dogmatis suspicione Pullum egregie produnt proxime sequentia capita duo, quibus rem uberius tractat et ad mentem Ecclesie: ideo scilicet patriarchas ceterosque illius temporis iustos nondum plenam ueniam consecutos ante aduentum Christi, eo quod nichil consequi possent nisi ex meritis Christi, et morte ipsius: que si non contigisset, nichil penitus obtinuissent. Quamobrem, inquit Pullus, dum merces negatur, semiplenum meritum estimatur.

Paulo durius hanc ueritatem explicuit Richardus a Sancto uictore, cap. 19 libri quem inscripsit De potestate ligandi et soluendi, ubi consequenter satis ad ea que superius dixerat, peccatorem scilicet,  per Deum a culpa solui, et ministerio sacerdotum a reatu pene, propter efficaciam sacramenti, cuius sunt administri; sic de patriarchis censebat: »Absque ulla dubitatione patriarche et prophete caritatem habuere; et tamen tenebantur debito damnationis eterne: alioqui nec ad inferna descendissent, nec Christi morte, nec ulla redemptione egerent. Absque ulla igitur ambiguitate tenebantur debito damnationis eterne; non quod eis eterna fuerit, sed quod eis eterna fuisset, nisi mors Christi eos ab hoc debito absolueret.« Que tamen ab errore uindicat Bellarminus lib. II De penit., cap. 14.



CAPUT XX.

Mordendo pars assumitur. Alludit ad hunc Gregorii locum in homil. 22, in Euangelia, que in Appendice tomi X Augustini reperitur, estque sermo 52 De diuersis. »Omnia etenim traxit qui de electis suis apud inferos nullum reliquit. Omnia abstulit, utique electa. Neque enim infideles quosque et pro  suis criminibus, eternis suppliciis deditos, Dominus ad ueniam resurgendo reparauit; sed illos ex inferni claustris rapuit, quos suos in fide et actibus recognouit. Unde recte etiam per Osee dicitur: Ero mors tua, o mors; ero morsus tuus, inferne . Id namque quod occidimus, agimus ut penitus non sit. Ex eo autem quod mordemus, partem abstrahimus, partemque relinquimus, etc.« Anceps 340 difficultatem hanc uersauit Augustinus, nondum suo seculo penitus expeditam: quam uideas epistola 99, ad Euodium, ubi aliam etiam attingit maioris momenti de sinu Abrahe, an in inferno fuerit, an uero  ab eo longe remotissimus? Ad quam Augustini dissertationem spectasse Pullum in sequentibus, facile perspicies, quamuis ei maluerit adherere oppositam sententiam tenenti lib. XX De ciuitate, cap. 15, et tract. in psal. LXXXu, ubi communem Ecclesie sensum secutus, docet limbum Patrum in inferno fuisse, sed distantem a locis supplicio  damnatorum deputatis.



CAPUT XXIII.

Nisi si quis eos extra celum quietis in locis ponat, dicens penitentiam in carne, tanquam loco suo exactam, tantum posse ut sit digna uisione Dei; penitentiam uero post corpus, tanquam in alieno actam, id minime mereri ante resurrectionem. Huius opinionis quam refutat auctor, nullum hactenus uestigium assequi potuimus apud auctores Pullo superiores aut cetaneos. Licet enim quidam Patrum in eam concessisse uideantur sententiam , quod anime sanctorum nondum intuitiuam Dei uisionem sint assecute; ea solum post generalem corporum resurrectionem potiture: quod placitum, etate Pulli, nondum damnauerat Ecclesia; illud tamen  discrimen inter animas celo beandas, aut iam beatas, illas uidelicet ob dilatam in altera uita pro peccatis satisfactionem,  has uero ob hic expletam plene serioque compensationem, nullus commemorat.

Affine tamen huic opinioni uidetur illud traditum a Beda lib. u Hist., cap. 13, cui non dissentit ipse eruditissimus doctor: ostensum, scilicet fuisse cuidam anime separate, sed in carnem postmodum regresse, quartum quemdam locum preter celum, purgatorium et infernum, ad instar amenissimi prati, in quo degebant anime, omnis doloris expertes, sed nondum celo idonee. Plura id genus congessit Dionys. Carthusianus in Dialog. de iudicio particulari, articulo 31. Et quod mireris, nupere theologie uiri percelebres huic facile opinioni suffragium dedere.

Dum iam hoc Pullinum opus prelo succumberet, uenit in manus libellus quidam editus a Thoma Anglo, ex Albiis East-Saxonum, qui inscribitur: uillicationis sue de medio animarum statu ratio. In quo contendit nouus is scriptor, medium quidem  esse locum seu statum, defunctorum animabus deputatum, illis scilicet glorie celestis candidatis, cuius tamen non potientur, nisi post generalem mundi conflagrationem, quia ex hac uita uel cum uenialibus peccatis uel cum obligatione pene temporalis subeunde, decesserunt: sed frustra locum illum, purgatorium proprie loquendo, dici, quia nulla fiet animarum purgatio nisi in die iudicii: frustra item credi animas inibi commorantes quid incommodum perpeti, aut ab igne, aut ab aliquo alio externo agente: proinde operose satis et anxie probat ac tuetur, nullum, qui cum moritur, celo statim idoneus non est, ex illo medio statu, ad celestem euocandum esse ante diem iudicii, quidquid pro eo aut huiusmodi oret Ecclesia, quidquid obnixe flagitet et piis suis operibus impendat. Cuius suffragia, preces, missas, eleemosynas ceteraque materne pietatis officia eatenus tantum profutura scribit, quatenus Christum iudicem mouent, ut aduentum suum acceleret, supremumque iudicii diem, in cuius preludio  tantum, fore purgandas animas opinatur. Que certe singula ideo commemorauimus, quod oppido belle conueniant cum allatis supra ex auctore nostro uerbis, licet ille communem Ecclesie sensum de igne purgatorio et animabus penas 341 ad iuris apices ibi luentibus, ubique sui operis constanter doceat.

Porro quidquid sit de hac recentioris illius opinione, cuius censuram, aliis, abunde nobis doctioribus, sponte relinquimus; certum est plura apud eum legi que communem Ecclesie praxim labefactent; piissimum in defunctorum animas obsequium remorentur; plura Scripture loca et conciliorum canones in singularem sensum distorqueant, et ad minus, plurimis, saltem rudioribus, generent scandalum. Ut taceam quod iam preceps et lubricus ad uitia callis, segnior ad uirtutem accessus, si communis illa penarum in purgatorio terribiliter luendarum fides, que uel ipsis sanctioribus uiris, horrorem  incutit, tam leuiter euanescat.



CAPUT XXIu.

Ita quoque in inferno in unum habitabant; pena et quiete distabant, quod utique plurimis placet. Inter alios potissimum eius equali Roberto Miledunensi cap. penultimo Summe ms. Sed quia de sinu Abrahe uidetur aliter sentire quam alii, postremo cap., eius sententiam nunc primum in lucem damus

Quid per sinum Abrahe intelligendum sit, et quomodo esse potuit quod anime iustorum in inferno essent, et in requie?

»Sinus autem, secretum solet dici magne amplitudinis; unde Charitatem multoties designat: cuiusmodi sinus sunt in uestibus ad ministerium altaris preparatis et consecratis. Per sinum ergo Abrahe nullus mihi uidetur locus designari; sed premium quod pro merito fidei datur, que in Abraham  precipue tamen effulsit.  Omnes ergo qui Abraham imitati sunt in fide , merito in sinum eius recipiuntur, et ei in beatitudine sociantur. Nulla enim ratione uidetur concedendum quod infernus uel aliquis in inferno locus fuerit sinus Abrahe, in quo Lazarus cum aliis iustis consolabatur: licet ante aduentum Christi in inferno tenerentur, et in sinu Abrahe consolarentur. Nec enim per mortem Christi anime iuste de sinu Abrahe erepte sunt, quasi modo ibi non sint post resurrectionem Christi. Ecclesia enim in obsequiis defunctorum sepeliendorum etiam hoc quotidie orat, ut ab angelis in sinum Abrahe deducantur. Beatus enim Martinus in obitu suo, diabolo prope astanti scribitur dixisse: Nihil in me funeste reperies, sed sinus Abrahe me suscipiet.

Premium autem hoc quod pro fidei merito datur, quia amplum est et secretum, merito sinus appellatur.  Amplum est, quia omnes capit quot et celum capit: secretum est, quia fures illuc non appropiant, nec aliquid inde furantur. Secretum est, quia nec oculus uidit, nec auris audiuit, nec in cor hominis ascendit, que preparauit Deus diligentibus se . Ideo autem Abrahe dictus est sinus iste ut qui habuit in merito fidei principatum, habeat et in premio. Erat sinus iste ante aduentum Christi sinus consolationis; nunc gaudii. Unde de premio Lazari ante aduentum Christi, ipse Abraham diuiti respondet: Nunc autem hic consolatur, tu uero cruciaris . Non ait: Beatitudine fruitur, sed consolatur, quia pro merito fidei requiem habuit consolationis, in spe participationis beatitudinis eterne quam modo habet in re. Sed quia ipsa exspectatio moram magnam habuit; dilatio premii futuri, eius ut credo, pena fuisse potest dici; habita relatione comparationis ad eternam beatitudinis eterne sufficientia plena nec haberi nec habere  potest. Quam quia non habuerunt 342 sancti precedentes aduentum Christi; aliquid uoluerunt habere quod non habuerunt, et aliquid non habere quod habuerunt. Quod ubi est, id est quod desiderant adesse quod abest, et abesse quod adest; pena sine dubio qualiscunque ibi est, quoniam ubi hoc est, nec plenum gaudium est, nec perfecta satietas, sed esuries et sitis quedam, et imperfecta uoluntas. Unde et illi qui beatitudine uisionis eterne fruuntur, perfecte beati sunt, eo quod nichil uolunt habere quod non habeant, et nullo carere quod habeant. Qua de re sancti omnes precedentes aduentum Christi, quandiu hac caruerunt beatitudinis plenitudine, in premio, dicuntur fuisse  . . . . . . . sicut et in tenebris, quandiu luce illa eterna caruerunt. Esse  igitur potuit ut in inferno essent, et in sinu Abrahe, hoc est extra uisionem eterne claritatis, et in requie consolationis, que reddita erat eis pro merito fidei que enituit in Abraham.

De animabus autem que nunc sunt in penis purgatoriis, licet grauissimis, concedi non debet quod sint in inferno, quamuis sint extra uisionem claritatis eterne. Hoc enim significaretur quod reserata non esset eis ianua paradisi: quod falsum est. Nam aperta est eis, sed nondum ipsi digni sunt intrare.« Hec Robertus, qui plurimum concedit illi opinioni Augustini, de qua supra.



CAPUT XXu.

Desideratum in codice ms. huius capitis titulum de nostro sic restituimus. Quid de purgandis factum sit, cum Christus descendit? Quos capite sequenti, eductos ab ipso, et celesti gloria liberaliter donatos,  non sine sensu quodam pietatis concedit. Que quidem sententia licet B. Thome displiceat III, q. 52, art. 8, et pluribus post ipsum theologis; eam tamen Augustinum docuisse testantur ea que profert lib. XII. De Genesi ad litt. cap. 33: Et Christi quidem animam uenisse usque ad ea loca in quibus peccatores cruciantur, ut eos solueret a tormentis, quos esse saluandos, occulta nobis sua iustitia indicabat, non immerito creditur, etc. Que cum de damnatis perperam intelligerentur; id de detentis in purgatorio, dictum esse necessum est. Illud iterum suadere uidetur epistolam 99 ad Euodium, et lib. XuII De ciuitate, cap. 11, auctor item Elucidarii apud Anselmum. Ut taceam recentiorum non paucos, passim obuios apud omnes.



AD LIBRUM QUINTUM.



CAPUT II.


Unde credibilius est solum Christum in gloriam resurrexisse. Non noua hec et leuis controuersia quam in ueterum Patrum scriptis utrinque legimus agitatam, et partis utriusque celeberrimos defensores. Num scilicet solus Christus geminam nunc stolam potiatur. Partem negantem amplexantur recentiorum plurimi cum Origene in expositione primi capitis Epistole ad Romanos; Ambrosio, enarrat in psalmum I, sub finen; Sophronio, in epistola synodali, Epiphanio, heresi 75, non longe a fine. Clemente Alexandrino lib. uI. Stromat. post initium. Et, ne quid dissimulem, pluribus certe nititur Patrum suffragiis hec sententia, quam altera; que tamen maiori fulcitur rationum firmamento, magisque Scripture coheret, quam precedens.

Hanc ultimam docuit Augustinus epistolam 99, et potissimam Pullo rationem suppeditauit, quam hic iterum scriptam nolim. Item, cap. 32, lib. II De  peccat. meritis et remiss. 343 Hieronymus, epist. 150 ad Hedibiam; Chrysostomus, homil. 89, in Matth. cum eius sequacibus Theophylacto et Euthymio; et D. Thomas, qui libratis utrinque rationum et auctoritatum momentis, sic litem dirimit, qu. 53, art. 3 ad 2: Rationes tamen Augustini multo efficaciores uidentur. Pene omiseram Iustinum, questio 85, ad orthodoxos.

Non ita tamen hanc carnis ad immortalitatem assumpte dotem Christo peculiarem censet auctor, ut eam uirgini matri negatam uelit. Licet enim illud inconcussum non sit fidei dogma; at communis Ecclesie sensus in eam partem consentit: a qua , uel minimum deflectere, piaculum esse Pullus affirmat huius operis parte septima, et expressius parte uI, cap. 51, ubi ecclesiastice consuetudini refragari, fas non esse docet:  preterea id a celeberrimis sibique cetaneis auctoribus pie credebatur, ut a Richardo uictorino in Cantica canticorum c. 42; Bernardo pluribus in locis; Hugone item a S. uictore, lib. III. Eruditionis theolog., cap. 125; et Petro Pictauiensi in Iu parte, c. 19. Quam in carne glorificatam credimus in celos ascendisse; et in sanctis dormientibus qui cum eo surrexerunt. Id etiam paulo ante docuerant Anselmus, c. 8. De excellentia uirginis; Rupertus, lib. uI in Cantica, et Nouigentinus abbas Guibertus lib. I De pignoribus Sanctorum, cap. 3. Cuius opera in lucem prodiere hoc anno, obstetricante manu et studio domni Luce d'Achery, qui ea notis eruditione uaria refertis, illustrauit.

Singulare quidpiam uidetur hac de re scripsisse Galterus ad Lutetiam cenobita uictorinus libro peculiari ms. Contra quatuor Gallie labyrinthos, etc., ubi folio 70 alteram paginam, de Assumptione B. uirginis sic loquitur: »Constat ergo ex premissis  illam que nec primam similem uisa est habere nec sequentem, singulari merito uitam absque peccato duxisse; nec solum per 35 annos post conceptum, sed ante, ut legitur, per 15 qui simul sunt uite illius anni circiter 50. Talibus namque, ait Hieronymus, decebat uirginem oppignoratam muneribus, que dedit celo gloriam, terris Deum, fidem gentibus, finem uitiis, uite ordinem, moribus disciplinam. Quippe Spiritu sancto adhuc ex utero matris sue singulariter repleta, non solum Elisabeth de benedictionis sue plenitudine repleuit; uerum et in utero eius exsultare compulit Spiritu sancto et Ioannem quo inter natos mulierum non surrexit maior. Ex hac ergo plenitudine, angelo reuelante, ut legitur, post assumptionem sanctissime anime, etiam sanctissimum corpus, ut a peccato, ita et a corruptione intactum manens in sepulcro 40 die, hoc est IX  Kalend. Octobris conforme iam claritati illius corporis quod de ipso Deus sumpsit, et in celum leuauit. Nec nos, inquit beatus Hieronymus, de beata Maria factum abnuimus, id est non negamus quod multi doctorum et senserunt, etiam et in suis reliquerunt scriptis.« Hec Walterus seu Galterus.

Non igitur tot uie ducibus, tot circumquaque comitibus stipatus, solus deflexisset ab orbita Pullus. Sed quid moror? Non is huius capitis scopus; eos spectat solum qui Dominice Resurrectionis testes apparuere: planeque diuinus foret qui uellet Pullum tunc temporis et eo loci in Deiparam intendisse. Sed eo adhuc concesso, nichil tamen in auctore culpandum, qui mentem solum, citraque pertinaciam omnem equus admodum affert.



CAPUT III.

Quibusdam hoc tempore singularis uidebitur capitis huius doctrina, qua pie fidelium credulitati suffragium negat suum noster cardinalis. Plures tamen  exhibet 344 modos quibus crebre admodum huiuscemodi apparitiones tuto credi possint absque reali hoc Christi et sanctorum in terras descensu: quos recentiori theologie non ingratos esse, testatum uideas apud scholasticos scriptores ad q. 58, III partis D. Thome, licet illi uisionum et apparitionum huiusmodi fidem fucumque longius propagarint.

Fauent autem auctori plures Scripture loci, quos ad eius sensum interpretari uidentur Beda in Retractatione in Acta. Hoc est quod eidem Domino Iesu Christo a Deo Patre dictum Psalmista testatur; Sede a dextris meis, donec ponam inimicos tuos scabellum pedum tuorum . Assumptus namque est in celum, et sedet a dextris Dei; in qua nimirum sede paterne maiestatis semper diuinitus manet. Chrysost., Hom. 9, itidem in Acta: Necesse est usque ad tempora restitutionis omnium Christum in celo permanere. Et August. expendens particulam  hanc, donec, superioris psalmi, donec seculum, ait, finiatur, sursum est Dominus.

Quibusdam tamen aliis Scripture locis in contrarium, cautum esse uoluit Pullus, omnem a sensu suo peruicaciam excludens. Siquidem incommoda satis foret eius sententia, presertim locis Actorum IX, XXII et XXuI, et I Cor. IX et Xu. De aliis autem, que passim circumferuntur, apparitionibus Christi et sanctorum, non contemnenda uidetur eius doctrina, qui in hac certe materia, ut in plerisque aliis sapuit ad sobrietatem. Cuius sententie paucis suffragatur Robertus de Mileduno, Summe ms., fol. 68: Quarum inquit, animarum, uel ipsorum mortuorum, si aliquando dicuntur fieri apparitiones, eas a spiritibus fieri dubium non est.



CAPUT u.

Illam quasi ouum parentes peperissent. Spectasse potuit locum hunc Augustini, c. 22, De agone Christiano:  Non enim et columba illa de ouo nata est, aiunt, et tamen oculis hominis potuit apparere; quem sibi obiicit August. tenens ueram fuisse columbam que capiti Christi baptismum suscipientis insedit. Quo persuasus auctore D. Thomas III, qu. 39, art. 7 eidem subscripti placito. uerum aliter sentire uidetur Augustinus ipse epistola 102, ad Euodium, ad quam collimasse Pullum, multus opinor; ut et ad caput 5, lib. III De mirabilibus sacre Scripture  ubi non de auibus Christum sumpsisse columbam, sed ex ere tantum, asserit auctor. Quod idem repetit uerus Augustinus, II de Trinit., cap. 5, scribens factam esse: Quamdam creature speciem ex tempore, in qua uisibiliter ostenderetur Spiritus sanctus; siue cum in ipsum Dominum corporali specie uelut columba descendit; siue cum decem diebus peractis post Ascensionem, die Pentecostes, etc. Plura suppeditabunt alii, ut Pamelius ad caput 3 Tertulliam lib. De  carne Christi, etc. Sed hec missa fiant, scrupulose Patres inter et theologos agitata.

Doctrina sequenti capite octauo tradita, attentum postulat lectorem; quam tamen capite nono, Christiano sale condit ac temperat; preter ea que habet eleganter dicta de merito cap. 36 huius partis, et cap. postremo partis ultime, etc.



CAPUT X.

Ita filii eius per fidem; ex fide prius iustificantur: post, sacramentum ablutionis in signum interioris iam percepte assumunt.

Quam hic obiicere uidetur erroris umbellam; ad caput sequens 13 , commodius excutiemus. Ceterum totam fere capitis huius doctrinam Augustino debet in libro Questionum super Leuiticum, quest. 84. Ad quam studio breuitatis, lectorem remittimus.



345 CAPUT XIII.

 Plura leguntur in hoc capite, que nonnichil negotii facessere potuerunt rudioribus, aut ueteris theologie nondum indolem nactis, nisi prius edoceantur que fuerit ueterum scriptorum  sententia de ui et efficacia sacramentorum noue legis, presertim de penitentia, et de baptismo ab adultis suscepto.

Sciendum igitur eo seculo  plures fuisse qui, neglecto solidioris et sacratioris doctrine penu, soli fere genio rationis indulsere: et ut est spinarum ferax incultus ager, alienam pertesi manum, nec fructibus delectati nisi sponte nascentibus, non mirum si pleraque dederint aut agrestia, aut languidi succi nec bene probi. Tumque potissimum eo nouitatis fermento azyma ueritatis infecerum, cum sacre theoremata doctrine adamussim lycei et logices argutias deduxere: uti de cetaneis suis conqueritur  Galterus libro qui supra, contra quatuor Gallie labyrinthos, etc., scribens eos uno Aristotelico spiritus afflatos fuisse. Quod enim hactenus ueneranda Patrum canities sue sanxerat auctoritatis firmamento; non quidem repudiatum ab eis, sed in tot fuit partes distractum, totque lacessitum rationis emule dictis, aut nouis adinuentionibus  ita permistum confusumue, ut ex eo spurio fulgore natiuus ueritatis splendor obtenebresceret, aut euanesceret penitus. Hinc nate scholarum discordie; hinc contentiones animorum ultro citroque; et quod mireris, in iis presertim rebus ex quibus salus unice pendeat, et quas hactenus fides, que rationis discrimina nescit, citra discursum omnem, facilique negotio in omnium animos insinuauerat.

Nunquam autem pugnatum tam acriter aut inutiliter, quam in edisserenda sacramentorum efficacia; quam tot antiquorum sententiis adumbratam uidebis,  ut plane nescias quis rem acu tetigerit, aut quis ab ea longius aberrarit. Foret nimis operosum, et ab instituto alienum, hic singulas recensere quas in eorum schedulis legere mihi olim concessum, dum antiquas bibliothecas frequentarem: cum presertim earum quedam iam in lucem prodierint cum suis auctoribus; alie uero, suppresso parentum nomine, indigitentur a recentiorum non paucis.

Sed que potissimum inualuit; et ad usque prepositiui tempora perseuerasse uidetur, ea est cui maxime lubricum fecit Hugo Lothariensis in Summa sentent. tractatu 6, cap. 11, et lib. II De sacrament., parte XIu, c. 8, et eius symmysta Richardus tractatu speciali De potestate ligandi et soluendi, fere per totum, sed maxime c. 19, scilicet in homine peccatore  duplicem respectu baptismi; et in penitente post baptismum triplicem nasci obligationem; quarum  prima respiciat reatum culpe, secunda reatum damnationis seu pene eterne; tertia uero, pene illius quamdam compensationem seu satisfactionem, cum a confessoriis iniungendam, tum ab ipso Deo, quam exsequi teneatur reus. Prima, inquiunt, tollitur ante omnem sacramentorum collationem, Deo solo culpas remittente dum sinceram penitentis contritionem aduertit: quam ideo sacramentorum susceptioni premittendam non semel innuun hi auctores, cum affirmatiue respondent huic questioni: An utilis confessio ad salutem, fieri debeat in caritate? Quod etiam de baptismo non aliter dicendum esse, sufficienter innuit auctor hoc capite.

Secunda tollitur per ipsam actualem sacramenti susceptionem in caritate factam; in quo etiam uidetur posse dici, ex eorum uerbis, duplicem fieri absolutionem que rationem habeat sacramenti: unam, que sit declaratiua tantum primarie illius absolutionis quam solus 346 Deus largitur dum  culpam remittit; alteram uero que insuper sit effectiua, qua Deus simul et sacerdos reatum pene eterne condonant.

A tertia uero, que solis post baptismum penitentibus peculiaris est, et que satisfactionem sacramentalem importat, solus Deus, proprie loquendo, uidetur soluere; licet enim reus eam hic, aut in purgatorio subire teneatur ; quia tamen nescit sacerdos an condignam iniunxerit, aut quoad usque protendi debeat; id solius Dei scientie relinquatur, necessum est. Quod luculenter his perhibet uerbis Pullus postremo capite sexte partis. Huiusmodi absolutionem homo non facit, quia quando eam fieri conueniat, nemo nouit, etc.

In hac igitur sententia solus Deus culpam remittit; reatum uero pene Deus, et homo sacramenti minister; Deus nonnisi sub conditione penam condonat,  quod scilicet reus, si facultas non desit, ad sacramentum legitime dispositus accedet. At sacerdos eam absolute remittit, dum sacramentum absolutionis impendit, non nescius penitentem suo iam muneri, legique a Deo late fecisse satis.

Huius igitur opinionis  uidetur fuisse Pullus nec eam perfunctorie docuit tum hoc capite de baptismo, et 27, huius partis; tum etiam in sexta et septima parte, ubi latius de confessione, maxime capp. 59, 60, 61 sexte partis, et primo septime: et si conferantur inter se caput hoc 13 et 59 partis sexte, plane constabit de mente auctoris, non aliam fuisse quam ut est a nobis mox insinuata.

Omnium autem enucleatius, licet non melius, totum hoc sacramentalis reconciliationis negotium expendisse uidetur Richardus, citato cap. 19: »Ad ea que superius dicta sunt, inquit, quidam quidem  opponunt et dicunt: Qui ueraciter de suis criminibus penitent, pro certo iam caritatem habent; alioqui quod scribitur, quomodo in eis recte intelligitur: Quacunque hora peccator ingemuerit, saluus erit? Nemo enim qui caritatis capax est sine caritate saluari potest. Sed, ut putant, qui caritatem habet, debito damnationis eterne teneri non ualet. Quomodo ergo sacerdos eum ab huiusmodi debito absoluit, si ante sacerdotalem absolutionem, caritate interueniente, absolui iam meruit? Sed absque ulla dubitatione patriarche et prophete caritatem habuere, et tamen tenebantur uinculo damnationis eterne; alioqui nec ad inferna descenderent, nec ulla redemptione egerent.« Ex quibus concludit in penitentibus contritionem culpam excludere et caritatem introducere; absolutionem uero sacerdotis, debitum damnationis eterne, penitus abolere. Sed euidentius cap. 7, sic premiserat: »Ecce ex his que iam diximus, manifeste  intelligere poterimus in resolutione peccatorum quid Dominus faciat per semetipsum; quid per ministrum suum; quid uero per se simul et officio ministrorum. Per semetipsum sane soluit uinculum obdurationis; per se simul et ministrum suum, debitum eterne damnationis; per ministrum uero, debitum future purgationis.« Petrus Abelardus, uel potius auctor libri aduersus hereses inter eius opera, cap. 13, pag. 479, non aliter intellexit huius sacramenti dispensationem, cum dicit: Postquam Christus Lazarum suscitauit, ait discipulis: Soluite eum; uoluit Dominus, ut quem suscitauerat, ipsi soluerent, et solutum ostenderent. Quam solutionem explicans pag. seq.: Apparet, inquit, quod solus Deus dimittit peccata uiuificando intus per gratiam; et quod sacerdos dimittit non intus uiuificando, sed a debito eterne pene absoluendo per eam quam iniungit satisfactionem.

In eodem nutauit lubrico Petrus Lombardus, ipseque aliis casui uicinior, ut mihi uidetur. Licet  enim optime senserit non posse seiungi 347 reatum pene eterne a dimissione culpe cuius utriusque solutionem soli Deo ascribit, ut patet ex dist. 17 et 18, lib. Iu Sent., in alium tamen lapidem grauius offendit, dum de potestate clauium ieiune nimis disseruit. Nam § 6, dist. 18 nudum et simplex tantum ministerium declarandi factam a Deo absolutionem, concedit sacerdotibus noue legis. Non autem hoc sacerdotibus concessit, quibus tamen tribuit potestatem ligandi et soluendi, id est ostendendi homines ligatos uel solutos. Nec porro maiorem eis quam legalibus sacerdotibus ad hoc ipsum facultatem impertitur. In soluendis ergo, inquit, culpis uel retinendis, ita operatur sacerdos euangelicus et iudicat; sicut olim legalis, in illis qui contaminati erant lepra, que peccatum signat, etc. Cui immobiliter adhesit precipuus eius discipulus Petrus Pictauiensis, cap. 16 dist. tertie.

Auctores uero prioris sententie, quamuis minus  sapiant ad sobrietatem, non ita tamen diminuunt clauium potestatem, quin solutionem a reatu pene eterne, cum Deo pariter illis ascribant. Imo nichil prorsus in hoc iustificationis negotio peractum uolunt, nisi in ordine ad claues, dum earum uti ministerio facultas datur: quod frequenter asserit auctor, ut cap. 51 uI partis, non longe ab initio, et sub finem. Plane sciens, inquit, penitentiam cordis absque confessione oris nunquam ualere; confessionem autem absque penitentia semper infructuosam esse. Et cap. 59 eiusdem partis: Opus quoque est confessione, quoniam in ipsa digne celebrata, peccatorum est absolutio.

Ex quibus uerbis et aliis mox citandis  erui posse mihi uidentur quedam argumenta que sententiam hanc nonnichil emolliant, facileque concilient Ecclesie sensui et placitis Patrum.

Primum quod subodoramur, nec sola fultum coniectura,  ut citati perhibent textus, illud est, quod ut presentissimum alexipharmacum, omnes ad unum recentiores adhibent ut similibus medeantur morbis, quos in auctoribus eui Pullini, et inscriptis etiam superiorum etatum nonnunquam deprehendunt; scilicet, ita beneficio contritionis, sacramentorum susceptionem antecedentis, reatum culpe peneque dimitti, ut tamen in ea uotum, saltem implicitum, suscipiendi sacramentum includatur; quia sacramentum istud ita fuit a Christo Domino institutum, ut eius susceptio perfectam efficiat dispositionem et satisfactionem ex parte nostra requisitam ad remissionem peccati. Hinc enim sequitur ut, quamuis remittatur peccatum ad solius perfecte contritionis presentiam, id tamen semper fiat cum uoto confessionis et in ordine ad claues Ecclesie, uti declarat Trident., sess. 14, cap. 4. Et certe nichil in auctore reperiet uel ipse rigidus aristarchus, quod huic explicationi uel minimum officiat; quin potius  eam pluribus persuadet, ut delibauimus supra; et eo presertim quod cap. primo septime partis sic habet: Deus ergo nostras obliuiscitur offensas, dum compunctione conuersos non reputat pertinere ad gehennam. Idem illi qui se apud sacerdotem accusare proponit, remittit non solum peccatum, uerum etiam peccati impietatem, id est quod peccauit, et quod toties, talique tempore, talique loco, etc.

Secundum, quod labis suspicionem eximat ab auctore, quodque uix in aliis scriptoribus cetaneis aduertas, illud est quod aliquam sanctificantis gratie collationem tribuat sacramento, etiam ab adultis suscepto, dum ad illud uere contriti accedunt. Qua supposita ueritate, nichil fere discrepat ab multorum recentiorum placito, qui secundum probabiliorem, et quam tutiorem credimus, sententiam, de premittenda necessario contritione ad susceptionem sacramentorum baptismi et penitentie, sufficientem esse censent eorum efficaciam  si gratie sanctificantis augmentum conferant.

Hunc igitur uberioris gratie influxum in ipsa reali sacramentorum 348 participatione luculenter agnoscit Pullus in huius operis decursu, presertim cap. seq. 14, ubi titulo speciali querit: Quid baptismus, quid Spiritus sanctus efficit? Sibique respondet: Recte ergo in remissionem peccatorum baptisma sumitur, quod a pena peccati soluit, et absolutum insinuat, et uitam ex fide natam confortat. Qui ergo Spiritum sanctum recipit per fidem, eum magis obtinet in regeneratione, etc. Et paucis interiectis: Qui ergo ex sanguinibus, id est parentibus nati sunt ad culpam, denuo in aqua per Spiritum a Deo renascuntur ad uitam: nascuntur ueteres, id est, filii ire; renascuntur noui, id est filii Dei. Regeneratio tamen inchoata fide, aqua promouetur, cumulanda confirmatione. Idem de confessione sacramentali iudicium esto. Cui preterea solutionem a culpa concedit seq. cap. 27.

Tertium quo leniri debet Pulli sententia, ea est  iudicialis potestas quam in sacerdotibus noue legis agnoscit, ut pluribus locis offendes in sexta parte, maxime cap. postremo statim post medium. Id insuper persuadent ea quibus constanter asserit sacerdotes, ut ueros iudices a reatu pene eterne semper soluere; imo culpis obnoxios nonnunquam ligare, ut capite mox citato. Sacerdos ergo ligat pene, ligat culpe, dum illum pro delictis usque, ad tempus post confessionem onerat, istum autem a malo cessare nolentem, non posse ueniam consequi denuntiat; et sic retinet peccata, retenta quoque apud Deum: sicut econtra, cessanti et confitenti, absoluendo remittit peccata, remissa quoque apud Deum, etc.

Hoc se tutabatur umbone Richardus uictorinus  plane sugillans Magistrum aduersi dogmatis defensorem, ut patet ex libro De potestate ligandi et soluendi, cap. 12 . Exstat, inquit, quorumdam sententia, tam friuola ut ridenda  potius quam refellenda uideatur; putant enim sacerdotes non habere potestatem soluendi sed ostendendi solutos. Nec disparibus armis in eumdem egit emulum eius symmysta Hugo, supra laudatus. Plures tamen cum Magistro sensere, ut Bonauentura in eamdem eius distinct. art. 2, qu. 1; Gabriel, qu. 1, art. 2; Maior, quest. 1, et d. 14, qu. 2; Medina, tract. 2, questione peculiari De effectibus penit. et plures alii; ut uerum sit  in plures tricas et ambages, et impeditissimos solitarie rationis euripos ingenia deuenisse, cum quisque in suo sensu uoluit abundare, et proprio lumine scrutari dogmata fidei, que tamen tenebras ponit latibulum suum.

Hec de doctrina auctoris circa sacramentorum in penitentes influxum, pauca suffecerint; ad que sat erit digitum intendisse, dum de confessione, quam sub finem sexte partis expendit, nonnichil dicemus, sed citra controuersi et litis ambages.



CAPUT XuI.


Quidquid irrisionis cuiuslibetue erroris in mente uersatur. Et paulo post: Interior error, nec alienus, sed proprius iure noceat. Hec et similia cum hoc capite, tum antecedenti, uera sunto, modo non desit in ministro intentio saltem faciendi quod facit Ecclesia; que, licet interior sit, eamque non exprimat auctor dum sic subdit: Sic si exterius in actione sacramenti erratur, tunc demum sacramentum ipsum periclitatur. Et initio capitis: Sacramentum ergo baptismi quod totum extrinsecus agitur. Eam tamen sufficienter intelligit hoc pronuntiato: Tantum ergo tunc neget baptizatos, quando quod suum et proprium est baptismi, id preteritur. Et precedenti capite: Cum tamen regulam baptizandi non excedit. Quam excederet si preter aut contra mentem Ecclesie ageret minister.

Cuius in designatione baptismati solet ignis interesse. Ritum hunc exprimunt Gregorius Nazianzenus,  orat. in sancta lumina; Gregorius Turonens., lib. u, cap. 11; Nicephorus Callistus, lib. III Hist. cap. ultimo; Honorius 349 Augustodunensis in Gemma anime lib. u, De Sabbato Pasch Augustinus autem aliam ab auctore, ceremonie huius rationem proponit tract. in psal. LXu ad hec uerba: Transiuimus per ignem et aquam. Propterea et in sacramentis et in catechizando et in exorcizando adhibetur prius ignis. Nam unde plerumque immundi spiritus clamant, ardeo, si ille ignis non est? post ignem autem exorcismi, uenitur ad baptismum, ut ab igne ad aquam, ab aqua ad refrigerium, etc. Citati tamen auctores, presertim Honorius, loquuntur de cereo accenso baptizatis dato in signum fidei, et gratie Spiritus sancti tunc potissimum inhabitantis. Qui plura uolet, consulat Tertullianum de baptismo; Cyprianum in epistolis, presertim 13; Augustinum passim, Alcuinum, Burchardum, Rabanum, Gratianum De consecratione, Amalarium, Iuonem Carnotens.,  tractatu in hanc rem peculiari; Pamelium, Ioseph. uicecomit., etc.



CAPUT XXII.

Ipse quoque de confirmatione paruulorum decretum ponens, ait: Sinite paruulos ad me uenire. Inter ueteres pauci sunt qui pronuntiatum istud Christi Domini, ad sacramentum confirmationis reducant; cuius institutionem in Cena potius factam asserunt. Idque sibi traditum a predecessoribus scribit Fabianus papa, et ex eo Melchiades in epistola ad episcopos Hispanie; , hincque forsan ortum commentum illud huius eui hereticorum, qui non a Christo, sed a Melchiade, aut etiam a Patribus concilii Meldensis sub Carolo Magno, institutum chrismatis sacramentum fabulantur. Liberalis tamen nec ingrata Pulli sententia, illo presertim tempore quo scimus non omnes   ita catholice sensisse de huius sacramenti institutione: quos inter notantur Alensis Iu p. qu. 24, nu. 1, et Bonauentura in dist. 7, artic. 1. Quamuis etiam opinari liceat auctorem credidisse, non quidem institutum, sed simpliciter adumbratum et designatum hocce sacramentum per eam manuum Christi in pueros impositionem, de qua Matth. XIX, et Marci X, fit mentio. In concilio Senonensi legimus quosdam eamdem cum Pullo tenuisse sententiam, et eumdem Marci locum ad id probandum attulisse.



CAPUT XXXI.

Quamobrem quisquis dum penitet, solum timore angitur; nondum per penitentiam ueniam meretur. uerum qui largitur timorem ut ex timore penitendi necessitatem incutiat, is cum penitentia largietur amorem, ut sit penitens uenia dignus. De timore gehenne et cruciatuum inferni loquitur auctor: sic  enim premisit: Sed penitentiam plerumque parit timor in illo qui timet ardere, non peccare. Eum porro timorem donum esse Dei et initium quoddam salutis, non solum infra luculenter prodit, sed etiam cap. 49 sexte partis, ubi bona a Deo collata trifariam partitus, ea sic enumerat: »Deus enim bona hoc in seculo largitur, aut terrena que abundantius contingunt perditis; aut altera, inter que est timor gehenne, quibus peccator commutatur a uia sua praua; aut tertia, quibus uir iam iustus dignus fiat corona. Prima dantur ut inde in terra uiuatur; secunda supplicationes et quedam uia sunt, ut ad illa que remunerabilia sunt pertingatur, etc.«

uerum hanc gehenne formidinem, licet a Deo liberaliter immissam, quam quidam attritionem nominant, nec ad iustificationem conducere nisi remote tantum, nec  genuinam uere 350 penitentie partem esse, tuetur Robertus; sed meram dispositionem, qua ueluti preuio motu strepituque  peccatorem excitat Deus, ut ea penarum infernalium, quas iustissime meretur, imagine territus, ad penitentie lamenta confugiat. Deus enim, ut monet auctor, largitur timorem, ut ex timore, penitendi necessitatem incutiat. Eo igitur solo timore perculsus, nondum uere penitet, sed, ut superius suggerit. uir certe est malus; quoniam uir bonus plus horret culpam quam gehennam. Legito reliquum capitis contextum in quo pluribus in locis spectauit Augustinum, sed presertim serm. 19 De uerbis Apostoli circa finem: Etiamsi timore gehenne non facis malum, nondum es perfectus; audeo dicere, si timore gehenne non facis malum, est quidem in te fides, quia credis futurum Dei iudicium; gaudeo fidei tue, sed adhuc timeo malitie tue.

Ex his uerbis auctoris, et ex aliis ad cap. 13 supra relatis, liquido constat attritionem ex solo gehenne metu conceptam  ut ueram sacramenti partem, nec uoce tenus, nec significato, ueteribus et Pullo  cetaneis auctoribus innotuisse: ut merito scripserit Lopez in Instructorio conscientie prima parte cap. 9, illius opinionis parentes fuisse Melchiorem Canum, et Henricum quemdam Salmaticensis academie doctorem. Qui putant dolorem illum quo, solo metu inferni, peccator concutitur, etiam sic cognitum, nec altius eleuatum, sufficientem esse dispositionem ut accedente sacramento iustificantem gratiam consequatur. Sed ut noua hec opinio, sic periculosa, et tantum Scripture sacre detrahens, quantum sacramento concedere putat.

Noua quidem, cum certum sit eam tantum post Tridentinum concilium emersisse: periculosa etiam, et, quod mireris, iis sponte fatentibus quos in eam ex parte concessisse legimus, qui haud dubii contritionem et amorem Dei super omnia preceptum esse diuinum, cui saltem semel optemperare quis debeat: et insuper neminem in iis que primario conferunt ad salutem, ea debere preferre que minus sunt probabilia,  nec alio fulciuntur quam opinantium iure; censent consuluntque contritioni potius fidendum quam attritioni cum sacramento coniuncte, maxime cum quis ad eas adigitur angustias ut sibi mors imminere uideatur. Nihil enim hactenus clare et explicite super hac re constitutum ab Ecclesia, quod sufficit ut Cani placitum non temere suspectum habeant omnes qui in re ardua, et ubi agitur de summa rerum, dubiis omnibus ualere iussis, iis solis mordicus herent, que nobis fidei traduce, aut sancita unanimi Patrum consensu in manus deuenere.

Id suadet inter alios Sanchez in Summa I p. lib. I, cap. 9. Ibi enim ostendens solum attrito posse beneficium absolutionis impendi, sic tamen sibi et lectori cauet. »Hoc tamen intelligerem nisi penitens in mortis esset articulo, atque habere posset contritionem: tunc enim esset mortale et recipere et ei sacramentum penitentie cum sola attritione cognita ministrare, propter grauo damnationis eterne periculum,  cui ille exponeretur, si forte hec sententia non esset uera, cum tamen gratia Dei adiutus posset securum contritionis remedium assequi.«

Hoc idem Christiane sinceritatis testimonium ueritas elicuit a Dominico Soto, qui licet attritionem ut sic probe cognitam nolit sufficere cum sacramento, sed tantum cum bona fide putatur contritio, illic tamen standum non esse securitatis ergo, iure monet dist. 18, q. 3, art. 2: Doctrina hec de attritione que in sacramento fit contritio, licet sit uera, non est tamen ita multum uetus. Patres enim antiqui solam contritionem agnoscebant necessariam ad confessionem. Reuera enim qui mihi diceret, non se penitere propter Deum, absoluere non auderem. Similia legesis apud Suarezium in III p., q. 9, art. 4, disput. 15; Becanum parte II, tract. I, cap. 4, et plures alios recentiores 351 qui nouitati plus equo uidentur indulsisse.

Quod tandem eo magis Scripture detrahat hec  sententia Melchioris et Henrici, quo plus indulget efficacie sacramenti, testatur numerosa illa textuum e sacris litteris congeries apud Bellarminum et alios qui de penitentia scripsere, qui non ad alium quam ad contritionis dolorem ex sincera Dei super omnia dilectione prodeuntem penitentes adhortantur. Nec dicendum, hinc male consultum iri sacramentorum uirtuti, si contritionis preuie necessitas admittatur. Presto enim est ut respondeatur, primum quod supposita sacramenti penitentie institutione uim suam adequatam obtineat contritio ex uoto sacramenti, cui nusquam supersedendum uelit cum illius copia fiet. Deinde licet contritio seu dolor ex Dei offensa precedere debeat; non is semper ita probe purus et intensus, aut ardentissima caritate inflammatus, ut uitiorum rubiginem detergat per se solitarius extra sacramentum. Et de ea contritione sic imperfecta, que uidelicet amorem includit, sed qui non ita ferueat ut in Deum super omnia diligendum feratur, locuti uidentur Patres Tridentini citate  sessionis cap. 4. Tertio cum ad eum ardoris gradum aspirante numine, caritas peruenerit  nondum sacramentum suo caret influxu, ob incrementum Gratie quod omnes ei concedunt, dum primam illius productionem reapse non attigit. Quo postremo philosophemate omnes passim ueteres, gratie per sacramenta Genesim intellexere, nec aliter, ipsis etiam aduersariis, opinari licet, dum primas contritioni tribuunt. Tandem quod non solum sacramento nichil dispereat, sed plurimum accedat ex preuio motu contritionis; uel ipsi fatentur opposite partis doctores, qui nobiliorem iustificandi modum per contritionem, dicunt, quam per attritionem: liberalior enim uenia, et uberior gratie cumulus contritio cedit quam attrito; uti ad Deum uia promptior est per amorem quam per timorem.

Ceterum hanc ingeniose fingendi laruam macescentis adeo et ieiune attritionis, que solis pascitur  gehennalibus flammis, occasionem prebuisse uidetur sed male, caput 4 predicte sessionis 14 concilii Tridentini, in quo Patres, preuios ad iustificationem doloris motus exprimentes, eos probant qui ex gehenne et penarum metu communiter concipiuntur, quos ad gratiam in sacramento penitentie recipiendam disponere scribunt. Hincque prodiit Cani commentum in suis Relectionibus de penitentia: Attritionem ex solo inferni horrore formatam sufficere cum sacramento ut quis gratiam remissiuam peccatorum obtineat.

uerum pace Cani dixerim et eorum qui hoc effato communiter utuntur; eos mentem concilii uel non secutos esse, uel non assecutos. Mens enim Patrum eo capitis est, os loquentium iniqua claudere, qui tales doloris aut potius timoris motus incusabant, quasi uel cierent hypocrisin, uel peccatum augerent. Contra quos docent eos imprimi a Deo, et impulsus esse Spiritus sancti, non quidem inhabitantis, sed  solum extra mouentis; imo dispositiones esse ad gratiam cum sacramento impetrandam. At quis, nisi plane diuinus, hinc inferre audeat de proxima et immediata dispositione locutum concilium, aut seruili timori eas concessisse dotes, quas soli filiali iure ascribit illo capite? Ut enim ait famosissimus gratie uindex Augustinus, epist. 144: Inimicus iustitie est qui pene timore non peccat. Deinde esto declararit concilium eam imperfectam contritionem  nonnunquam proprius accedere ad gratie cunas: at eam noluit solo igne inferni ardere, sed nonnichil caritatis  admistum uoluit, dum ei uelut comites adsciscit, exclusionem odiumque peccati, et 352 spem uenie, que neminem sine dilectione Dei conciliare sibi posse, concesserint omnes.

Preterea qui sufficientie attritionis patrocinantur uberius, non aliter loquendum uolunt de iustificatione adulti per baptismum, quam de iustificatione  impii in penitentie sacramento, idque potissimum propter auctoritatem concilii Tridentini; sed parem utrobique rationem esse, ut inter alios doctissimus Nicolaus Isambertus ad qu. 68 de baptismo, disp. 6, art. 4 non semel concedit. At euidentissime constabit synodum illam legenti sess. 6, cap. 6 et 7  ueram Dei dilectionem, ut preuiam ad sacramentum dispositionem semper uoluisse. Sed ut euidentius mens concilii pateat ex ipsomet, dum predicto capite 4, sess. 14 dolorem ex metu gehenne conceptum, ut utilem cum sacramento dispositionem assumit ad peccatorem iustificandum, dici debet eo modo ibi esse locutum quo de eodem disserit in presenti c. 6, sess. 6 in quo de conditionibus ad iustificationem requisitis tractat ex professo. Ubi certe nichil tali timori uidetur affingere, nisi ut eo peccator concutiatur, sicque territus, ad ueras penitentie partes, spem uenie, odium peccati et dilectionem  Dei sese disponat eleuetque; non uero ut in ipsam iustificationem proxime et immediate influat, multo minus per se solitarius cum sacramento. Sed sensum Patrum concilii propriis expressum uerbis liceat inspicere citata sess. 6, cap. 6. »Disponuntur autem ad ipsam iustitiam, dum excitati diuina gratia et adiuti, fidem ex auditu concipientes, libere mouentur in Deum, credentes uera esse que diuinitus reuelata et promissa sunt: atque illud in primis, a Deo iustificari impium per gratiam eius; per redemptionem que est in Christo Iesu, et dum peccatores se esse intelligentes a diuine iustitie timore quo utiliter concutiuntur, ad considerandam Dei misericordiam se conuertendo in spem eriguntur, fidentes Deum sibi propter Christum propitium fore, illumque tanquam omnis iustitie fontem diligere incipiunt, ac propterea mouentur aduersus peccata per odium aliquod et detestationem.« Ex quibus patet iustificationis negotio hac serie deseruire. 1o  Fidem in Deum ut iustificantem. 2o Timorem ex diuine eius iustitie apprehensione conceptum. 3o Fiduciam et spem uenie consequende. 4o Sinceram Dei dilectionem. 5o Odium et detestationem peccati. Postremo realem, aut in uoto sacramenti susceptionem.

Hac sic delineata dispositionum serie, quis iam equus dixerit, mentem concilii fuisse, ut semotis aliis uicinioribus, solus timor, qui fere omnium remotissimus est, in iustificationem influere posset cum sacramento? Num fiducia de obtinenda uenia una est ex requisitis a concilio dispositionibus, et : Que peccatorem ad Dei gratiam in sacramento penitentie impetrandam disponat? Quis tamen asserat solam per se, cum sacramento, remissionem negotiari; quin potius temperatam uelit eo timore quo concipimus spiritum salutis, ut transeuntes per ignem et  aquam, inquit Augustinus in psal. LXu educamur in refrigerium?

Non igitur ex eo quod timorem ex penarum inferni consideratione natum, ad iustificationis negotium eleuauerint Patres Tridentini, censendum est eos statuisse ut per se solus sufficeret cum sacramento, exsulante caritatis actu, ceterisque comitibus; sed solum declarasse contra hereticos, non eum penitentie laruam esse, sed genuinam, quamuis remotam, ad eam dispositionem. Nihilque toto capitis illius quarti contextu, aut alibi, prudens lector aduertet, quod huic nostro commentario uel minimum obsistere queat, modo  seposito tantisper partium studio et preiudicii uacuus, attentius libret litis huius momenta

353 At uero supernaturalem actum amoris Dei, cui proxime adhereat odium peccati, semper in iustificatione impii primas obtinere, nec unquam abesse debere, non semel docuit idem concilium,  ut citato illo sepiusque decantato capite 4, sess. 14, ubi delineata contritionis, quam ut necessariam hic suademus, indole naturaque, eius necessitatem sic edicit: Fuit autem quouis tempore ad impetrandam ueniam peccatorum, hic contritionis motus necessarius. At potissimum amore Dei super omnia uiget contritio. Eiusdem actus amoris, ut proxime dispositionis ad gratiam, superius meminerat cap. 6, sess. 6, ut iam uidimus; et canon. 3 eiusdem sessionis eamdem Dei dilectionem ut necessarium iustificationis preambulum signat hoc anathematismo. Si quis dixerit sine preuenientis Spiritus sancti inspiratione atque eius adiutorio, hominem credere, sperare, diligere aut penitere posse sicut oportet, ut ei iustificationis gratia conferatur, anathema sit

Hec quidem pluribus, sed non ad saturam mihi nouitatem semper exoso: idque concedendum tum languenti stomacho crudum omne nec bene probum aspernanti; tum in gratiam auctoris, quem  amice ueritati litantem, placuit etiam Tridentinis Patribus, apud quos preclarissime audiit illa, conciliare. Hec tamen sic dicta sunto, ut plane nolim contritionem perfectam sacramento prerequiri ut absolute necessariam. Eam enim imperfectam sufficere, sed que amorem Dei non excludat, constans agnosco post concil. Trident, de ea solum locutus que nullum amoris gradum admitteret.



CAPUT XXXuII.

Fons est in quo alienus non communicat. Omnes auctoris equales similiter citant, ut Hugo Lothariensis, Petrus Lombardus, Richardus, Robertus Miledunensis, Petrus Pictauinus, etc. Alludunt ad hunc locum Prouerb. u, 16: Deriuentur fontes tui foras, et in plateis aquas tuas diuide; habeto eas solus, nec sint alieni participes tui. Secuti sunt tamen Augustinum contra Crescon., cap. 14, qui licet locum hunc de baptismo intelligat, similiter citat.

 Illius autem caritatis mature nomine, de qua hoc capite Pullus, nichil aliud ab eo intelligi credimus quam ipsam predestinationis gratiam, beneficio cuius, licet iusti nonnunquam cadant, finaliter tamen resurgunt, ut sub finem c. 39 innuit. Cuius etiam capitis initio aliam suggerit, caritatis illius que nunquam excidit, acceptionem, quam nos confirmationis gratiam dicimus. Illa, inquit, perpaucorum est, et fortasse inter religiosiores religiosissimorum.



CAPUT XXXIX.

Unde Dauid atque Salomonem, Petrum quoque, quos iam illum caritatis gradum apprehendisse nefas credere non est; sed nec fas indubitanter affirmare, constat uiros optimos pessime deliquisse. Anceps uariaque potest esse loci huius intelligentia, licet certum sit auctorem iis omnibus uerbis, de iis tribus loqui, ut in uia adhuc consistentibus. uidetur  autem eo loci salutem Salomonis nec astruere, nec destruere, non nescius diuersas hac de re fuisse Patrum sententias, quas quidem nunc ad manum habemus non tumultuario labore congestas: sed, ne superfluis immoremur, eas hic perstringere sufficiat.

Damnationi Salomonis subscribunt Tertullianus, l. II, contra Marcionem, cap. 23; de prescript., cap. 3, lib. III, aduersus eumdem Marc., cap. 20 ; Cyprian., epist. 7 ad Rogatian.; August., lib. XuII De ciuit., c 20: Hic bonis initiis malos exitus habuit; et lib. XXII, contra Faustum, cap. 81, et maxime, cap. 88; Chrysost., hom. 66, ad pop. Antiochenum.; Cyrill., lib. uII, contra Iulianum, Beda, in lib. 30, 354 questionum in Reg., et Glossa, ibidem ad caput undecimum, lib. III.

At uero penitentem fuisse et salutem consecutum   scribunt nominatissimi Patres Ambrosius et Hieronymus. Ille in prefatione super Lucam, ubi sanctum eum esse asserit. In Apologia Dauid, cap. 3, eadem repetit: Quid de Dauid dicam, et quid de Salomone sancto loquar? Iste uero pluribus in locis penitentiam eius commendat, ut in explanatione super Ecclesiasten, cap. 2; et in ep. ad Saluinam de morte Nebridii; et in Ezechiel sepius. In II Machab. cap. 4, ista profert notatu digna: »Asserunt libri Hebreorum Salomonem quinquies tractum fuisse per plateas Hierusalem, causa penitentie, et in templum quod fecerat, dicunt illum uenisse cum quinque uirgis, de quibus quatuor dedit legisperitis ut uerberaretur ab illis; qui communi consilio dixerunt, quod in unctum Domini manum non mitterent, unde a seipso uerberatus est.« Hec S. Hieronymus, quibus subscribere uidetur S. Thomas lib. III De regimine princip., c. 8. Ad ceteros properent curiosi.



CAPUT XL


Hec mors est in domo, etc. Allusionem hanc trium peccati differentiarum, scilicet cordis, operis et consuetudinis, ad tria genera mortuorum quos Dominus suscitauit, quam copioso uerborum et sententiarum apparatu Pullus instruit, Augustino debet serm. 44 De uerbis Domini; et lib. I De ser. Domini in monte, cap. 12  A quo et eam mutuatus auctor, lib. De uera et falsa penit., c. 11, uel a Greg. papa lib. Iu Moral., c. 25 sub finem. Quod egregie suo more prosequitur Abelardus, ser. 2 in Ramis palmarum, ubi inter alia sic exponit: »Puella quidem mortua, que adhuc in domo tenebatur clausa quando est suscitata, illos significat peccatores quorum peccata mente tantum concepta, nondum per operationem exterius sunt progressa. Iuuenis autem extra portam delatus eos significat quorum peccata iam in effectum proruperunt, ut uideri iam  ab omnibus possint. Lazarus uero non solum sepultus, uerum etiam quatriduanus, eos significat qui longa consuetudine peccandi, magna peccatorum mole premuntur, et diutine consuetudinis exemplo, alios etiam corrumpunt, unde et fetere dicuntur. Tres itaque mortes anime, tres isti mortui, ut diximus, designant; peccatum scilicet cogitationis, hoc est contemptum Dei adhuc in mente latentem, nondum progressum in operationem; et peccatum operationis, hoc est iam per operationem apparens; atque peccatum consuetudinis, et iamdudum in operatione habitum, etc.« Non aliter Hugo a S. uictore in Miscellaneis secundi codicis lib. Iu, titulo 33; Magister sent., dist. 16, libro quarto; Petrus Pictauiensis, III part., cap. 4, et plures alii, quibus preire debebat Ionas Aurelianensis lib. I De institut. laicorum, cap. 17. Cui operi nondum edito lucem meditatur D. Lucas d'Acherius, rei litterarie bono deditissimus.



AD LIBRUM SEXTUM.



CAPUT XIII.


Sicut et resurrectio traditori in suspendium. uidetur hic Pullus plus equo detulisse auctori Questionum ueteris ac Noui Testamenti, qui tota questione 94 persuadere nititur non prius suspendio Iudam necatum quam Christi resurrectio nuntiaretur. Crediderim opinatum serio Pullum, librum hunc germanum esse partum Augustini, cum et recentiores 355 non pauci doctrina conspicui  Augustino inscribant. Sed indignam eo parente sobolem schola Louaniensis reiecit in angulum, Hieronymum secuta, qui huius, ni fallor, operis quisquilias exosus, auctorem eius imperitum fuisse sermone et scientia, scribit ad Euagrium. Coniectant non pauci scriptum esse a quodam Hilario diacono Romano, qui Luciferianos impense coluit.

Hanc autem opinionem de suspendio Iude post resurrectionem, scribit Maldonatus aliquos tenuisse.  An alios preter hunc Hilarium legerit, ignoramus. Cuius contrariam docet uerus Augustinus in psal. CuIII: Dies eius dixit dies apostolatus eius qui pauci fuerunt, quoniam ante passionem Domini, scelere ipsius et morte consumpti sunt.



CAPUT XXI.

Quem a conatu arcet forma crucis emula, Tau fronti impressa. Spectabilis locus, de quo Exodi XIII, 24, et Ezechiel. IX, 4: Transi per mediam Ciuitatem in medio Ierusalem, et signa Tau super fronte uirorum gementium. Hanc autem litteram inter Hebreorum antiquas extremam, crucis emulam esse non pauci ex ueteribus adnotarunt, ut Tertullianus  aduersus Iudeos cap. 11, et lib. III aduersus Marcionem: Ipsa est enim littera Grecorum Tau, nostra autem T, species crucis, quam pretendebat futuram in frontibus nostris apud ueram et catholicam Hierusalem. Cyprianus ad Demetrianum, et lib. II testim. aduersus Iudeos cap. 22; Quod in hoc signo crucis, salus sit omnibus qui in frontibus notentur, apud Ezechielem dicit Deus: Transi mediam Hierusalem et notabis signum super frontes, etc. Hieronymus in comment. auctor., libri De altercatione Ecclesie et Synagoge circa medium, apud Augustinum inter spuria tomi uI, etc.

In peruetustis etiam Missalibus non raro reperimus  loco initialis littere canonis Te igitur, etc. exaratam ab antiquis crucis, figuram. Alphabetum etiam Samaritanorum  huiusmodi crucis schemate postremam litteram adumbrat.

Utique ministerio angelorum semper sancte anime  transferuntur in quietem: ministerio demonum inique ad gehennam. Hieronymus in cap. 7; Daniel et Ambrosius, epist. 21 libri uII, utrumque ministerio demonum peragi rentur. uerum pars numerosior Patrum et theologorum, et preces in Ritualibus ecclesiasticis descripte, Pulli sententie fauent: et inter alios Clemens Alexandrinus Iu Stromat. a quo uocantur angeli , id est ascensui animarum prepositi.



CAPUT XXIu.

Ita et omnia regna custodiis angelorum mancipata creduntur. Omnium fere Patrum in hanc sententiam, uota conspirant, eo, quo Pullus, Mosis testimonio  persuasi. uideatur in primis Dionysius, cap. 9 celestis Hierarchie; Origenes, pluribus in locis, sed insigniter homil. 35 in Lucam et lib. u contra Celsum; Eusebius, Iu De demonstratione euangelica, c. 6; Chrysostom., homilia de archangelis; Theodoretus, in cap. X Danielis; Isidorus a Pelusio, epist. 85; Clemens uI Stromat.: Per nationes ac ciuitates distributas esse angelorum prefecturas; Epiphanius heresi 51 et Basilius, III contra Eunomium.

Astipulantur ex Latinis non pauci, LXX pariter Interpretes secuti ut auctor Recognitionum lib. II; Hieronymus, ad uII Danielis; Ruffinus, in Symbolum apostolorum; Gregorius, lib. XuII Moral. cap. 8 per totum; Isidorus, lib. I De summo bono, capite 12 et 7; Orig., cap. 5: Unde apparet, inquit, nullum esse locum cui angeli non presint. Legendus Aureolus in Floribus titulo 33, § 6.

Ecclesiis etiam, oratoriis, et sacris 356 religiosorum  tum cetibus tum edibus, adesse angelos antistites, tam frequens est mentio apud Patres et ecclesiastice historie scriptores, ut iam passim obuia, hic referre pigeat. Consule eumdem Aureol., titulo 34, cap. 3, sessione 1, 2 et 3.

Unde Moyses iuxta aliam translationem. uersionem Septuaginta intelligit - , . Statuit terminos gentium iuxta numerum angelorum Dei. Grecis admodum placuit hec lectio; quamuis etiam alterius meminerint. Nec paucos reperimus Latinos inter, quibus pariter arrisit. Ut Hieronymo ad citat. cap. uII Danielis, Gregor., hom. 34 in Euang., uictorino Petabionensi in opere suo in Apocal., etc. Obiter hic iuuerit adnotasse potissimam eorum partem, quibus hic ad saturam Pullus, deberi Gregor. et Isidoro locis citatis; Cassiano Collatione 8 et  Dionysio, De celesti hierarchia, etc.



CAPUT XXu.


Tradit namque Iosephus, etc. Libro uII, cap. 12 De bello Iudaico: »Ante solis occasum uisi sunt per inane ferri currus totis regionibus, et armate acies tranantes nubila, et ciuitati circumfuse. Festo autem die, quem Pentecosten uocant, nocte sacerdotes intimum templum more suo ad diuinas res celebrandas ingressi primum quidem metum, quemdamque strepitum senserunt; postea uero subitam uocem audire, que diceret: Migremus hinc.« Cuius meminit etiam Hegesippus, lib. u Excidii Hierosolymitani, cap. 44; Tacitus, lib. u Historie; Eusebius in Historia, lib. II, cap. 8; et S. Hieronym. ad Paulam et Eustochium scribens. Hanc autem uocem tempore Pentecostes auditam et cladis urbis prenuntiam fuisse, scribit Iosephus; cui non assentit Hieronymus epistola 17, docens eam passionis Dominice lugubrem planctum fuisse. An ea collimarit Hilarius, dum scribit canone postremo  in Mattheum, ueli per medium scissionem portendisse abscessum Angelorum templi custodum, nescimus. ueli, inquit, honor cum custodia angeli protegentis aufertur. Non semel hanc emisisse uocem angelos in templo Hierosolymitano, existimauit Spondanus illustr. Appamiarum episcopus ad annum Domini 34, numero 38 Epitomes sue Baroniane, cui non egre subscribimus.

Sentiunt tamen nonnulli, angelos gentibus, malos malis, principes constitui. Ipse inter alios Cassianus, collat. 8: »Liquido constat quod contrarie potestates contra se inuicem exerceant discordias, et conflictus ac simultates, quas ex earum instigatione gentes inter se gerunt, et de uictoria suarum gentium letentur, et de earum quoque diminutione crucientur; atque ob hoc non ualeant inter se esse concordes, dum unusquisque eorum inquieta semper emulatione contendit, pro his quibus preest, contra presidem gentis alterius. Unde euidenti ratione  colligere possumus, quod preter rationes et opiniones superius positas, spiritus illi immundi dicantur principatus aut potestates, etc.« Hec ille, cap. 13, eo plane modo sentiens de gubernatione regnorum per angelos, ac de custodia uniuscuiusque hominis, cui cap. 17 eiusdem collat. duplicem assignat angelum ei deputatum, unum bonum, alium malum.

uidendi etiam Origenes, homil. 9 in Genesin, et Hieronym. ad cap. XXu Isaie, qui in eam propendet sententiam, ut uelit memoratos principes apud Danielem, eos esse qui non seruauerunt suum principatum, etc.

uisitabo super reges et principes terre, rectores tenebrarum istarum et spiritualia nequitie in celestibus. De quibus principibus diuersis prouinciis presidentibus et in Daniele scriptum 357 est: Exiit in occursum mihi princeps regni Persarum, et princeps regni Medorum, et princeps regni Grecorum. Quidam  alii, sed Roberto posteriores, huic opinioni subscripsere; quos ideo preterimus.

Alio tamen deflectunt ceterorum sententie Patrum: qui quo sensu uelitationes et pugnas inuicem exerceant beatissimi spiritus, apte describunt, pluribusque exprimunt. Quos inter uideas Isidorum a Pelusio epist. 85, libri II; Gregor., in Moral., lib. XuII, cap. 8, et Chrysost.; sed quo loci, nunc non occurrit.



CAPUT XXX.

Quanquam nonnulli autumant alios circumire ministrando, alios assistere contemplando. Non leuis inter antiquos questio mouebatur: Num omnes indiscriminatim angelici spiritus a Deo mitterentur; an solis minoribus id competeret, aut saltem quidam assisterent, alii uero hac illac discurrerent, studio procurande hominum salutis? Sanctus Dionysius, cap. 8 et 13, celestis hierarch. supremos  spiritus ad hec inferiora nullatenus demitti constanter asserit. Sic enim: Superiora illa agmina ab intimis nunquam recedunt, quoniam ex quo preeminent, usum exterioris officii nunquam habent. Quem etiam laudatum sequitur Gregorius, hom. 34 in Euangel., et tandem alii plures etatis medie et postreme theologi; nominatim Herueus Burgidolensis inter opera sancti Anselmi, ad cap. I Epist. ad Hebreos, et Diuus Thomas I p. quest. 112, art. 2 et seqq. Qui quinque postremos ordines nonnunquam mitti concedit, at dominationes, tresque alios prime, seu superioris hierarchie, uel minimum digredi et in his inferioribus deseruire negat: sed quam parum equo in antiquitatem animo  hinc constat quod inter ueteres qui de angelis accuratius disseruere, nullum fere reperire sit qui non opposite sententie calculum admouerit: ut ex hoc uideas Pullum uenerande Patrum antiquitati deditissimum in eorum placita iure concessisse.

Ut enim ex pluribus paucos seligamus, sic auctor  Questionum ad orthodoxos, inter opera Iustini, quest. 30; Eusebius, lib. uII De Euang. preparatione, cap. 6: »uirtutes, igitur ministrantes, et spiritus, qui ad ministerium mittuntur, propter eos qui eterne consecuturi sunt uite hereditatem, sanctos dico angelos Dei, diuina luce frui, ac idcirco luminaribus celi conferri, docti a Scriptura credimus; a quibus peruersi quidam spiritus cum sua nequitia diuinam lucem suscipere nequiuerint, tenebre facte sunt. Quorum primum, etc.« Athanas., orat. 2, 4 et 5 contra Arianos, pluribus ad mentem auctoris probans Filii diuinitatem, angelorum omnium hac in terras allegatione. Et oratione 3: Multi sunt archangeli, multi troni et dominationes, et potestates; millies millia et decies centena millia ministrorum assistunt et apparent qui se promptos offerunt ut mittantur. Nec minus diserte hoc eodem argumento probat Didymus sancti Spiritus diuinitatem primo huius inscriptionis libro, ubi locum Apostoli ad  Hebreos expendens, sic inter alia luculenter effatur: Pronuntians de omnibus inuisibilibus creaturis, ait eas esse administratores spiritus; propter quod subiiciit: Nonne omnes, etc. Licet enim non omnes singillatim inuisibiles creature misse sint, tamen quia eiusdem generis et honoris alie misse sunt, quodammodo et ipsa possibilitate sunt misse, missarum consortes equalisque substantie. Eodem spectant Ambrosius, l. I de Spiritu sancto, cap. 10; Chrys., hom. 8 in Genesin, et ad Hebreos ibidem; Pseudo-Ambrosius ad eumdem locum; Greg. Nazianz., orat. 34 sub finem; Hieronymus, epist. 142; Gregor. Nyssenus primo contra Eunomium, et omnium enucleatius, magisque ad mentem Pulli, Primasius in sua ad predictum Apostoli ad Hebreos locum expositione: meminit enim ipsorum assistentium 358 Spirituum, quos ad ministerium nonnunquam foras erumpere, contendit cum auctore. Exstant quedam eius opera tom. I, Bilioth. Patrum. Isthec  paulo fusius dicta, tum pro rei dignitate, tum in gratiam Pulli cui plurimum arrisit hec sententia, innixo potissimum eo Pauli argumento 1 ad Hebreos: Nonne omnes administratorii sunt spiritus, etc., quo ex generali omnium celestium spirituum in terras deputatione, propter eos qui hereditatem capiunt salutis, efficacissime probat apostolus Christum illis omnibus preferendum: qui Pauli discursus foret diminutus, si inter angelos quidam perpetuo feriarentur, seu, ut dicunt, immobiliter assisterent. Cuius uim argumenti non satis aduertit Radbertus Corbeiensis, et post ipsum recentiores plurimi, qui suis ad hunc locum commentariis, ueritati preiudicium inuehunt.



CAPUT XXXII.

Sed uenerabilis uiri traditio est, ut aiunt, Dionysii. Id pluribus docet libro De celesti Hierarchia, presertim cap. 13, qui, cum premi se cerneret auctoritate Scripture Isaie uI, que testatur ex seraphim  unum labia prophete purgaturum, e celo uenisse: eam sic explicatam uoluit, ut non supremi illius ordinis quispiam, sed inferioris hierarchie alter, id muneris exsequeretur; et quidem phrasi a genio Scripture non abhorrente, que nomen etiam Dei iis angelis affingit qui iussa illius circa non peragunt. Laudauimus supra Gregorium hoc se pariter Dionysii commentario tutantem.

Sed pressius inherens littere cancellarius Parisiensis Gerson in Trilogio negat citra suspicionem hereseos posse dici: Non omnes angelos administratorios esse Spiritus, in ministerium pro hominibus qui hereditatem adepturi sunt salutis datos. Hec paulo durius Gerson; liberali tamen in Pulli sententiam manu. Cui non male coherent ea que Hieronymus supra citatus ad Damasum scribens, cum suo tum aliorum nomine sic edicit: »Quidam Grecorum in Scripturis apprime eruditus, seraphim uirtutes quasdam in celo esse exposuit, que ante tribunal  Dei assistentes, laudent eum, et in diuersa ministeria mittantur; maximeque ad eos qui purgatione indigent, et ob pristina peccata, aliqua ex parte suppliciis purgari merentur.«



CAPUT XXXuIII.

uirtutes sunt quorum ministerio miracula fiunt. Aliter citatus Dionysius, , quasi diceret: Hac uirtutum nomenclatura significari uirilem quamdam, masculam et inconcussam fortitudinem, qua in omnibus suis muniis obeundis predite, ad nullas diuinas illuminationes capiendas inualide ignaueque sint. Gregorius tamen, Isidorus, et Bernardus, ab eis miracula fieri, scribunt cum auctore. Sic enim iste lib. u De consid., cap. 4: Putemus  super istos archangelos uirtutes esse, quarum nutu uel opere signa et prodigia in elementis, siue ex elementis facta, apparent ad commonitionem mortalium, etc. Et Petrus Abelardus, lib. III Expositionis Epist. ad Roman., pag. 643: uirtutes uocantur illi per quos signa et miracula frequentius fiunt.

Aiunt sancti sacramento misse angelos adesse. Ex hoc loco Tertulliani de oratione, c. 12: Angelo adhuc orationis astante, ait Pamelius SS. Patres Ambrosium, Augustinum et Chrysostomum colligere sacrificio nostro Christiano frequentiam angelorum interesse; hincque confirmari partem illam canonis: Supplices te rogamus, omnipotens Deus, iube hec perferri per manus sancti angeli, etc. Et auctor liturgie que sub Iacobi nomine circumfertur: Christus Deus noster progreditur 359 ut immoletur, et detur in cibum fidelibus. Ipsum autem antecedunt angelorum chori cum omni principatu et potestate; cherubim multi oculi, et seraphim sex alarum, facies  uelantia, etc. Nilus monachus Constantinopolit. et auditor Chrysostomi, refert in epist. ad Anastasium, dum in Ecclesia preceptor faceret, consueuisse familiares sibi angelos adesse et altari pronos circumstare. Similem angelorum, sacris mysteriis astantium, frequentiam perhibet Canutus Angl. rex, cap. 4 legum ecclesiasticarum. Sed de his apud alios plura.



CAPUT XLII.

Quanquam tradant Iudei, et in hoc consentiant plurimi, hunc Michelem fuisse. Hieronymum inter alios spectasse uidetur, qui in cap. uIII. Danielis, Iudeorum hac in re placito subscribit: »uirum istum qui precepit Gabrieli, ut Danielem faciat intelligere uisionem, Iudei Michelem autumant. Consequenter autem, quia uisio de preliis erat, regumque certaminibus, imo regnorum successionibus, Gabriel qui prepositus est preliis, huic officio mancipatur, etc. Porro ubi populo prospera promittuntur, et ,   necessarius est, Michel dirigitur, qui interpretatur Quis sicut Deus, ut scilicet intelligatur quia propitiationem uel expiationem nullus potest offerre [al. efficere] nisi Deus.« Quem locum uideas in glossa ibidem, et apud alios Hieronymum secutos. Theodoretus tamen et Isidorus Clarius ad eumdem locum, probabilius putant, non angelum quempiam, sed ipsum Dominum fuisse. Ex iis que dicta sunt, inquit Theodoretus, coniici potest Dominum fuisse. Et Isidorus: Significatur secundum Hebreos angelus quidam magnus, cuius nomen erat mirabile et absconditum. Is est Christus, angelorum etiam magister. uerum prestat Hieronymi sensus.



CAPUT XLuIII.

Unde rectius iuxta cherub. computabitur. Huius opinionis uidetur fuisse Athanasius in epistola ad Serapionem: Sed enim diabolus qui in medio cherubim  et signaculum similitudinis fuit, decidit e celo tanquam fulgur. Et Cyrillus, l. I Glaphyr. ex eomet testimonio quod expendit auctor, cuius ad illud responsionem amplexus est D. Thomas I p., q. 63, a 7 ad 1.

Nec sit maximus qui corruit. More suo sequitur Pullus Augustinum academico modo hac de re disputantem lib. II De Genesi ad litt. cap. 18 et seq. Propendet tamen in eam problematis partem que negat supremum inter omnes angelos cecidisse: que licet pluribus ueterum ingrata fuerit, nec uel unum hodie, quod sciam, defensorem habeat; non sinam tamen  auctorem solitarium excurrere: et comitem in primis adiungam Damascenum l. II De fide, cap. 4, qui cum scribat ex celestium uirtutum numero eas exsulasse que terrestri ordini preerant, uelut antistites, censet non omnium Spirituum principem defecisse. Ex iis angelicis uirtutibus, ea que preerat terrestri ordini, et cui  a Deo terre custodia commissa erat, etc., et prima prolapsa bono, in malo constituta. Ita etiam Dionysii scholiastes maximus ad cap. 11 De celesti hierarchia; et Gregor. Nyssenus oratione catechetica, etc. quorum sensui consultum uolens D. Thomas citatus, opinionem illam nullo ferit anathemate theologico.

Alii uero, etc. Ista ad finem usque capitis exscripsit auctor de uerbo ad uerbum ex Augustini libro II De Genesi ad litteram cap. 23 et 24.



360 CAPUT XLIX.

Gemina feditate maculat. Genuinum dogma et ueluti antidotum mali illius uirulenti quod eo tempore tumebat in emulo Roberti Petro Abelardo, qui negabat grauiorem fore peccati malitiam ex adiuncto opere externo; et exemplo dabat comestionem cibi alicuius uetiti, que nichil prorsus efficeret mali, iam ex se talem ad cibum determinate propenso. Sic enim  sub finem solutionis ad uigesimum quartum Heloisse problema: Cum aliquid manducandum male sumimus, quia hoc nobis illicitum credimus; nequaquam cibus ille qui in os intrat, animam polluit; sed hoc iam fecerat precedens conscientia nostra: nec quidquam ad peccatum refert quod nunc ore sumimus; sed quod ad manducandum consensimus. Quod egregie refutat hoc capite Pullus. Nec illud pretereundum censuit academia Parisiensis que neuum hunc Abelardi hoc pumice tersit: »Contendit Abelardus nichil quidquam ad peccatum spectare quod cibum uetitum ore sumamus; uerum hoc pacto maiorem peccati grauitatem ex adiuncto opere externo prorsus tollit.« Non ex hoc tamen simpliciter damnandus uideretur Abelardus, nisi alteri principio id asserens niteretur. Plura forsan in notis ad Petrum Pictauiensem. Plura debet Augustino Pullus hoc capite.

Quidquid bene agit, mortuum reddit. Id est gratia seu caritate destitutum, quodque ius nullum habeat  ad uitam eternam; licet tamen his operibus supersedendum non esse, nullus ambigat. Primo cum sint impetratiua gratie, et iustificationis negotio plurimum inseruiant. Deinde quod lapsum iam hominem remorentur, ne in uitiorum preceps ruat ulterius; et ut ea peragat munia quorum omissio sibi iterum lethale uulnus infligeret. Iuuant tertio ne si torpeat otio sue salutis peccator incurius, pereant aut debilitentur habitus ipsi qui uirtutis adipiscende gratia, uoluntati obsequuntur. Quare merito dixerit Augustinus in psal. CXuII: Cum per timorem gehenne continet se homo a peccato, fit consuetudo iustitie, et incipit quod durum erat amari, et incipit excludi timor a caritate, et succedit timor castus quo timemus ne tardet sponsus. Alia uideas huius generis incentiua, quibus plerumque Patres abutuntur, ut peccatores nondum iustitie redditos, ad bonum impellant; preeunte tamen et efficaciter mouente semper gratia Dei.



CAPUT L.


Quippe quoties gratie id placet ut se cuipiam offerat, is utrumlibet, aut gratie cooperans agit, aut ea spreta male agere non desistit. Cum autem, gratia suscepta, bene uiuitur, alius Felici in proposito perseuerat, alius prauitate consueta resorptus pedem reuocat. Sed quod iste recidit, ideo fit quod gratie, sine qua nunquam bene uiuitur, non consentit. Ne singularis audiat auctor  in iis que de gratie interioris repudio scribit. Ducem pro more Augustinum paucis ostendimus; qui libro De spiritu et littera, cap. 34 de externa et interna Dei uocatione pluribus agens, sic auctori preit: Consentire uel dissentire, proprie uoluntatis est. Et paucis interiectis: Profecto et ipsum uelle credere Deus operatur in homine; et in omnibus misericordia eius preuenit nos. Consentire autem uocationi Dei, uel ab ea dissentire, sicut dixi, proprie uoluntatis est. Quibus adde que proxime precedenti capite non perfunctorie  docet. Et lib. De natura et gratia contra Pelagian., cap. 67: »Cum uero ubique sit presens qui multis modis per creaturam sibi Domino seruientem auersum uocet, doceat credentem, consoletur sperantem, diligentem adhortetur, conantem adiuuet, exaudiat 361 deprecantem, non sibi deputatur ad culpam quod inuitus ignoras, sed quod negligis querere quod ignoras; neque illud quod uulnerata membra non colligis, sed quod uolentem sanare contemnis.« Non minus eam Pulli mentem suadent ea que idem Augustinus habet lib. XII De ciuit., cap. 6, ubi sic proponens et inquirens: »Si aliqui duo equaliter affecti animo et corpore uideant unius corporis pulchritudinem; qua uisa unus eorum ad illicite perfruendum moueatur; alter in uoluntate pudica stabilis perseueret; quid putamus esse cause, ut in illo fiat, in illo non fiat uoluntas mala, que illam res fecit in quo facta est?« Et allatis que possent utrinque, sed perperam, responderi; imo etiam  exclusa tentatione demonis ut causa mouente, sic ad rem respondet: Nam ut hoc quoque impedimentum ab hac questione tollatur; si eadem tentatione ambo tententur, et unus ei cedat atque consentiat, alter idem qui fuerat perseueret, quid aliud apparet, nisi unum uoluisse, alterum noluisse a castitate deficere? Unde nisi propria uoluntate, ubi eadem fuerat in utroque corporis et anime affectio,« etc. Hec Augustinus, que certe commode intelligenda ueniunt de impulsu uoluntatis ad tunc eliciendum perfecte continentie actum, et proinde ad bonum aliquod pium et salutis, indigens auxilio supernaturali; non autem de sola tentatione ad malum que sine gratia superari possit; ut quidam ad hunc locum gratis commentatur. Augustinum etiam sequitur auctor lib. De uocat. gentium, lib. II, cap. 26, De opitulatione Dei: Quod a multis refutatur, ipsorum est nequitie, etc. Iis omnibus addi possunt ea que D. Thomas ad hunc locum cap. XII Epist. ad Hebreos: Contemplantes ne quid desit gratie Dei;  profert in hunc mundum in lectione 3: Gratia Dei nulli deest, sed quantum in se est se communicat; sicut nec sol deest oculis cecis. Que tamen gratia sepissime repulsam patitur. Et Patres Tridentini, sess. 6, cap. 5: Neque homo ipse nichil omnino agat inspirationem illam recipiens, quippe qui illam abiicere potest. Et concilium Senonense anni 1528, cap. 15: Nec denique tale sit eiusmodi trahentis Dei auxilium, cui resisti non possit.

Plura suppeditabunt alii, et ii presertim qui tantum studio partium  ueritati suffragium meditantur.

Si reuersus ad uomitum, pactum refutat, is dimissis iam flagitiis denuo se obligat. Hunc spectauit Augustini locum l. I De baptismo contra Donatistas, cap. 12: Redire dimissa peccata, ubi fraterna caritas non est, apertissime Dominus in Euangelio docet de illo seruo quem cum inuenisset debitorem, etc. Que uerba pluribus olim facessiuere negotium,  ut Hugoni a S. uictore, cap. postremo lib. II De sacrament., parte XIu, et Guillelmo Parisiensi sub finem libelli De sacramentis: licet prior aliter etiam senserit in Summa sent., tract. 6, c. 13.

Huius opinionis meminit Magister Iu, dist. 22, pluresque celeberrimos scriptores eam tenuisse docet. Ea propter censet eam probabilem, nec temere proscribendam; quamuis oppositam amplectatur. Utrique parti probati fauent doctores. Ideoque alicui parti non preiudicans, lectori iudicium relinquo; addens mihi tutum fore ac saluti propinquum sub mensa dominorum micas edere. Hec Petrus sapiens ad sobrietatem. A quo tamen dissentit discipulus eius Petrus alter Pictauiensis parte III, cap. 12, ubi utriusque opinionis pariter meminit.

Scio tamen eam hodie nauci floccique factam a theologorum scholis exsulare, nec tuto recipiendam ex quo damnata est a D. Thoma III p., qu. 88, articulo presertim primo et tertio, ubi dissentientes  Patrum auctoritates suo more conciliat. Nec aliter pro auctore respondendum erit  quam ea solutione qua D. Thomas diluit obiecta, quamque mutuatus est a Magistro citata dist., § 53: Ideo dicuntur dimissa 362 redire et imputari, quia propter ingratitudinem ita reus et peccator constituitur, ut ante fuerat. Sic enim quod dimissum fuerat dicitur exigi, quia remissionis percepte ingratus, ita reus fit ut ante fuerat.



CAPUT LI.

Sed confessionum unam licet fieri cequalibus. Eam scilicet, ut mox subiicit, que fit de peccatis quotidianis, et sine quibus non uiuitur, inquit Augustinus pluribus in locis. Primus omnium uenerabilis Beda  hoc pro peccatis uenialibus remedium dicitur innuisse: licet enim Augustinus de eorum expiatione sepe loquatur, ut serm. 41 De sanctis, et 119 De tempore;  lib. I, cap. 7 De Symbolo ad catechumenos; Enchiridii cap. 71; lib. I, cap. 33, De nupt. et concup.; hom. 19 inter 50 et 27, et ultima, cap. 3, quam citat Gratianus De penit., dist. I, cap. Tres sunt; nusquam tamen aperte meminit huius mutue confessionis cequalibus faciende, que culpis uenialibus eluendis sufficeret.

Locus autem Bede quem spectauit auctor, is est ad cap. u Epist. Iacobi ad hec uerba: Confitemini alterutrum, etc. »In hac autem sententia illa debet esse discretio, ut quotidiana leuiaque peccata alterutrum cequalibus confiteamur; eorumque quotidiana credamus oratione saluari. Porro grauioris lepre immunditiam, iuxta legem, sacerdoti pandamus, atque ad eius arbitrium quoties et quanto tempore iusserit, purificare curemus.« Que uerba, sed tantisper immutata, transcripsit Strabus ad hunc locum, et ex eo Pullus.

Ad ea similiter intendere quotquot similem peccatorum  leuium confessionem docuerunt, ut auctoris euo Hugo monachus a S. uictore, de quo infra. Magister sent., lib. Iu, dist. 17, § E., et qui ei peculiariter adhesit, Petrus Pictauinus libro seu distinct. 3, capite 13; Petrus item alter, cantor Parisiensis in Summa de anime consiliis, quem cum priori, manuscriptum habemus. Sed medio seculo Roberto posterior fuit. Modos igitur recensens leuioribus culpis emundandis utiles, hec addit: Similiter oratio Dominica, et tunsio pectoris, cum generali confessione que fit cequalibus de eiusmodi leuibus que ex obreptione aliqua emergunt. Nam de grauioribus confitendum est sacerdotibus et maioribus.

Hunc ritum mutue confessionis dudum antiquatum, non tamen ex omni parte sinit elabi Benedictinus ordo, ueterum Ecclesie consuetudinum tenacissimus; in cuius monasteriis obseruantie regulari restitutis, mos est monachis bis in qualibet hebdomada leuiores culpas omnibus coram alternatim  pandere. Quod pluries olim ab antiquioribus factitatum legimus, imo quotidie, ut scribit Ionas episcopus Aurelianensis libro I De institutione laicorum, cap. 16: Moris est Ecclesie de grauioribus peccatis, sacerdotibus, per quos homines Deo reconciliantur, confessionem facere. De quotidianis uero et leuibus quibusque, sunt qui inuicem confessionem faciant; exceptis monachis qui id quotidie faciunt. Quod uero de leuibus et quotidianis peccatis confessio mutua fieri debeat, sequentia manifestant, etc. Florebat hic auctor anno 818, sub Ludouico Pio. A quo, ut nondum in lucem edendo  plura desumpseram his obseruationibus profutura; sed languentibus toto biennio nostris hisce in Pullum commentariis : alter, preter opinionem, festinanti prelo committitur, studio et labore domni Luce d'Acherii, ut proinde plura deleuerim, quod iam edita sint.

 Nec monachis solum familiaris erat quotidiana illa mutuaque leuiorum culparum confessio; sed ipsis etiam cathedralibus canonicis , ut expressum habetur in eorum regula, cuius auctor Crodegangus 363 seu Crodegandus episcopus Metensis. Sic enim in cap. 18: »Conuenientes clerici ad Primam canendam in ecclesia completo officio ipso, ante psalmum quinquagesimum, donent confessiones suas uicissim, dicentes: Confiteor Domino, et tibi, frater, quod peccaui in cogitatione, et locutione, et opere. Propterea precor te, ora pro me. Et ille respondet: Misereatur tui omnipotens Deus, et indulgeat tibi omnia peccata tua, liberet te ab omni malo, conseruet te in omni bono, et perducat te ad uitam eternam. Et ille dicit: Amen. Supplici corde certatim pro se orantes, hoc sibi faciunt. Hoc expleto, conueniant ad capitulum quotidie.« Quibus adunatis in eo:  »Qui culpabilis est, postulet ueniam, et secundum modum culpe, iudicium recipiat. Quisquis uero ueniam postulat pro culpa, quantum se plus humiliat, et se culpabilem asserit, tantum misericorditer ac leuius a priore iudicetur: necesse est enim ut omnes nostre negligentie, id est cogitationum, lingue uel operis in presenti uita per ueram confessionem et humilitatem semper iudicentur, ut non post mortem reos nos faciant.« Quem locum spectantes Patres concilii Aquisgr. Ludouico Pio, saluberrimam hanc praxim iisdem canonicis cathedralibus hoc modo indicunt: Quotidie ad collationem ueniant, ubi et hanc institutionem, et aliarum Scripturarum sanctarum lectiones perlegant; et pro admissis ueniam postulent, et sententiam pro qualitate admissi suscipiant, etc.

uerum hec aliaque regularis uite exercitia que in eodem capite predictis canonicis prescribuntur, et in quibus, si forsan habitum excipias, dispares  non erant monachis, communi rerum mortalium fato, in desuetudinem abiere. Cumque antea conuictores, commensales, ipsoque loco, habitatione, et claustralibus exercitiis, monasticen ipsam spirarent; nunc choro tenus, et capitularibus negotiis , adunantur.

Ceterum confessionem hanc non uniformiter fieri solitam, sufficienter colligitur ex citatis auctoribus. Alii enim singulas peccatorum atomos subiiciebant oculis. Alii uero sentiebant satisfactum esse confessioni, si generatim faterentur se nature fragili nimium indulsisse. Ut u. g. lingue petulantioris fuisse; gule in cibos propensioris; uisus per singula discurrentis, et plurium huiusmodi que suppeditabit ueterum lectio. Pullus uero, ut infra uidebimus, sufficientem ad hoc censet eam confessionem quam huc usque retinuit Ecclesia in introitu misse, et qua sibi uicissim sacerdos et chorus confitentur ad Primam et Completorium.

Altera uero, nisi extrema urgeat necessitas, debetur  sacerdotibus. Ea scilicet que sacramentalis est, et que lethalia peccata inuoluit ut necessariam materiam confessionis. Hinc autem colligi uidetur, non ab orbita auctorem deflexisse, sed commune sui seculi dogma docuisse, quod necdum constanter satis repudiauerat theologorum schola recentior ante concilium Tridentinum; scilicet dum instat mortis periculum, confessionem laico faciendam esse, si legitimorum sacramenti ministrorum copia desit; modo fiat semper cum uoto, ipsis sacerdotibus, si accurrerent, confitendi.

Huius autem opinionis primordia reiiciunt omnes  in famosissimum illud caput decimum libri de uera et falsa Penitentia, persuasi genuinam esse illius doctrinam  illud enim caput citant Gratianus De Penitent. dist. 1, cap. Quem penitet; Magister, dist. 17, lib. Iu Sent., § E; Petrus cantor Parisiensis   qui eadem auctoritate citata sic subinfert: Ex hac auctoritate habemus quod in necessitate confitendum sit laico, si sacerdos desit; et non solum uenialia, sed etiam mortalia. Sed en locum Pseudo-Augustini.

»Tanta itaque uis est confessionis, 364 ut si deest sacerdos, confiteatur proximo. Sepe enim contingit quod penitens non potest confiteri coram sacerdote, quem desideranti nec locus nec tempus affert. Et si ille cui confitebitur, potestatem soluendi non habet, fit tamen dignus uenia ex desiderio sacerdotis qui socio confitetur turpitudinem criminis. Mundati enim sunt leprosi, dum irent ostendere ora sacerdotibus, antequam ad eos peruenirent. Unde patet Dominum ad cor respicere, dum ex necessitate prohibentur ad sacerdotes peruenire. Sepe quidem eos querunt sani et leti, sed dum querunt, antequam perueniant ad eos, moriuntur. Sed Dei misericordia est ubique qui et iustis nouit parcere, et si non tam  cito, sicut si soluerentur a sacerdote. Qui igitur omnino confitetur sacerdoti, meliori quam potest confiteatur.« Sunt qui hanc praxim tunc temporis usitatam probant ulterius auctoritate ueri Augustini ad Fortunatum scribentis; cuius uerba refert Gratianus De consecrat., dist. 4, cap. Sanctum est.

Id autem muneris in absentia sacerdotis, et in casu necessitatis, diaconis peculiariter cessise in Ecclesia Latina  testis est inter alios Cyprianus in epist. 13, nisi Pamelio concedendum, ibi de sola absolutione ab excommunicatione loqui Cyprianum; quod tamen iure reuocari posset in dubium. Id insuper patet ex cap. Fures extra de furtis; ex Stephano Aeduensi, cap. 8 De diaconorum ordinatione agente; ex Burcardo, lib. XIX Decretorum, cap. 153, etc. Et inter constitutiones Anglicanas titulo De penit. et remiss. Sic Edmundus archiepiscopus: De penitentia precipimus quod diaconi penitentiam dare non presumant,  nisi in his casibus, cum sacerdos non potest, uel absens est, uel stulte uel indiscrete non uult; et mors imminet egroto. Qui canon repetitur titulo De baptismo et eius effectu. Id tandem  non obscure colligo ex hoc dystico metrice Summule Raymundi, quam uetustiori charactere exaratam, penes me habeo. Sic ad titulum De officio diaconorum.


Nullo presbytero presente diaconorum egris
Det corpus Domini; crimen simul audit eorum.

Porro B. Lanfrancus Cantuariens. archiepiscopus, in libello De celanda confessione, sic munus istud confessiones penitentium audiendi in absentia sacerdotum, uiris ecclesiasticis competere scribit, ut uelit inter eos ordinem seruari secundum gradus quos in Ecclesia tenent; ut diaconi subdiaconis, subdiaconi acolythis, isti exorcistis et sic de reliquis, ad id officii preferantur. Deinde sic concludit: In hoc cognoscimus, quia de occultis omni ecclesiastico  ordini confiteri debemus; de apertis uero, solis conuenit sacerdotibus, per quos Ecclesia, que publice nouit, et soluit et ligat. Sin nec in ordinibus ecclesiasticis cui confitearis, inuenis; uir mundus  ubicunque sit, requiratur, etc.

Hac autem prerogatiua donandos etiam laicos, docuit omnium expressius D. Thomas ad dist. 17, l. Iu Sentent., ea certe suadela ductus, quam in aliis superioris etatis auctoribus legimus; quod scilicet ut par est sacramentorum baptismi et Penitentie necessitas; parem etiam uelint esse rationem utriusque ministri; iureque in casu necessitatis acciri laicos, ut penitentie ministros; quos in tali casu a baptismi ministerio canones non excludunt. Imo nec huic confessioni penitus negandam esse rationem sacramenti, docet in responsione ad 1 arg., a. 3, q. 3 citate distinctionis. Nihilominus confessio laico ex desiderio sacerdotis facta,  sacramentalis est quodammodo, quamuis non sit sacramentum perfectum. etc., cuius defectum uult a summo sacerdote suppleri, id est a Christo.

Consultius tamen, et ad mentem huiusmodi auctorum dicendum puto, tales confessiones, ab aliis quam a sacerdotibus exceptas, non inter uera sacramenta, sed inter ea solum que Sacramentalia uocitant nostrates, 365 eos reposuisse. Quod quidem de Pullo certo credimus; nec diffitebuntur qui eius operis sequentia legerint, ubi potestatem clauium solis sacerdotibus concessam scribit.

Unum addemus, quod maxime morem hunc commendet, scilicet tanta cum religione ueteres seruasse, ut etiam piis mulieribus, si deessent alii, confitendum esse existimarent. Anceps quidem hac in re fuit Petrus cantor, qui scribebat sub finem seculi duodecimi. Posse tamen id fieri, si scandali periculum absit, tandem consentit; imo etiam et Iudeo ac heretico: »An et similiter mulieri que non scandalizetur  per huiusmodi confessionem? Item si fidelis seruiens Iudeo moriatur in uia, domino presente solo suo, non habens peccata aliqua in quibus Iudeus ille uelit uel possit detrahere confitenti, uel Ecclesie, et ille priusquam moriatur, confiteatur Iudeo illi, et eum adiuret per Deum, et fidem quam ei debet, ut penitentiam et confessionem suam protestetur Ecclesie. An credetur ei postmodum hoc protestanti? nonne commendabit Ecclesie tamen confessionem, cum nullum ex ea sequatur periculum? Respondeo : Credo quod Dominus qui dat in tali casu penitenti contritionem, ipsum quid agere debeat docebit per internam inspirationem. Potest enim, ut credo, propter tantam necessitatem, etiam hoc Iudeo uel heretico confiteri. Potest etiam commendabiliter abstinere, ne talibus confiteatur si dictet ei conscientia.« Sed minus anxie nodum hunc soluit Albertus Magnus sibi equalis; qui hanc difficultatem expendens in Iu, dist. 17, a. 58, sic  concludit: Hanc potestatem habet laicus in articulo necessitatis, et mulier similiter. Sed ei nullatenus condonandum quod tandem subinfert articulo sequenti, confessionem illam, et adhibitam illi absolutionem sacramentales esse, non minus quam baptismum a laicis collatum. Quam doctrinam non dubium quin a preceptore hauserit D. Thomas, ut supra uidimus, quam tamen sale Christiano temperat. Non aliter cecinit Raymundus, in illius enim Summula metrica, de qua col. proxime superiori, uersu pagina sic lusit peta delusus:

Presbyterum infirmus, absente suo, petat omnem
Quem poterit: si presbyterum cui confiteatur
Non habeat, laicus confessor uel mulier sit.
Ad baptizandum, uel cordis probra fatendum,
   Mortis in articulo sufficit omnis homo.

uerissimam tamen credimus sententiam Scoti in prefatam Magistri distinctionem scribentis, nec necessarias esse nec plerumque utiles huiuscemodi confessiones laicis factas; imo forte non licitas,  multo minus sacramentales. Plura maioris ponderis uideas in notis D. Luce d'Acherii ad libellum B. Lanfranci De celanda confessione.

Quo more presbyteri usitate et quotidie indifferenter circumstantibus confitentur. Notanda hic doctrina alterius Petri Pictauiensis, monachi uictorini, dist. 20 libri sui penitentialis, duplicem esse confessionem, generalem et specialem. Scilicet est specialis, inquit, in qua omnia exprimuntur peccata; et generalis in qua generaliter confitetur Ecclesia bis in die, scilicet in Prima et Completorio, que fit pro uenialibus et criminalibus que sunt obliuioni tradita. Quod idem prius docuerat Hugo eiusdem Asceterii monachus, lib. II De sacram. cap. 1, parte XIu, sed de solis leuibus et quotidianis culpis mentionem faciens, ut et Pictauiensis noster, dist. 3, cap. 13: Confitemini alterutrum peccata uestra; quod tamen credimus  dictum fuisse de confessione uenialium que fit bis in die, et in Completorio. Eius tamen Magister, dist. 21, § E, generali illi confessioni que fit in Ecclesia, purgationem ascribit culparum, non uenialium tantum, sed et lethalium que defectu memorie inculpabiliter exciderunt. Hic insinuatur quod generalis confessio etiam mortalia delet, quorum intelligentia non habetur.

366 De hac potissimum confessione locutum esse Pullum arbitramur, dum superius uult quotidiana leuiaque cequalibus esse promenda; iterumque eam spectasse dum paulo post subdit: Sed confessionem si non sigillatim, quoniam id pre multitudine raro fieri potest, etc. At saltem generatim et id sepiuscule fieri utilissimum est. Licet non diffiteamur uerbis illis etiam exprimi confessionem illam delictorum que fit soli Deo, de qua plerumque Chrysostomus; queque familiaris admodum erat regio penitenti, uti patet ex psalmis.

 Non pretereundum quosdam in Anglia, Pulli gente, tam rudes et sponte credulos fuisse, ut existimarent se lethalium criminum reos consciosque, sufficienter exonerari generali illa confessione que recitatur initio misse. Cui malo iam late serpenti, sic cautum uoluere Patres Anglicani in constitutionibus, ad titulum: De celebratione missarum. Prohibemus quoque ne ullus sacerdos lapsus in peccatum mortale, ad altare presumat accedere celebraturus, antequam confiteatur. Nec putet, ut quidam errantes credunt, quod mortalia deleantur per confessionem generalem. Scilicet que fit in introitu misse, uel ad horam Primam, aut ad Completorium, ut adnotat ibi Guillelmus Linduuode; qui aliam generalem agnoscit, eamque sacramentalem. Que fit quandoque in secretis quoad uenialia in generali; enumeratis in specie aliquibus grauioribus peccatis. Utraque autem uenialia deleri asserit, pluresque citat in hanc rem auctores.

 Alia erat confessio generalis penitentium, sed schemate paulo prolixiori, eaque peccatorum serie que uix sceleratissimi patrare quirent. Alia non multum abhorrens ab ista, que instructionis gratia, coram fiebat a parochis in Ecclesia, et quam feria quinta in Cena Domini sequebatur absolutio generalis per manus episcopi in cathedralibus ecclesiis; et per abbates aut alios, in illis Benedictini ordinis abbatiis que cathedre iuribus et priuilegiis gaudent, ut pluries uidimus, et presertim in regali ecclesia Sancti Dionysii prope Lutetiam. Alia demum erat, generalis item, pluresque uitiorum species complectens, quam uel ipsi etiam probatissime uite antistites ceterique sub finem uite publice promebant, humilitatis et deuotionis ergo: cuius exempla suppeditabit uir quondam mihi duplici titulo commendatissimus Hugo Menardus, suis ad Sacramentarium Gregorianum obseruationibus, p. 224, 225 et seqq.

uice coronidis hic attexemus formulam nondum excusam confessionis illius generalis ad missam,  qua Pulli etate religiose admodum utebantur Cluniacenses, in quorum primariis constitutionibus  cautum est ne illi formule uel minimum uerbum addatur. Constitutionum illarum, p. 70, ubi de ritibus maioris sacri, sic habetur: Similiter inclinans dicit confessionem: cuius etiam forma ita est prescripta, ut nec ad missam, nec ad horas quibus est dicenda, uerbis amplioribus dicatur, quam est huiusmodi.

Confiteor Deo et omnibus sanctis eius, et uobis, Pater, quia peccaui in cogitatione, in locutione, et opere. Mea culpa. Precor uos orare pro me. Cui similis est illa qua clerici regulares , et canonici cathedrales utebantur, dum more monachorum, culpas suas alternatim dicerent; ut habetur in regula Crodegangi, cap. 18, de quo supra.

 Aut corporali cesione uexandus; quod fiebat ubi Paulus Satane tradebat. Tradere huiusmodi Satane in interitum carnis, ut Spiritus saluus sit in die Domini nostri Iesu Christi . Auctor commentarii in Epistol. Pauli  preluxisse uidetur auctori ad hunc locum. Ut accipiendi illum corporaliter habeat potestatem. Quod dum uiderit se nec carnis hic, nec in futuro spiritus requiem habiturum, de facto peniteat ut 367 saluetur. Quam expositionem docet etiam Ambrosius libro primo De penitentia, cap. 12 et seq., illum carnis interitum intelligens carnis castigationem, non illius internecionem. Nec aliter Pacianus in epistola 3 ad Sempronianum. Primasius in Commentario, Haymo et Caietanus ad eumdem locum. Que sententia Grecis uniuersim arrisit docente illam Chrysostomo pluribus in locis. Anceps autem in hac re fuit Augustinus; nam lib. I de sermone Domini in monte, cap. 20, et contra Epistolam Parmeniani,  lib. III, cap. 1, sic loquitur, nichil tamen certum aut determinatum affirmans: Quid ergo agebat Apostolus, nisi ut per interitum carnis, saluti spiritali consuleret, ut siue aliqua pena, uel morte corporali, sicut Ananias et uxor eius ante pedes apostoli Petri ceciderunt; siue per penitentiam, etc.

Pars tamen numerosior Patrum locum hunc aliter intelligit; scilicet de eiectione ac separatione sola hominis illius a consortio fidelium; quam nos excommunicationem maiorem dicimus. Nec diffitetur Augustinus, qui citato libro contra Parmeniani Epistolam, cap. 2, punitionem illam ab Apostolo inflictam uocat anathema. Fauetque Chrysostomus ipse, tractans illud I Timoth. I: Quos tradidi Satane; quem cum isto I Cor. u conferens, sic habet: Eiiciebatur  a communi fidelium cetu; abscindebatur a grege, fiebat nudus; atque ita destitutus lupis patebat et prodebatur incursibus, etc.



CAPUT LII.

 Considerans quid cuiusque uires ualent, quid ferre recusent; quid culpe iure debeatur  ostendat: quod tamen tolerari possit, imponat. Eo collimant que scribit iterum parte sequenti, cap. 3. Digna certe notatu sententia que iam usitatum Ecclesie morem apte commendet, et illius ueluti cunas indigitet; cum certum sit non ante seculi duodecimi primordia relaxatam esse communiter infligende seuerioris et canonice penitentie disciplinam: quam adhuc sub undecimi finem sedulo perseuerasse, reluctantibus tamen non paucis, testantur ea que passim apud Petrum Damiani offendes, totoque libro qui Gomorrhianus inscribitur; ubi pluribus praxis huius auitam religionem persuadet Leoni IX, a quo consentientem uotis sententiam apostolicam obtinuit. Nec ex eo quod probat Damianus, quasdam que iam pridem emerserant penitentiarum redemptiones  uti demonstrat libri quinti epistola octaua; hinc concludendum est proscriptam suo tempore fuisse canonum seueritatem, aut in pluribus temperatam; quin potius illibatum eorum rigorem coniectare liceat; cui cum impares se plerique crederent, ad prefatas redemptiones, quas iam a quadringentis annis ante Petrum receperat Ecclesia, ut confessori recurrerent, obnixe rogabant. Deinde id moris paucos tantum laicos spectabat, eosque diuites, quod iam non impune ferendum, eo fere seculo censebant Patres Anglicani, quo tales redemptiones prodire ceperunt, scilicet sub medium seculi octaui, in concilio generali Anglie, presidente Cutberto Cantuariensi episcopo. Sic enim Patres Cloueshonie congregati anno 747 contra diuites quosdam qui erogatis pecuniis canones mitigabant, edicunt: »De hoc prolixius disputandum est, ideo quia nuper quidam diues secundum hoc seculum, petens reconciliationem pro magno quodam  facinore suo sibi citius dari, affirmans in litteris suis idem nefas iuxta multarum promissa in tantum esse expiatum, ut si deinceps uiuere possit, trecentorum annorum, pro eo plene ieiunium satisfactionum modis; per aliorum scilicet psalmodiam et ieiunium et eleemosynas persolutum esset, excepto illius ieiunio; et quamuis ipse utcunque uel parum ieiunaret. 368 Ergo si ita per alios placari potest diuina iustitia, cur diuites  qui pro suis flagitiis aliorum innumera possunt premiis ieiunia redimere, difficilius, uoce ueritatis, regnum intrare celorum, quam per foramen acus camelum transire dicuntur.« Lege etiam canones datos sub Edgaro rege, circa annum 967.

Huius item ritus senescentis quidem, sed nondum emortui seculo predicto, alia suppetunt exempla tum ex Gregorio uII, qui in falsas penitentias, hoc est ab exacta canonum penitentialium obseruatione denectentes, stylum acriter intorsit, tum ex uariis  conciliis et penitentialibus libris eo tempore datis; in quibus serio semper et ad iuris apices legimus in penitentes animaduersum.

uerum seculo sequenti, quo Pullus scribebat, iam ceptam tantisper huius sacramentalis discipline relaxationem  non solum indicio sunt ea que multis ingerit in hac Parte et in sequenti; sed id insuper produnt que legimus apud Petrum Blesensem tract. de Penitentia, et alios quosdam. Sed omnium indulgentior fuit, qui postea uixit Guillielmus Parisiensis; licet enim canonum penitentialium scientiam sacerdoti necessariam esse scribat, theoreticam tamen, non practicam uoluit; sed attenta cuiuslibet penitentis indole, et pro ratione circumstantiarum, que rei plerumque discrimina faciunt, aut minuendam, aut ad iuris libellam, iniungendam satisfactionem. Ea tamen ratione  ut Iura cederent sacerdotis arbitrio.  Plura id genus largitur altero tractatu quem edidit De penitentia; et cap. 13. De sacramento ordinis sic ad propositum. Cuius potestas est penitentiales satisfactiones iniungere, eiusdem est eas augere, minuere et mutare, prout ad Dei honorificentiam, et animarum salutem, et ad publicam et specialem utilitatem uiderit expedire. Quod eodem tempore peta noster, qui supra, uersibus expressit folio 124:

Sit circumspectus dum crimina presbyter audit
Circa personas: que pauper, debilis, et que
Sana uel infirma, locuples uel in ordine sacro
Fortis uel fragilis in corpore; que peregrina,
Que sit deuota; que sit minus apta ferendo
Penam pro uitiis; totum moderetur in ipsis
Presbyter accurrens uitiis; medicamina contra
Imponens et eos ad purgatoria mittens,
Si nequit utilius, et ad ulteriora reducat.
Crimina non celet plebis manifesta sacerdos
Donec peniteat, et ut est dignum, luat ipsa.
 Presbyter ostendat uultum miserantis, et istis
Leuia proponat, si dispensat, aliisque
Dulcia proponat quibus est leue fortia ferre.
Denique Raymundus qui florebat circa annum Christi 1225, hanc penarum canonicarum remissionem  passim iam apud omnes obtinuisse, profitetur libro III Summe, capite De penit. et remiss: Alii dicunt indistincte omnes penitentias arbitrarias; et hanc ultimam opinionem uidetur amplecti consuetudo, prima tamen est tutior, licet difficilior.

Aegre enim ferebat uir pius, antiquitatis et sacrorum canonum tenacissimus, hanc seuerioris discipline nauseam: certus siquidem non parumper profuturum illius uigorem, si cum prudentia dispensaretur. Quo sane semper ab Ecclesia collimatum scimus; licet benignissima mater plura filiis indulgenda pro uarietate temporum et circumstantiarum, tam certe optime, quam pie multum, decreuerit.

 Ista tamen de peccatis tantum occultis, licet nonnunquam grauioribus dicta sunto. Nec enim alia mens fuit auctoris ut sub finem 369 cap. 57 sequentis sufficienter docet, dum crimina partitus in publica et priuata, sic prioribus esse medendum putat. Sicut ergo presul manifesta manifestis curat flagitia flagellis, ita latentes presbyter offensas, latentibus satagat sanare remediis. Huncque morem in peccata grauia publicaque serio animaduertendi, religiose in Ecclesia custoditum fuisse, pluribus ostendere non pigeret, nisi breuitati consulendum esset. Id unum attexemus quod in hanc rem egregie lusit peta citatus, qui de mulierum penitentia scribens, que propter peccata non solum publica, sed etiam occulta que grauitatem quamdam secum inuehebant, fieri soleret, nichil plane remittit de penis canonicis, si peregrinationes excipias, que tunc temporis uiris admodum familiares erant, sed feminis ad cautelam iure negate. Sic fol. 135:

 Talis adulterium si fecit non manifestum,
Ne suspecta uiro sit, non luat hoc manifeste.
Unius post mortem luat illud sufficienter
Matrone iuuenes possunt explere carenas
In domibus propriis, licet he non egrediantur.
Ieiunent, orent, iaceant in stramine, nudis
Incedant pedibus, et uadant ciliciate.
Preterea plures sunt emendando labores,
Illis utantur; est his uia talis honesta.

Huiusmodi penitentes, tantum scelera sua deponant, damnationi non obligo. Perplexa mihi sententia, et ex uerbis sequentibus auctoris, necessario concilianda, ut scilicet penitentes illi, proprium sacerdotem fugientes, ab eo licentiam habeant alteri confitendi, nisi ad superiores fiat recursus, ita ut confessio semper fiat sacerdoti iurisdictionem ordinariam aut delegatam habenti. Licet enim Ecclesiarum parochi ac religiosi a summo pontifice delegati, peregrinantibus possint beneficium absolutionis  impendere; iure tamen negant auctores id gratie eos promereri qui tali tantum de causa peregrinantur, ut proprii parochi iurisdictionem eludant; censentque in tali casu ualidam non esse absolutionem. Bonacina, disput. 5, quest. 7, puncto 2, in proposit. 4, num. 6: »Hoc tamen limita, modo iter agant bona fide, id est modo iter non faciant in fraudem legis, ea solum de causa ut possint aliis confiteri. Itaque qui solum ad hunc finem iter agit, ut euitet proprium parochum, et alteri confiteatur; non potest ualide confiteri coram parocho seu sacerdote loci illius ad quem peruenit; ut bene obseruat Coninchus loco citato; uasquez, loco citato, n. 6; Suarez, disp. 25, sect. 2, n. 9; Reginald., lib. I, num. 80, et alii recentiores,« etc. Hec Bonacina, cui tamen respondebunt forsan ii omnes qui priuilegio gaudent ubique confessiones audiendi.

Hanc autem esse mentem auctoris, et precedentia  monent et consequentia. Premisit enim sacerdotem nec ligare nec soluere debere alienas oues, nisi dum ratio cogit aut necessitas, quas in casu predicto negat adesse. Deinde requirit in eo qui legitime putat a proprio sacerdote recedendum ob defectum sufficientis in eo scientie, ut cum eius scientia alium prouideat sibi magis idoneum; quod a fortiori demonstrat licitam non esse a proprio sacerdote subdolam huiuscemodi fugam, que defectum arguit sufficientis in penitente contritionis et dispositionis; que tamen si aliunde adsit, nec desit minister requisitis dotibus instructus, diffinire non audet Pullus, num talis uerecundia que plerumque fugam illam suggerit, sacramenti integritati sit obfutura. Sic censeba etiam peta noster, folio 133.


Si tuus indoctus est presbyter, eius adibis
Consensu reliquum, qui sit sapientior illo.
Si non consentit, maiorem quere super se.

 Notanda tamen tutoque recipienda sententia Bernardi, qui serm. 3 De S. Andrea, studio conquirende penitius humilitatis, nec ab indoctis pastoribus et prelatis recedendum putat. »Nec te moueat, inquit, si illiteratus sit uel indiscretus, 370 quia hoc ipsum, signum humilitatis est, que generat confessionem. Memento quia non est potestas nisi a Deo. Super cathedram, inquit, Moysis, sedent Scribe et Pharisei. Et attende non sedentem, sed sedem, cathedram, non personam. Quid si forte licentia eius ad alium transfugere permittatur? Tu autem prius reueles ei tui cordis arcanum, quia non est plena salus, si ille fugitur aut contemnitur, cui adherere aut honorare debueras. Quid si minus sufficiens tibi uidentur eius instructio? patet ad libertatem uia, ut coram alio litterato atque diserto effundas cor tuum, reseruato illi priuilegio suo, cui tu tuam animam commendasti.« Quam amicissimam ueritatem passim apud omnes obtinere satius  esset, quam illas, huius eui, nundinas animarum queis nichil usquam minus quam earum salus acquiritur. Ut taceam ecclesiastice dispendium pacis, quam tumultuarius ille penitentium excursus qualibet, proprii plerumque pastoris contemptu, periclitari cogit, ne dicam emori. Hic tamen intactam uolumus regularium praxim  quos ut auxiliares copias in castra Domini prima sedes direxit.

Quomodo ille iuxta auctoritatem, etc. Gregorii Homil. 25 in Euang. ante med.: Sepe agitur ut uel damnet immeritos, uel alios ipse ligatus soluat. Sepe in soluendis ac ligandis subditis, sue uoluntatis motus, non autem causarum merita sequitur. Unde fit ut ipsa hac ligandi et soluendi potestate se priuet, qui hanc pro suis uoluntatibus, et non pro subiectorum moribus exercet. Legatur etiam Hieronymus in Matth. c. XuI; Augustinus in psal. XXXuII; Hugo uictorinus tractatu 6 De sacramentis, c. 14.



CAPUT LIII.


Sic Sodomitas, sic mari Rubro submersos, sic denique in deserto prostratos puniuit in presenti, ne puniret in eternum. Locus difficilis, ut plerisque uisum est saniora semper amantibus. Qui pressius uellet inherere littere, paucis difficultatem effugeret hoc commentario, dicens mentem auctoris his uerbis non esse, Sodomitas aliosque predictos, Deo uindice, subita morte preoccupatos, ea temporali nece eternam effugisse: sed solum eis a Deo inflictam eo animo, ut si ea uoluissent ad salutem uti, et rite penitere, inferni procul dubio penas euasissent suis debitas peccatis. Illudque suadet huius capitis scopus a Pullo intentus, ut scilicet qui reos capitis damnatos pie iuuant, eos doceant lubenti animo et uere penitenti mortem subire; quia Deus nonnunquam illa satisfactione placatur, et penam in altera uita luendam, commutat in temporalem  patienti et contrito animo susceptam. Que penitentia si desit, illud efficiet, ut non solum inflictam a terreno iudice penam subeant, sed insuper ultricibus flammis, quibus Deus addicit, eternum puniantur. Quo sensu dictum illud ab Isidoro libro primo c. 30: Quibusdam hic inchoat damnatio, ut illic perfecta speretur perditio. Nec tunc censeri debet Deus iudicare bis in idipsum, semel enim in damnatos animaduertit, sed supplicio hic inchoato, nec usquam post istud seculum finiendo: ut idem egregie dicit Isidorus lib. III Sent., c. 2, sent. 3, 7 et 8.

uerum licet ista genuinam sapiant doctrinam, nec alius fere possit huic illustrande periodo ueritatis radius affulgere; incommodum tamen uidetur, quod eam ab Hieronymo  mutuatus sit auctor.

Tractans enim locum hunc Nahum I, 9, secundum uersionem LXX: Non uindicabit Dominus bis  in idipsum in tribulatione. uidere censetur Sodomitas, etc., hoc in seculo penam omnem suis debitam peccatis exsoluisse, quia Deus non iudicat bis in idipsum. Sic enim exponit Hieronymus: »Quod si uobis uidetur crudelis, rigidus et cruentus quod in diluuio genus deleuit 371 humanum; super Sodomam et Gomorrham ignem et sulphurem pluit; Aegyptios submersit fluctibus; Isrelitarum cadauera prostrauit in eremo: scitote eum ideo ad presens reddidisse supplicia, ne in eternum puniret. Certe aut uera sunt que loquuntur prophete, aut falsa. Si uera sunt que de seueritate eius uidentur dicere, ipsi dixerunt: Non uindicabit Dominus bis in idipsum in tribulatione . Sin autem falsa sunt, falsum est hoc quod dicitur . Non consurget duplex tribulatio. Falsa est ergo et credulitas que in lege descripta est. Quod si uerum est (ut negare non poterunt, dicente propheta: Non uindicabit Dominus  bis in idipsum in tribulatione: ergo qui puniti sunt, postea non punientur. Sin autem illi postea punientur, Scriptura mentitur, quod dicere nefas est. Receperunt ergo et qui in diluuio perierunt, et Sodomite, et Aegyptii, et Isrelite in solitudine, mala sua in uita sua.« Hec Hieronymus. Que quidem difficilem satis sensum pre se ferunt, nec pluribus utriusque Testamenti locis satis accommodum ut II Petri II, 6; Iude unico u\ 7, et maxime Matth. X, 15: Tolerabilius erit terre Sodomorum et Gomorrheorum in die iudicii, quam illi ciuitati. Quibus uerbis indicat Christus, etiam in futuro seculo, Sodomitas, quamuis mitius, puniendos. Conciliari tamen cum uero possunt, et ex ipsius Hieronymi uerbis nonnichil emolliri; quod iam prestare non operosum foret, imo pro Pulli tutela necessarium, nisi uindicande ab errore Hieronymi doctrine studuisset nostri cetaneus Magister, Iu Sent., dist. 15. § A et B.

 Iudicem pro sacerdote habet, quoniam ipsi occulta scelerum pandere oportet. Loquitur de reo capitis damnato, ad quem negat sacerdotem accedere debere, ministraturum ei sacramenta Penitentie et Eucaristie.

Non mirum si religionis ergo et obseruande seuerioris discipline causa, consuetudini sui temporis adheserit auctor; cum posterioribus etiam seculis  uix mos contrarius obtinere potuerit, ut reis morte plectendis, penitentie saltem sacramentum ministraretur. Id olim gratie negatum in Ecclesia, iis omnibus qui, dum desperate ualetudinis essent, post crimina sepius iterata et fidem eiuratam, iamiam morituri penitentiam primum flagitabant, testantur inter alios, Patres primi concilii Arelatensis canon. ult., et Cyprianus in epist. ad Antonianum. Idcirco, frater carissime, peni tentiam non agentes, nec dolorem delictorum suorum toto corde et manifesta lamentationis sua professione  testantes, prohibendos omnino censuimus a spe communicationis et pacis, si in infirmitate atque in periculo ceperint deprecari. Quia rogare illos non delicti penitentia, sed mortis urgentis admonitio compellit: nec dignus est in morte accipere solatium qui se non cogitauit esse moriturum. Similia colligi possunt ex concilio Eliberitano, c. 46, et ex Innocentio primo in Epist. ad Exuperium Tolosanum, c. 2

Sed quod spectat ad reos morti addictos, nondum indultum illis fuisse penitentie sacramentalis solatium anno 1396, probat Caroli sexti regis edictum Parisiis, datum Iu, Nonas Februar. eiusdem anni, quod exstat in libro Ordinationum antiquarum, fol. 124, in nostro codice. Quo rex Christianissimus edicit admittendos esse sontes, mortis reos, ad sacramentum penitentie; idque factum intuitu decreti Clementis u, in concilio uiennensi, quod habetur lib. u Clementin., tit. 9, c. 1: Cum secundum statuta canonica ultimo deputandis supplicio, negari,  si petant, non debeat penitentie sacramentum; abusum damnabilem in quibusdam partibus contra hoc introductum, aboleri omnino uolentes, iustitiarios omnes et dominos temporales, ut ab huiusmodi desistant abusu, hortamur in Domino, etc.

Nihilominus pristinum morem adhuc perseuerasse, saltem in Gallia, anno 1515, satis colligitur ex Actis synodalibus 372 Stephani de Poncher, anno citato. In quibus sic habetur ad titulum de sacramento penitentie: »Item iuxta concilium uiennense, sub pena excommunicationis moneatis Iudices locorum uestrorum ordinarios, quatenus damnatis ad mortem, faciant, antequam patiantur, penitentie sacramentum per personam idoneam administrari; contrariam consuetudinem abolentes; nec non Eucaristie sacramentum uere penitentibus denegari nolumus  eisdem.« Hec synodus Parisiensis, quam ceuis characteribus impressam, hic habemus.

 Quod in Gallia uix potuit aboleri, licet precessissent concilii decretum, et regis edictum; non mirum si pari difficultate contigerit etiam in Anglia post leges sancitas ab regibus Aluredo, Eduardo et Canuto, quibus pariter cautam erat ne quis arceret a penitentie sacramento reos ultimo supplicio damnandos. Sicenim inter leges ab Aluredo M. rege Anglorum, et Gutharno rege Anglo-Danorum sancitas in concilio in quo fedus inierunt, lege 8, habetur: Si quis reus mortis profiteri desideret sacerdoti, nunquam negetur ei. Et lege 8 Eduardi Senioris: Si quis rei capitalis damnatus, sua ingenue sacerdoti peccata confiteri cupiuerit, id ei conceditor. Omnes autem studiose ac sedulo iura omnia diuina prouehunto; ita uti diuinam misericordiam consequantur, atque has a sapientibus irrogatas sontibus penas declinent. Quas igitur sapientes uiri pena sontibus irrogauerant , scilicet negatam reis licentiam confitendi, ut ea seueritate tenerentur  ne in uitiorum preceps ruerent ulterius; rex benignissimus remittit. Et ne forte quidam iudices in contrarium obsisterent, ut fiebat in Gallia, Canutus penas apponit: Si quis rei capitalis damnatus sua ingenue peccata confiteri cupiuerit, id ei conceditor. Si quis autem denegarit, numerato regi centum uiginti solidos, aut saltem adiunctis uiris quinque se culpa liberato. Quamuis aliter intelligat multam hanc Scriptor quidam hac etate celeberrimus, et certe in gratiam Pulli, ut constat ex eius litteris ad me super hac re directis. Censet enim temperatam a Canuto legem Eduardi. Nam, inquit, uti reis licentia confitendi negetur, permittit, duabus appositis conditionibus; uel ut regi numeret centum uiginti solidos; aut ut adiunctis sibi uiris quinque, se culpam liberet.

Certum tamen est has leges aut usu communi non acceptas, aut euo Pulli in desuetudinem abiisse, moribus antiquis postliminio reuersis; sicut in Gallia factum fuisse legimus, sed sub tertia regum nostrorum dynastia. Nam sub secunda, morem inualuisse  sontes publicos morte proxime plectendos ad sacram exomologeseos praxim admittendi, constat ex c. 27 concilii Moguntini, anno 848; ex Wormatiensi, c. 80, et Triburiensi, c. 31. De hoc item conquestus est apud Anglos Bonifacius Cantuariensis archiepiscopus in constitutionibus Anglicanis ad titul. De penitent. et remissionibus; ubi eadem statuens que Clemens u in conc. uiennensi sic effatur: »Quod potissime propter incarceratos suadetur, quibus huiusmodi sacramentum sepius inhumaniter, ne dicamus infideliter, denegatur. Et si interdum confitendi spatium reis datur, hoc eis ita breue et importune conceditur, quod cedat potius miseris in desolationis ac desperationis periculum, quam in consolationis gaudium spiritalis.«

Quod autem Pullus ait: Reum Iudicem pro sacerdote habere, quoniam ipsi occulta scelerum pandere oportet; non mediocriter morem illum commendat tunc temporis usitatum, et de quo superius egimus,  scilicet laicos in articulo necessitatis et in sacerdotum absentia, beneficium absolutionis impendere. Quod potissimum erga reos morti addictos obseruatum esse, testatur Scotus; que tamen praxis non mediocriter ei displicebat, ut patet ex iis que profert in Iu, dist. 17, art. 3. Hodie tamen apud nos, ut communiter 373 reis capitis accersitis denegatur eucaristia, sic iis ubique penitentie sacramentum administratur. Quid tandem hac de re senserit peta noster in Summula Raymundi fol. 39 en paucis accipe:

Confessor licite sis furibus et sceleratis,
His quos damnauit sententia iudicis equa,
Et quos compedibus custodia publica uincit.
Latronum mortem, furum suspendia, clades
Qualescunque caue ne conspicias, quia iure
Missam cantandi tibi tollitur inde potestas.

Eucaristiam reis etiam negandam esse, multis  persuadere nititur auctor, aut si id minime placeat, iudices hortatur ne mori cogant quos celesti uita, que naturalem longe superat, non indignos iudicare. Dignam porro Christianissimo doctore sententiam; sed cuius praxim  nusquam legimus apud eos quibus mos est sacrum uiaticum concedere reis extremo supplicio puniendis.

Religiosius duxit Gallia nusquam eis ministrandam esse communionem, quam in dedecus Christi, eum carnifici tradere perimendum qui cibo uitali recreatus esset. Quem licet obnixe postulauerit a Ludouico XI Francorum rege comes a S. Paulo connestabulus Francie, impetrare non potuit, ut refert Gaguinus lib. X, cap. 20: Confessione more Christiano expleta, orat uiaticum corporis Christi sibi ministrari, quod non obtinuit. Res tamen diuina, quam Missam appellamus, coram illo facta est, et panis benedictus allatus, quem religiose manducauit. Tamen contra hanc consuetudinem reclamasse nonnunquam  episcopos, certum est; et contrariam introducere conatos esse sat perhibent ea que supra retulimus, acta synodi Parisiensis sub Stephano de Poncher. Quam et confirmauit Pius u, motu proprio edito anno 1569, et regio diplomate roboratum recepit Hispania; ut non ita pridem plures Germanie, etc., urbes, statuente sic Carolo u Cesare, ut patet ex articulo 79 constitutionum eius, modo tamen, inquit imperator, reorum in id uota conspirent. Sicque cautum uoluit praue quorumdam consuetudini, qui ducti quodam commiserationis affectu, reis merum ad saturam propinabant, ut sopitis sensibus, minus cruciatibus subiacerent. Sed ista sunt noui iuris, nec euo Pulli mos ille uigebat, imo nec ab anno Christi nati millesimo.

Sed qui martyrio torquendi sunt, a sacramento corporis et sanguinis non prohibentur. Notissima hec nascentis simul et patientis Ecclesie praxis, ut martyrio destinati, diuino uiatico se munirent. Hincque  factum ut quia synaxes agere non poterant fideles metu persecutionis; eucaristiam secum asportarent, domique in arca, uel in alio loco decenter ornato, religiosius asseruarent, et imminente persecutionis gladio, celesti illo pane recreati fortius dimicarent. Legendus Tertullianus, lib. II ad uxorem cap. 5; lib. De oratione sub finem; Cyprianus, lib. De lapsis, etc. Id insuper ostendit Historia Tarsicii acolythi, in fine Actorum Stephani pape et martyris, qui corpus Christi secum deferens, a furentibus gentilibus occiditur. Factum item Luciani martyris Antiocheni, qui pedibus in cippum iniectis, manibusque ad lignum imminens capiti suo, ligatis, stratus et supinus, allatis prius supra pectus sacri mysterii signis, incruentum sacrificium obtulit, eique participauit pridie mortis sue.

Cui corpus Domini confers, quomodo honorem sepulture inuides? etc. Alter hic Pulli questus contra ius sepulture reis negatum. Non hic tamen mos  apud omnes equaliter inualuit: et in plerisque locis, ecclesiastico more communiter humatos; in aliis uero nonnunquam dispensatum, presertim circa nobiles legimus. Sic ea de re statuit synodus Parisiensis anno 1515, ad titulum: De sepulturis. Item cum non prohibeantur qui in patibulis suspendantur pro suis sceleribus, habere penitentie et 374 eucaristie sacramenta, permittimus habere; et post, eorum penitentia peracta, in ecclesiis aut cemeteriis inhumari, et preces pro ipsis effundi; quoniam scriptum est: Non iudicabit Dominus bis in idipsum. Que ipsissima prope uerba referunt concilii Moguntini II sub Rabano, et habentur XIII, qu. 2, cap. Quesitum. Sed notandum quod ibi habetur in glossa, rei quam expendimus paulo supra, necessarium: fit enim mentio de reis ad mortem damnatis, quibus licet offeratur eucaristia, nichil tamen illis prodest ut mortem euadant; ecclesie uero seu templa ad que plerumque confugiunt, securitatem illis prestant et tutelam. Queri consueuit, quare liberetur ille qui fugit ad  ecclesiam, et non ille qui recipit corpus Christi, cum corpus Christi maius sit omnibus? ut de cons. dist. 2, nichil resp. quia corpus Christi est cibus anime, et non corporis: ergo animam liberat et non corpus. uel dic quod priuilegium Ecclesie est, et non debet trahi ad consequentiam, etc. Ex quibus iterum habemus oblatam nonnunquam reis, proxime plectendis, eucaristiam; quem morem uehementer auersatur auctor hoc capite.



CAPUT LIu.

Diuino examine is postea absoluitur, etc. Huius examini meminit etiam cap. precedenti. Alludit ad eas solemnes purgationes fieri solitas ut inusta criminis suspicio aut calumnia refutaretur. Quas olim iuramento ad sepulcra martyrum prestito, aut ignis uel ferri candentis contractu, aut natatu in aqua calida uel frigida; aut monomachia, uel demum eucaristie perceptione, frequenter usurpatas,  pluribus ostendunt auctores singularum etatum. Monomachie et aliorum fit mentio in capitularibus, et in constitutionibus Longobardorum, Wisigothorum, lib. uI, titulo 1, cap. 3; et Frision., titulo 3, cap. 4, 5 et 6, et titulo 14, etc. Aque feruentis et ferri candentis purgationes, similesque id genus damnauit Stephanus papa cap. Consuluisti. Celestin. III, cap. Cura suscepti, De purgat., etc. Nec regi obtemperandum esse talia suggerenti Hildeberto Cenomanensi episcopo, monet Iuo, epist. 74, quod nefastum illud iudicium reprobatum esset ueterum canonibus et sanctissimorum pontificum decretis. Usitatum tamen fuisse tempore Pulli, testantur equales eius, Iuo citatus, et in aliis pluribus locis; et Guibertus abbas, l. III De uita sua, c. 14. Imo licitum fuisse, uerumque Dei iudicium  existimabant non pauci; in quos peculiarem tractatum edidit Agobardus archiepiscopus Lugdunensis. Plurima ritus huius uideas apud Martinum  Delrio disquisit. magic., lib. Iu, cap. 4. Iuretum in notis ad epistolas Iuonis; et nouissime Lucam d'Acherium in suis adnotationibus ad Guiberti opera pag. 660 et seqq.

In monasteriis uero, si quod piaculum latens detegendum esset, missa dicebatur ab abbate, aut ab alio eius nomine; et in fine communicabant singuli in hec uerba: Corpus Domini sit mihi ad probationem hodie, ut discimus ex concilio Wormatiensi apud Gratianum causa citata cap. Sepe contingit. Quam communionem ad id etiam ministrabant nonnunquam summi pontifices, ceterique episcopi, ut Adrianus papa Lothario Francorum regi; Gregorius uII, Henrico Germanie regi; Fridericus archiepiscopus Moguntinus, etc.

Alterius examinationis, scilicet per iudicium crucis, fit mentio in ueteribus formulis ad calcem formularum Marculphi, cap. 12: Notitia de cruce euindicata. Cuius purgationis forma, ut adnotat Bignonius,  describi uidetur citato supra titulo 14 legum Frisionum; duas scilicet preparari tesseras, quarum una pura, altera crucis signo insignita sit: que due super altare in linteo euoluuntur; deinde post uarias preces, a presbytero aut puero debent extrahi. Quod si crucis tessera, prima extrahetur, innocentiam satis probatam existimabant. Quod tamen, 375 ob reuerentiam crucis, prohibetur Capitularium l. I, c. 108.

Licet autem plurima, ut diximus, exstent harum purgationum exempla; integram tamen damus hic formulam examinationis per ferrum candens, suppressis tantum litaniis; tum quia nondum excusa, et ab aliis in quibusdam scitu dignis discrepare uideatur; tum etiam quia scripta uidetur sub Eugenio III papa  ut habet inscriptio manuscripti codicis. Ex sanctis autem in iisdem litaniis inuocandis, apparet in usu fuisse in diecesi Ambianensi.


INCIPIT IUDICIUM FERRI

 Inprimis cantet presbyter prescriptam Missam; post hec faciat ignem accendi; benedicatque aquam, et aspergat super ignem, et super astantes, et ubi iudicium agendum, et sequatur hec oratio super ignem.

Domine Deus Pater omnipotens, lumen indeficiens, exaudi nos qui es conditor omnium luminum; benedic, Domine, hoc lumen quod ad te sanctificatum atque benedictum sit; tu illuminasti omnem mundum ut ab eo lumine accendamur, et illuminemur igne claritatis tue: sicut igne illuminasti Moysen, ita illumina corda et sensus nostros; ut ad uitam eternam peruenire mereamur. Per Dominum, etc. Postea agatur litania. Ut sequitur in codice manuscripto.

Tunc accedat presbyter ad ignem, et benedicat uomeres, dicens, Oratio.

Deus iudex iustus, qui auctor es pacis, et iudicas equitatem, te suppliciter deprecamur, ut hos uomeres  siue hoc ferrum ordinatum ad istam examinationem cuiuslibet dubietatis faciendam, benedicere + ita digneris, ut si hic homo innocens est de prenotata causa, unde nunc purgatio querenda est, cum hoc ignitum ferrum acceperit, illesus appareat; si autem reus atque culpabilis est, iustissima sit ad hoc uirtus tua in eo cum ueritate declaranda, quatenus iustitie non dominetur iniquitas, sed subdatur semper falsitas ueritati. Per te, Christe Iesu.

Benedic, Domine, sancte Pater, per inuocationem sanctissimi nominis tui, et per aduentum Filii tui Domini nostri Iesu Christi, atque per donum sancti Spiritus Paracleti, ad manifestandum uerum iudicium tuum, hos uomeres siue hoc genus metalli uel ferri, ut sit a te sacrificatum, et a nobis sanctificatum ut, omni falsitate procul remota, ueritas iudicii tui fidelibus tuis fiat manifesta. Per eumdem Dominum nostrum Iesum Christum Filium tuum. Qui tecum uiuit et regnat in unitate.

 Omnipotens Deus, suppliciter te exoramus pro huius negotii examinatione quam modo hic inter nos habemus, ut iustitie non dominetur iniquitas, sed subdatur falsitas ueritati, ut si quis hanc presentem examinationem per aliquod maleficium aut per herbas tegere uel impedire uoluerit, tua sanctissima dextera iudex iustissime euacuare digneris. Per Christum Dominum nostrum.

Benedictio Dei Patris, et Filii, et Spiritus sancti, descendat super hos uomeres, siue super hoc ferrum, ad discernendum uerum Dei iudicium Amen.

Tunc pro ipso cui crimen imputatur, cantetur psalmus: Domine, exaudi orationem meam, auribus percipe obsecrationem meam, etc.

Pater noster. Et ne nos. Saluum fac seruum tuum. Deus meus sperantem in te. Mitte ei, Domine, auxilium de sancto, et de Sion tuere eum. Nihil proficiat inimicus in eo, et filius iniquitatis non apponat nocere ei. Esto ei, Domine, turris fortitudinis, a facie inimici.  Domine, exaudi orationem meam, et clamor meus ad te ueniat Dominus uobiscum, et cum spiritu tuo


Oratio.

Exaudi, quesumus, Domine, supplicum preces, et confitentium 376 tibi parce peccatis, ut pariter nobis indulgentiam, tribuas benignus et pacem. Tunc illi qui discutiendi sunt, catechizentur his uerbis.

Adiuro te, homo, per Deum Patrem omnipotentem qui creauit celum et terram, mare et omnia que in eis sunt; et per Iesum Christum, Filium eius, qui pro nobis natus est et passus; et per Spiritum sanctum qui in igne diuino super apostolos uenit, et per sanctam Mariam Dei genitricem, et per omnes angelorum choros, per apostolos, martyres, confessores, uirgines: si te culpabilem de prenotato imputatoque tibi crimine scis, hoc ferrum hodie in manu tua non presumas accipere; si autem tam temerarius es, ut eodem crimine pollutus, accipere presumas, per uirtutem Domini nostri Iesu Christi, et per triumphum  crucis uictus, et confusus abscedas. Si autem securus et innocens es, per nomen Domini nostri Iesu Christi, et per triumphum sancte crucis, tibi damus licentiam ut accedas cum fiducia ad suscipiendum hoc ferrum. Liberet te Dominus iudex iustus, sicut tres pueros de incendio ignis eripuit, et Susannam de falso crimine liberauit, quatenus saluus et securus appareas. Et uirtus Domini nostri Iesu Christi, ad rectum iudicium hodie in te declaretur, qui uiuit et regnat. Tunc ille qui discutiendus est, dicat.

Ecce ego pro illa discussione, et securitate, quam hodie ad iudicium uerum facere debeo, magis credo in Deum Patrem omnipotentem, quod ipse potens est in hac re, pro qua criminatus sum, modo et iustitiam et ueritatem in me ostendere; quam in diabolo et in maleficiis credere, aut iustitiam et ueritatem Dei irritare.

Tunc faciat sacramentum et portet ferrum usque ad  locum designatum. Quo peracto, sigillet decanus manum eius, et postea usque ad comprobationem iudicii, in omni cibo et potu suo salem et aquam benedictam admiscere bonum est.



CAPUT LuI.

Sacerdotalis ergo dignitas, secularisque potestas hos inter se duos diuidant gladios, etc. Sic apte ad propositum disserebat Edgarus Anglie rex in oratione ad Dunstannum archiepiscopum Cantuariensem, aliosque presules congregatos. »Aemulamini, o sacerdotes, emulamini uias Domini et iustitias Dei nostri. Tempus insurgendi contra eos qui dissipant legem Dei. Ego Constantini, uos Petri gladium habetis in manibus. Iungamus dexteras; gladium gladio copulemus; et eiiciantur extra castra leprosi, ut purgetur sanctuarium Domini.«

Licet autem paulo ante Pullus asserat, ex duobus illis gladiis, de quibus Luce XXII fit mentio, Petrum  non estimasse alterum ad se pertinere, scilicet temporalem, quem proinde laicis tantum uelit esse deputatum, ut contendebat Fridericus imperator in epist. sua ad imperiales contra Adrianum Iu PP. certum est tamen utrumque gladium spiritalem et temporalem Ecclesie, et maxime Petro competere. Quod uel ipse Bernardus agnoscit l. Iu De considerat, cap. 3. »Quid tu denuo usurpare gladium tentes, quem semel iussus es ponere in uaginam? Quem tamen qui tuum negat, non satis mihi uidetur attendere uerbum Domini dicentis sic: Conuerte gladium tuum in uaginam. Tuus ergo et ipse, tuo forsitan nutu, etsi non tua manu euaginandus. Alioquin si nullo modo ad te pertineret et is, dicentibus apostolis: Ecce gladii duo hic, non respondisset Dominus, satis, sed nimis est: uterque ergo Ecclesie, et spiritualis scilicet et materialis. Sed is quidem pro Ecclesia, ille uero et ab Ecclesia exerendus est. Ille sacerdotis, is militis manu, sed sane ad nutum sacerdotis,  et iussum imperatoris.« Que uerba transcripsit Bonifacius uIII, in 377 Extrauag. Unam sanctam de Maiorit. et obedientia, ut probet pontificem Romanum utriusque gladii potestatem habere. Deinde addit conformiter ad ea que Pullus hic habet: Oportet autem gladium esse sub gladio et temporalem auctoritatem spirituali subiici potestati. Nam cum dicat Apostolus: »Non est potestas nisi a Deo: que autem sunt a Deo, ordinata sunt , non autem ordinata essent nisi gladius esset sub gladio,« etc. Iuuant se mutuo ambe potestates inuicem federate, non confuse; et cum ad uerum uentum est, inquit Nicolaus I in epistola ad Michelem, ultra sibi nec imperator iura pontificatus arripuit, nec pontifex nomen imperatorium usurpauit.



CAPUT LuII.

Sunt crimina priuata, sunt publica; aiunt quidam utraque presuli reseranda, eiusque nutu castiganda. Distinctio hec inter crimina publica et priuata,  quantum spectat ad confessionem et penitentiam de eis faciendam, solum audiri cepit circa annum Christi septingentesimum; ut colligitur ex libris Penitentialibus uenerabilis Bede, Ecberti Cantuariensis archiepiscopi, et Rabani Mauri; et ex canonibus Isaaci Lingonensis episcopi, et quorumdam conciliorum que post predictam epochen celebrata fuere. Ut mirum non sit, si superioris etatis scriptores, quos forsan Pullus intendit hoc capite, scripserint tam peccata priuata quam publica, episcoporum notitie, ac penitentie publice  subiacere: modo illa sint grauia, et attenta etiam nascentis succrescentisque Ecclesie praxi, qua solius episcopi nutu indicebatur penitentia publica. Quidni etiam dixerimus uoluisse Pullum indigitare preter antiquiores Patres, Petrum Damiani, qui in crimina quedam occultissima, pena publica, nec ab aliis quam a prelatis infligenda animaduertendum esse, pluribus contendere uidetur eo libro qui Gomorrhianus  dicitur. Nisi quis dicat eius sententiam de casibus episcopo reseruatis intelligendam esse; agitur enim ibi maxime de crimine pessimo, licet secretissime commisso: sed nostra hec qualiscunque coniectura.

Licet tamen post predictum tempus, annum scilicet 700, reseruata summis sacerdotibus publicorum criminum solemni penitentia, occultorum priuata presbyteris, ut plurimum, relinqueretur; certum est tamen episcopos pleraque per loca criminum occultorum detectionem solerti diligentia procurasse; et ne quid per fraudem lateret, decanos plebeios ad id constituisse, qui requisito prius ab eis iuramento  singulorum prauos mores uitiaque scrutarentur, ad ipsum post modum deferenda, eiusque nutu serio castiganda. Hec habemus ex Reginone abbate Prumiensi, in sua canonum Collectione  initio libri II, et ex Burchardo et Isaac Lingonensi in suis item canonum Collectionibus. uerum ibi occulta crimina intelliguntur, non que a reo tantum qui ea perpetrarit, sed etiam que a quibusdam aliis, licet paucissimis, sciuntur. Quo supposito opinamur Pullum de iis tantum criminibus occultis locutum, quorum nulla est apud alios conscientia, nisi reus ipse flagitii sui dederit indicia. Ea enim nominat latentes offensas, que patulam, inquit, refugiunt emendationem. Hic enim mos Ecclesie ad nos usque peruenit illibatus, ut in prauos subditorum mores et in eorum occulta scelera tuto possint episcopi animaduertere, si illibato secrete confessionis sigillo, perueniant in eorum notitiam.

Multo minus negauerit auctor reseruationem, ut inquiunt, quorumdam casuum, ob quam ad prelatos superiores recursus fieri debeat, et presertim ad summum pontificem; cum eo tempore quo Rome  degebat , anno scilicet 1139, celebratum fuerit Lateranense concilium, in cuius canone 15 sic legitur. »Si quis suadente diabolo huius sacrilegii reatum incurrit, quod in clericum uel monachum uiolentas manus iniecerit, anathematis uinculo subiaceat; et nullus episcoporum illum presumat absoluere nisi mortis urgente periculo, donec apostolico conspectui presentetur, et eius mandatum suscipiat.

Quod item addit: Latens culpa patulam refugit emendationem, id etiam ab eo dictum nolumus de penis illis publicis que censuras a iure latas et ipso facto incurrendas necessario consequuntur; in quas semper ius habuit Ecclesia, licet ipsa crimina aut interna , uel melius, occultissima, nec unquam in uulgus spargenda forent. Quas penas certum est diu post mortem Pulli perseuerasse publicas; et etiam a concilio Tridentino  uiritim restitutas, licet hac etate raro admodum eas in publicum prodire sciamus, tum propter sacerdotum quorumdam incuriam aut ignorantiam, tum quia plus equo facilius in alias secretas commutantur.

De confessionibus igitur tantum ordinariis loquitur Pullus, quibus nullus subest reseruatus conscientie casus: quod pluribus probare superfluum foret, cum satis ipse mentem aperiat. Sic enim loquens de penitentium multitudine: Alioquin nec presul poterit tante consulende multitudini sufficere; nec ipsa se detegere uolet aut audebit illis, qui hac presertim tempestate, mundo dediti sunt. Quibus uerbis manifestum est non eum loqui de iis peccatis que possent ab episcopo reseruari, aut que iam essent reseruata, cum ea multitudinis non sint, sed raro contingant; tum etiam quia id in subsidium uerecundie penitentium dicit, quod signum est de peccatis tantum internis aut mere occultis, ut dicebamus supra, fieri  mentionem, que nullius canonice pene  reatum important.

Porro que peccata summi pontificis manum requirerent, que presulis ordinarii, sic ostendit peta noster toties laudatus fol. 130, sed styli simplicitate, ob antiquitatem, facile condonanda:

Crimina sunt quedam que spectant presulis ad uim
uel pape; quorum tibi non datur ulla potestas.
Incestum faciens, deflorans, aut homicida,
Sacrilegus, patris percussor, uel Sodomita
Pontificem queras. Papam, si miseris ignem,
Si percussisti clerum, Simonue fuisti,
uel si falsasti bullam pape simul ibis.
Qui partum suffocat, aut que neglexerit eius
Infantem mater, quocunque modo moriatur.
Si pater aut mater uiolenter leditur, aut si
Qui brutale nefas facit, aut in perditionem [forte proditionem]
Si proprium dominum perimit; uel in ecclesia qui
 Sacra ledit grauiter; uel qui mechatur; et ille
Qui matrem, cognatam polluit atque sororem,
Presulis arbitrium, licet occulte subeant hi.
Si confessorem preter te possit habere
Non sua probra tibi tua confiteatur amica.
Et folio 142, uersa pagina:

Non scelus enorme uitii soluas sine papa
Sacrilegus, cleri percussor siue parentum;
Occisor fratris, puerorum uel mulierum.
Ecclesie sancte uiolator igne uel ense,
Aut coitu duplex; incestus et omnis adulter,
Plenius et doceant: iungatur et his homicida,
Periurus: Domini cum corpore, christmate turpi
Quid faciunt? Isti penas ineunt grauiores.
Tales uel similes Romam uadunt, nisi sexus
Obstet femineus, aut debilis aut senis etas.
Tunc dispensetur de consilio seniorum.
Puniat Ecclesia plus occulto manifestum.
 379 Dictos, qui possunt que pape soluere, soluant.
Quidam maiorum soluant hos claue suorum.

Hec paulo fusius, sed in gratiam antiquitatis; ut que tunc praxis fori penitentialis uigebat in Ecclesia, studiosus lector edoceatur.



CAPUT LX.

Hic est Lazarus, etc. Mirum ad quantas redegerit angustias tum Pullum, tum alios fere omnes illius etatis theologos, euangelica narratio resurrectionis Lazari: cuius expositionem mere litteralem et uerbo tenus sequentes, id communiter opinati sunt, solum Deum per se et excluso omni sacerdotum ministerio peccatores ad uitam reuocare per culpe condonationem, preuio tamen motu contritionis; sacerdotes uero ut dispensatores penitentie sacramenti, a uinculis peccatorum, hoc est a reatu pene, uelut Lazarum ligatum institis, soluere, ut iam superius  est ostensum ad cap. 13 quinte partis. Sic auctor libri aduersus hereses inter opera Abelardi cap. 13; Hugo uictorinus monachus, lib. Iu secundi Miscellaneorum, titulo 26; Richardus eius symmysta, tractatu ea de re peculiari, Magister Iu Sent., dist. 17 et 18, § F. cuius sententiam amplexatus est cum eius dictatis Petrus Pictauiensis noster cap. 16 partis III sue Summe.

Huius autem historie sensum allegoricum desumpsisse uidetur auctor cum aliis, ab Augustino pluribus in locis ut tract. 49 in Ioan., homil. 27 inter 50, etc. Sed insigniter sermone 8 De uerbis Domini.

»Dicit ergo aliquis: Quid prodest Ecclesia si iam confessor uoce Dominica ressuscitatus prodit? quid prodest Ecclesia confitenti, cui Dominus ait: Que solueritis in terra, soluta erunt et in celo. Ipsum Lazarum attende; cum uinculis prodiit, iam uiuebat confitendo, sed nondum liber ambulabat uinculis irretitus. Quid ergo fecit Ecclesia, cui dictum est:  Que solueritis soluta erunt, nisi quod ait Dominus continuo ad discipulos: Soluite illum et sinite abire.« Et ser. 44 De uerbis item Domini: »Processit de monumento uiuus et ambulare non poterat, et Dominus ad discipulos: Soluite eum et sinite abire. Ille suscitauit mortuum, illi soluerunt ligatum, etc., opus est ergo ut qui reuixit soluatur, et ire permittatur. Hoc officium discipulis dedit, quibus ait: Que solueritis in terra, soluta sunt et in celo.« Hec Augustinus, post quem etiam Gregorius, homil. 26 in Euang., et l. XXII Moral., c. 13; Beda, in Euangel. Ioannis eo loci; Isaac Lingon., canon. 11; et ante eos Ambrosius, lib. II De penit., c. 7. uide que adnotauimus ad cap. quadragesimum quinte partis.

Quod iam potest ea que in confessione fit absolutione, roboratus. Et adhuc expressius cap. seq. Notanda hec auctoris uerba, quibus sacri fori methodum, sacramentalis absolutionis ad usque peractos  penitentie fructus seu satisfactionem a sacerdotibus iniunctam, differende  suo seculo, hoc est duodecimo, ad senium uergere cepisse, ne dicam emori, coniicimus. Ea enim etate non discretam tempore communiter fuisse sacerdotalem absolutionem ab actione penitentie, non Robertus solum, sed et equales eius quos ad caput 13 quinte partis laudauimus, satis declarant: et inter alios Richardus a Sancto uictore, tract. De potestate ligandi, etc., cap. presertim 9 et 22; et Hugo eius socius, lib. II De sacramentis, parte XIu, cap. 1; et Summe sent., tract. 6, cap. 10 et seqq. Priori loco sic inquit: Grauioris culpe reatum singulari confessione sacerdoti aperimus; et secundum eius consilium munere satisfactionis oblato, indulgentiam peccati obtinemus. Dicit oblato, non peracto, quasi innuat tunc suffecisse ut oblatam a sacerdote penitentiam seu satisfactionem alter acceptaret. Cum hac tamen cautela,  ut sacerdoti constaret 380 ex signis externis, de interna dispositione penitentis et eius contritione, quam sacramento preuiam necessario uolunt auctores citati. Que quidem contritio, cum in eorum sententia culpam deleat ante realem sacramenti susceptionem, non egre persuasum habebant differendam non esse absolutionem, culpa iam dimissa, modo sponderet penitens se quamprimum Deo satisfacturum. Talem in penitentes indulgentiam sacerdotibus suadebat ea prorsus ratione ductus Petrus Blesensis, eodem cum auctore seculo scribens tractatum de penitentia et satisfactione a sacerdotibus iniungenda, in quo sic habet: Quid scis si iam lacrymis et contritione mundatus est? Liberatus est forte ipso proposito confitendi. Dixi: Confitebor, et tu remisisti. Lazarus a Domino suscitatus est, antequam ab apostolis eius instite soluerentur. Leprosi a Domino mundati sunt, antequam se ostenderent sacerdotibus, etc.

 At si nulla aut certe debilia tantum signa doloris aduerterent, preposteram esse nolebant absolutionem, quam tunc differendam esse sedulo monet Pullus superiori c. 57: Si quo interim de peccato penitere contingat, satisfacienti ueniam non deneges: non tamen prepostere; uerum tunc quando illius peccati impenitentia a corde recesserit; quod dum remanebat, nullius satisfactionem peccati uigere sinebat.

Unde probanda nobis uidetur auite consuetudinis apud quosdam recentiores praxis restituta, qua, cum id incommodum non est, absolutionem differunt ad usque peractos penitentie labores et fructus, aut ad prestitutum a confessario temporis spatium, quo constare sibi possit de penitentium statu, et num uere steterint promissis. Utinam certe conspirarent omnium uota studiaque in saluberrimum illum progredientis Ecclesie morem, qui uitiis succrescentibus exitialis esset, et plurimos  arceret a frequenti in peccata relapsu. Consultum insuper esset sacramentorum dignitati, utilitati et efficacie, quibus, ut plurimum, obest prematurus ille singulos indiscriminatim penitentes absoluendi ritus, et quem sibi probrosum, ne dicam nociuum, ducerent externi fori iudices, erga reos uel leuiori crimine notatos. Hec tamen citra preiudicium quoduis aliorum secus sentientium.



CAPUT LXI.

Et quid est opus pandi, nisi ut consolatio fiat penitenti? Ne perperam abutantur hoc loco nouatores, qui non alium agnoscere uolunt confessionis effectum, preter lenimentum illud conscientie et subsidium quod nascitur ex mutuo colloquio cum fidelissimo amico, cum ei sponte promimus quidquid animum intime pungit; recurrendum ad ea que studiose collegimus ad cap. 13 quinte partis, ubi Pulline huius doctrine proscenium fecimus, facemque pretulimus e littore, ne quis incautus offenderet.  Pluribus enim ostendimus tutam eo seculo Pulli sententiam  de ui et efficacia sacramentorum baptismi et penitentie: et presertim quid istud efficiat, uti nonnunquam gratie cumulum augeat, ut a pene reatu precipue soluat, ut demum sacerdotes euehat ad iudiciarie potestatis tribunal; nec soli sistat nudo illi et abunde ieiuno conscientie lenimini; tum ex allatis auctoris uerbis, tum ex dictatis aliorum sui equalium, satis superque probauimus, ut pigeat hic iterata scribere.

Unum in gratiam Pulli dixisse sufficiat, paucos esse inter sui seculi scriptores, qui confessionis sacramentalis naturam, necessitatem, circumstantias ad ipsas usque atomos declarandas, uarios item eius effectus muniaque, aut eo clarius aut elegantius expresserit, ut non ingrato studio lector beneuolus aduertet.

 Id quoque uerba Domini consulens, attende id solum ad tuam curam pertinere, 381 quamuis super terram iudices commorantem, non etiam sub terra putrescentem. Alludit auctor ad illud Gelasii primi in concilio Romano, in quo negandam esse absolutionem cuidam uitali defuncto, his uerbis declarat: »Quantum, premonente Domino, possibilitatis est humane, desideranti remedia prebeamus; totum, quod supra nostre facultatis est modulum, diuino iudicio relinquentes. Non autem nobis poterunt imputare, cur preuaricationis offensam uiuentibus remittamus, quod Ecclesie, Deo largiente, possibile est. Nec nos iam mortuis ueniam prestare deposcant: Quod nobis possibile non esse manifestum est. Quia cum dictum sit: Que ligaueritis super terram, quos ergo non esse iam constat super terram, non humano, sed suo iudicio reseruauit. Nec audet Ecclesia sibimet uindicare, quod ipsis apostolis conspiciat non fuisse concessum; quia alia est causa  superstitum, alia defunctorum.« Et ad illud Leonis in epist. 91 ad Theodorum: Quod manens in corpore non receperit, consequi exutus carne non poterit. Nec necesse est nos eorum qui sic obierint merita actusque discutere, cum Dominus Deus noster, cuius iudicia nequeunt comprehendi, quod sacerdotale ministerium implere non potuit, sue iustitie reseruauerit; ita potestatem suam timeri uolens, ut hic terror omnibus prosit, etc. Eadem sententia legitur in Commonitorio eiusdem Gelasii, quem Fausto tradidit Constantinopolim a se directo, pro causa Acacii episcopi Constantinopolitani; qui cum ab apostolica sede damnatus sic obiisset, obnixe rogabant illius urbis senatores, ut solueretur anathema, iisque liceret communicare cum episcopo suo; quorum absurde petitioni annuendum non esse, imo nec illud fieri posse, declarat Gelasius in predicto Commonitorio, et in epistola ad episcopos Dardanie, siue per Illyricum constitutos. Hancque consuetudinem  esse Romanorum pontificum, ut nichil in mortuos statuere audeant, pluribus docet uigilius pontifex ad finem constituti de tribus capitulis. Cum quibus, et pariter cum auctore nostro eadem sentiens Gratianus XXIu, quest. secunda, hec habet: »Quod autem post mortem nullus excommunicari ualeat uel absolui, ex uerbis Euangelii monstratur, quibus dicitur: Quodcunque ligaueris super terram, etc. Super terram, inquit, non sub terra; ostendens quod uiuentes pro uarietate suorum meritorum soluere possumus uel ligare; de mortuis autem sententiam ferre non possumus.

uerum, ut inquit ibidem Gratianus, hoc non de omni crimine intelligendum est: sunt enim quedam crimina, de quibus etiam post mortem accusari potest quilibet uel damnari, uelut heresis. Quod ex quinta synodo generali euidentissime probatur: in qua pluribus agitata questione: Num post mortem damnandi forent heretici? definiunt Patres, sic mortuis dicendum esse anathema. Quod placitum quidam  maxime commendant et probant multiplici auctoritate Augustini, Rabani Mauri, et plurium etiam episcoporum qui sic defunctos hereticos condemnauere. Sic Origenes, sic Theodorus Mopsuestenus episcopus, aliique non pauci, cum in sexta synodo, tum in septima leguntur post mortem damnati, pari iure quidam etiam absoluti. Anterioribus temporibus, inquit Sextilianus Carthaginensis episcopus in Oecumenica synodo u, actione 8, in nostra prouincia multi episcopi congregati, et quedam de diuersis causis ad ecclesiasticum statum pertinentibus disponentes, statuerunt de episcopis defunctis, qui hereticis suas facultates relinquunt, ut post mortem anathemati subiiciantur.

Celebris, seculo Pulli, ea est absolutio post mortem, quam Heloisse Paracletensis diaconisse et Abelardi quondam coniugis rogatu, mittit ad eamdem pro eius marito uenerabilis Cluniacensium abbas, his conceptam uerbis, propriaque manu  scriptam et sigillatam: 382 Ego Petrus Cluniacensis abbas, qui Petrum Abelardum in monachum Cluniacensem recepi, et corpus eius furtim delatum, Heloisse abbatisse et monialibus Paracleti concessi; auctoritate omnipotentis Dei et omnium sanctorum, absoluo eum pro officio ab omnibus peccatis suis. Exstat inter eius opera, fol. 345.

Non hec tamen post mortem excommunicatio, anathematizatio, ut et absolutio, quid de nouo determinant aut efficiunt, quantum ad salutem aut damnationem eorum circa quos uersantur: ut enim egregie monet auctor superiori capite 58: Dum super terram sunt, suos presbyteri nouerunt parochianos; cum sub terram uadunt, in summi sacerdotis diecesin transeunt. In alienum ius manum non porrigas. Sed mortuum anathemati subiicere, est eum ecclesiastica sepultura priuare, preces nec sacrificium pro eo offerre, ceteraque negare pietatis officia, quibus pia religione solet filiis suis subuenire mater Ecclesia. Absoluere uero, est huiusmodi  fructuum communicationem impertiri: quod  in rudiorum tantum gratiam dixerimus. Huius rei factum insigne narrat S. Gregorius libro secundo Dialogorum, cap. 23, De sancto Benedicto, et libro Iu, cap. 55.

Tempore tamen S. Leonis et ante synodum quintam generalem, huius post mortem, absolutionis nulla praxis erat in Ecclesia Romana, maxime quoad penitentes ante prestitam sibi reconciliationis gratiam decedentes; uti docemur ex c. 6 epist. 92 Leonis ad Rusticum Narbonens. . Nos autem, inquit Leo, quibus uiuentibus non communicauimus, mortuis communicare non possumus. Quo canone ad uerbum citato utitur Alcuinus in fine libri De diuinis officiis , eique adheret. Sed quedam alie Ecclesie, ut Gallicana in concilio Arelat. II, c. 12; uasensi, c. 2; et in capitularibus, l. u, c. 77. Africana, presertim in concil. Carthag. Iu, c. 79, et Hispanica in Toletano II, canon 12 contrarie sententie que indulgentiam in mortuos suadebat, subscribere  maluerunt.



AD LIBRUM SEPTIMUM.



CAPUT III.

 Est ergo satisfactio quedam, quam cuiuslibet natura tolerare fere ualeat, aspera tamen, et tanto Deo gratior, quanto humilior; cum quilibet sacerdotis prostratus ad pedes, se cedendum uirgis exhibet nudum. Non coacte, sed spontanee; non priuatim, sed coram confessario suscepte flagellationis fit hic mentio. Quod ideo ducimus adnotandum, ut ritus huius usum ueteribus incognitum , scias etate Pulli, aut paucis eo superioribus annis emersisse, scilicet sub finem seculi decimi anno circiter 980. Inflictum enim non ultro  susceptum uirgarum supplicium, familiare antiquis fuisse, saltem quoad religiosos, moniales, clericos, colonos et seruos, discimus ex canonibus Isaac Lingonensis titulo 4, cap. 13, ex consilio primo apud nostram Matisconensem habito, anno Christi 581, cap. 8; ex synodis etiam Suessionensi III, cap. 9; Liptinensi, cap. 6, et Duziacensi II. In qua Duda stuprum passa, scelerisque complices Bertha et Erpeda uirgis castigantur. Ex penitentialibus item Theodori, Bede et Romano  et maxime ex ipsis capitularibus, tomis conciliorum Gallie insertis. Ut omittamus plures monachorum regulas, in quibus frequens uerberum, disciplinarum, ictuum, uirgarum, cesionum, palmatarum, percussionum, flagellationum et id genus similium fit mentio, ut inter alios suppeditabunt abunde Menardus noster in sua regularum concordia, et Heftenus in Disquisitionibus monasticis.

 383 At expetite flagellationis, aut sponte saltem subite praxim  temporibus Damiani cepisse, uel, ut diximus, circa annum 980 hinc coniicimus , quod ante hanc epochen nulla aut saltem perpauca suppetant illius exempla apud ecclesiasticos auctores; postea uero non apud monachos solum frequens fuerit hic disciplinarum usus, sed etiam secularium plurimis gratus admodum exstiterit, non priuatim modo, sed et in ipsis urbium compitis, dum sinceri doloris et compunctionis stimulus ad id impelleret penitentes: quod euo maxime S. uincentii Dominicani legimus factitatum. In quo uigebant celebres ille flagellantium se phalanges, quibus fauere uidebatur eximius ille concionator, ut colligi uidetur ex postremis uerbis Ioannis Gersonis in tractatu quem edidit Constantie De secta se flagellantium; uel saltem quos  efficaciter non reprobabat, ut ipse Gerson loquitur in epistola ad eum directa.

Quia tamen uel occasione illius publice flagellationis, uel aliunde potius, in eam sectam irrepserant plura que merito repudiauerit Ecclesia, non diu progredi permissa est; si tamen constet inter sic damnatos recenseri debere eos qui sub D. uincentio illi publice flagellationi sese libere supponebant; quod credibile non esse, multis coniiciet lector ex iis que habet Surius in eius uita. Hinc tamen factum est, ut in huiuscemodi populares disciplinas paulo durius inueheretur predictus Parisiensis cancellarius qui tum agebat Constantie, ubi peculiarem hac de re tractatum edidit, ut iam diximus, in quo  preter alia quam plurima, sic habet: »Formidandum istic est, ne apud personas clericales et in locis sacris causet hec pollutio sanguinis, uel excommunicationem, uel irregularitatem, uel contaminationem et profanationem in eisdem locis sacris. Lex Christi prohibet sollicite penitentias publicas dandas esse clericis, sacerdotibus et prelatis, propter reuerentiam status clericalis: quanto minus debent tales persone suscipere penitentias huiusmodi publicas, sicut sunt, ut fertur, multi de numero se flagellantium, qui licet uideantur celare se, tamen satis cognoscuntur. Similiter diceretur de personis insignibus in utroque sexu, de seruanda insuper uerecundia iuuencularum et iuuenum illic se denudantium, et de non infringenda grauitate uirorum, uel auctoritate minuenda parentum.«

uerum licet forsan plus equo Gerson excandescat in id genus penitentias publicas, non eius tamen censura reprobatum putamus illius flagellationis  usum, quem hic commendat Pullus, ob ea que statim subdit, a quibus noster non dissentit.

»Lex Christi, inquit Gerson, si uideatur flagella indulgere, iuxta illud: Ecce ego in flagella paratus sum, nichilominus circumstantie debent apponi, quibus rationabile fiat obsequium nostrum: una, quod huiusmodi flagellatio fiat iudicio superioris imponentis talem penitentiam; et quod ab altero fiat et moderate, et sine scandalo et ostentatione, ac sine sanguine, iuxta traditionem S. Parisiensis: quemadmodum fit huiusmodi flagellatio in religionibus approbatis, et ab aliquibus deuotis personis.« Hec Gerson, Pulli uerbis maxime conuenientia: que tamen non uniuersaliter certa credimus; maxime dum dicit nusquam canonice uirgas inflictas aut infligendas fuisse clericis, nec in eos per penitentias publicas animaduersum fuisse, etiam post Constantini Magni tempora Contrarium enim legimus in canonibus  Isaac Lingon., tit. 4, c. 13: Si autem seruus, uel ecclesiasticus fuerit, publice flagelletur ac decaluetur; et iuxta proprii episcopi iussionem, penitentiam publice et canonice gerat. Et lib. uII Capitul. Caroli Calui, cap. 311: Si autem clericus aut monachus in hoc peccatum inciderit, post tertiam uerberationem, in carcerem 384 missus, etc. Similiter et nonnates uelate eadem penitentia teneantur. Quod idem premittitur de presbytero fornicante: Duos annos in carcere permaneat, et ante scorticatus  et flagellatus uideatur. Similia uidentur in synodo Liptinensi celebrata anno 742. Et Regest., lib. IX, epist. 66, iubet sanctus Gregorius Paschasio episcopo: Ut Hilarium prius subdiaconatus, quo indignus fungitur, priuet officio, atque uerberibus publice castigatum faciat in exsilium deportari, etc. Quam canonicam penam ad uno minus quadraginta ictus, quoad iuniores, restringit predicta synodus Masticonensis.

Si tamen quis pertinaciter contendat hec de minoribus  tantum clericis intelligenda, non de maioribus, nisi precessisset degradatio , non reluctamur. At hoc sponte concesso, nichil tamen sibi commodum consequetur Gerson, ideo scilicet eliminatam a sacerdotio publicam penitentiam, aut uirgarum inflictionem  quod ea redderentur infames, nec proinde pristino gradui restituerentur qui eam semel susceperant; ex quo concludit multo minus debere clericos publice seipsos flagellis cedere. Nec enim infamia talis oriebatur ex ipsis penitentie publice penis, sed ex adiuncto graui crimine quod plerumque notorium erat, dum indicebatur talis penitentia publica aut solemnis. Si enim occulti sceleris conscientia, aut aliter ipse compunctionis ardor ad eam subeundam sacerdotes adigeret, et per superiores id eis liceret , nulla tunc eis inurebatur infamie nota, imo publicis Ecclesie ministeriis, ut prius, uacabant, dum iussisset episcopus. Probant illud insigniter Patres concilii Toletani citati. Ubi primum ostenso talem penitentiam in commissi peccati remedium esse, subdunt postea eam sacerdotibus sic penitentibus detrimento non esse. Nunquid penitentie donum quod in remedium fit peccati, in prohibitionem deuocandum est sacramenti? Proinde statuunt: »ut stante priscorum canonum sanctione, quicunque pontificum uel sacerdotum deinceps per manus impositionem penitentie donum exceperint, nec se mortalium criminum professione notauerint, tenorem retentandi regiminis non amittant, sed per metropolitanum, reconciliatione penitentium more suscepta, solita compleant ordinis sui officia, uel cetera mysteriorum sibi credita sacramenta.« Hic autem de penitentiis uere publicis et solemnibus  sermonem fieri, constat ex interrogatione ualeriensis episcopi, qui canoni illi condendo causam dedit, et ex ipsa forma loquendi qua Patres utuntur. Eodem spectant canon. 53 concilii Toletani Iu, et 12 concilii Aurelianensis primi, qui presbyterum et diaconum includit. Legendum item cap. Quesitum extra De penit. et remiss. cap. Presbyter, dist. 28, etc. Si quis presbyter, dist. 30. Ex quibus manifestum est sacerdotes aliquando, et ipsos etiam antistites, penitentie publice se deuouisse, illesa semper canonum religione, et per consequens  citra irregularitatem omnem, aut ecclesiastice discipline dispendium, potuisse seipsos flagellis coram cedere: qui unus erat penitentie publice subeunde modus.

Et ne quis forsan postremum istud reuocare possit in dubium, eum inter alios obsidem fidei damus  qui glossas fecit in metricam Summulam Raymundi, in cuius folio 129, expensis satis accurate publice penitentie ritibus, eorum seriem sic claudit: Post hoc iterum debet manere extra ecclesiam usque ad diem cinerum, et facit hoc tandiu omni anno, donec episcopus cum eo misericorditer dispenset. Et diebus Dominicis se publice ante ualuas ecclesie flagellat; et in ciuitate 385 ante crucem hoc idem faciat, etc. Fatetur quidem solemnem illam penitentiam, secum irregularitatem importare, sed cum exceptione quadam nobis gratissima, et rei quam expendimus, utilissima certe. Sciendum, inquit ibidem, quod quilibet agens penitentiam solemnem, erit irregularis, et hoc est uerum, si talis penitentia sit illi iniuncta a iudice; sed secus esset, si aliquis ageret talem penitentiam ex proprio motu, etc. Quod ex opposito aduersatur sententie Gersonis supra, qui huiusmodi flagellationem non damnat. modo fiat iudicio superioris imponentis talem penitentiam; quam tamen  sic inflictam ab alio, irregularitatem acciuisse certum est.

Minus etiam recipimus quod iterum profert Gerson; ut scilicet illa flagellatio ab altero fiat; quemadmodum fit in religionibus approbatis, et ab aliquibus deuotis personis. Licet enim hac exceptione Pullo non aduersetur, nec eorum morem damnemus qui preferunt aliena ope uerberari; egre tamen ferimus eos reprehendi, qui propria manu innocenter in seipsos deseuiunt; quos ab emulorum dicteriis tegit et uindicat Petrus Damiani lib. u, epist. 8; et lib. uI, epist. 27, efficacibus ad illud persuadendum rationibus allatis, quibus spontanee flagellationi et per seipsum inflicte, ubertim patrocinatur. Si non facientibus, inquit epistola 8, noua ac proinde reprehensibilis uidetur disciplina uirgarum, et ad liuide persuasionis ineptiam iudicatur destructio canonum, abolitio decretorum; nunquid uenerabilis Beda redarguendus esse uidebitur, qui post antiquorum sententiam  canonum, quosdam penitentes asserit ferreis circulis astringendos, etc. Reliqua utriusque epistole perlegantur. Deinde Gersoni contradicit ipse glossator Raymundi supra citatus, qui penitentes per seipsos flagellari scribit. Diebus Dominicis se publice ante ualuas ecclesie flagellat. Tertio contrarium arguit factum Apostoli I Corinth. IX. Castigo corpus meum, Grece cedo, uerbero. Et, ut monet Henricus Stephanus, uerbum illud notat liuorem qui ex contusione nascitur, quique in Apostoli carne ex ipsa uirgarum inflictione cernebatur; uti luculenter disputat Gretserus lib. I De disciplina, c. 4. At spontanea erat et arbitro nemine Pauli flagellatio. Quin et ipse Chrysostomus homil, 34, quotidianam et per se, corporis uerberationem suadet: Sic assidue ipsam  ad hunc terrorem reuoca, etc. Cede, uerberibus ac flagellis dilania. Et Hesychius qui seculo quinto florebat, Centuria 1, c. 331, eadem que Chrysostomus, utpote carni domande utilia, docet. Tandem omnes fere religiosi ordines  ab apostolica sede probati, hunc ritum uerberandi seipsum tum publice, tum priuatim, alteri pretulere. Ut pretermittamus societates illas secularium, etiam optimatum, quos penitentium uocant, ab Henrico III, Galliarum rege, delectas, quibus mos est, certis diebus, manu propria disciplinam, ut dicunt, facere, ut fit etiamnum hodie Tolose, Burdigale, Aquis. Sextiis, etc.

Ex quo coniicias ulterius, num sit immobilis iuris assertum quod iterum obiicit Gerson, non decere uiros insignes, deuotionis ergo sponteque propria,

Mollia nodoso discerpere terga flagello,
cum ex aduerso contrarium euincant probentque. tot illustrium uirorum et puellarum spontanee castigationes, quas apud Damianum et Surium non sine stupore legimus. Referre piget que de hac re scripsit Buseus in notis ad Petri Blesensis commentarium  in Iob. An ista merito uocet Gerson pollutionem sanguinis, non facile dixerimus. Hec quidem pluribus preter morem; sed in gratiam auctoris qui disciplinarum in Ecclesia praxin commendat, remouendi fuere quidam obices ex allatis uerbis Gersonis.

Sed propius ad textum Pulli redeuntes, qui genus hoc penitentialis satisfactionis expendens, scribit a confessariis ipsis cedi solitos penitentes ad id libere paratos; quedam uoluntarie huius uerberationis exempla hic scribenda selegimus. 386 Narrat Osbertus seu potius Osbernus monachus Benedictinus ac precentor Ecclesie Cantuariensis, qui florebat sub Dunstanno circa annum Christi 1074, comitem quemdam incestuosum a Dunstanno anathemate multatum, hanc egisse satisfactionem. Dunstanno itaque generale totius regni concilium de obseruantia Christianitatis celebrante, ipse comes suimet oblitus, nudis pedibus, laceris indumentis corpus amictus, uirgas manu ferens, concilio sese medium  ingessit, et ante pedes Dunstanni gemebundus et eiulans corruit, etc. Mattheus Parisiensis exponens quanto cordis dolore punctus fuerit Henricus Anglie rex ob cedem sancti Thome Cantuariensis archiepiscopi, sic eam describit: Ab episcopis qui tunc presentes erant, absolutionem petiit, carnemque suam nudam discipline uirgarum supponens, a singulis uiris religiosis, quorum multitudo magna conuenerat, ictus ternos uel quinos accepit. Nec aliter Herbertus, lib. Iu Historie quadripart., cap. 5. Sed addit a monachis cathedralis Cantuariensis, octoginta tres ictus ad minimum, regem accepisse. Cuius ritus, penitentes flagellandi, uestigium aliquod retinuit Ecclesia Romana, in qua penitentiarii longas uirgas adhuc in manibus gestant, dum stant pro tribunali. Hinc intelligendus, ut quidam uolunt, locus Optati Mileuitani lib. I contra Parmenianum Exeat hinc quasi imponatur illi manus in episcopatu, et quassatur illi caput de penitentia.

Usitate satisfactionis huius, et magis ad mentem  auctoris, meminit Lancelotus Ducsac, uetus scriptor Gallus, prima parte operis sui, cuius uerba Gallice scribimus, ne quid desit antiquitati. La confession ne uault rien, si le ceur n'est repentant; et si tu es moult esloigné de l'amour de nostre Seigneur, tu ne peux estre raccordé sinon par trois choses. Premièrement par la confession de bouche. Secondement par une contrition de ceur. Tiercement par peine de cueur, et par euure d'aumosne et de carité. Telle est la droite uoye d'aimer Dieu. Or ua et si te confesse en cette manière, et reçois la discipline des mains de tes confesseurs; car c'est signe de mérite. Quod Latine dicitur: »Confessio nichil prodest, animus nisi penitentia ducatur. Si tu ualde remotus es ab amore Domini nostri, cum eo in gratiam redire non potes, nisi tribus rebus. Primo confessione oris; deinde contritione cordis; tunc demum pena cordis, et operibus caritatis et eleemosyne. Eiusmodi est recta diligendi Dei uia. Age igitur, confitere ut oportet;  et a confessoribus tuis recipe disciplinam uirgarum: est enim meriti signum.«

Ex hac satisfaciendi methodo, ortum credimus illud quod Nangiacus scriptum reliquit de S. Ludouico Galliarum rege, in eius uita: Post confessionem uero suam, semper disciplinam recipiebat a confessore suo. Et post alia: Nec pretermittendum estimo de quodam confessore quem habuit ante fratrem Gaufredum de Belloloco, de ordine Predicatorum, qui solitus sibi erat dare disciplinas nimis immoderatas et duras; super quo caro eius tenera non modicum grauabatur. Quod grauamen nunquam illi confessori, quandiu uiueret, uoluit reuelare. Sed post mortem dicti confessoris, quasi iocando et ridendo, hoc alteri confessori suo humiliter recognouit. Quam deuotissimam contriti cordis exercitationem familiarem etiam fuisse Henrico imperatori  scribit Reginardus in rebus gestis S. Ammonis tunc archiepiscopi Coloniensis. Nunquam insignia  regalia sibi presumpsit imponere, nisi clam per confessionis ac penitentie, uerberum insuper satisfactionem, licentiam a quolibet sacerdotum suppliciter mereretur, etc. Hec Surius 4 Decembris.

Idemque refert de Rodulpho episcopo Eugubino Petrus Damiani lib. I, epist. 19 ad Alexandrum II pontificem. Ferreo circa pectus circulo iugiter cingebatur. Quem tamen circulum sub ilia demersum, dum coram Patribus nudaretur, diligentius occultabat. Nunquam scilicet capitulo confessor intererat, in quo non acciperet disciplinam.

387 Ad quam pariter allusit peta noster in metrica Summula Raymundi fol. 122, ubi enumerans sacrilegii nota inustos, excipit confessarios, licet percutiant confitentes.

Es uir sacrilegus si res sacras uiolasti;

Si percussisti personam religiosam

uel quem de clero: nisi sit percussio sancta.

Doctor discipulum; confessor probra fatentem  Percutit, et licet hoc.

Pluribus aliis, quod nota sint, supersedemus; que lector affatim enumerata uideat apud Petrum Damiani lib. I, epist. 29 ad Alexandrum papam; l. u, epist. 8; lib. 6, epist. 34, et lib. II, epistola 14, celebrem in ordine Benedictino  consuetudinem sese flagellandi singulis sextis feriis, iam tum suo tempore uigentem, sic ostendit: Qua die ueneris omnes fratres nostri, quos utique monasterialis ordo connectit, hoc etiam ad cumulum proprie salutis adiiciunt, ut et se mactent in capitulo uicaria collisione scoparum; et insuper celebrent in pane et aqua ieiunium.

Huius autem introducende flagellationis in Ecclesiam causa  uidetur fuisse seuera canonum in penitentes animaduersio; cui ferende cum impares se cernerent, eam aliis piis operibus redimebant, uti non obscure noster insinuat isto capite. Hinc frequentes ad loca sancta penitentium excursus; hinc natus  uberior indulgentiarum usus; hinc Romam et Hierosolymam profectiones; hinc cruce signatorum phalanges; ecclesiarum, pontium, et id genus similium publicorum edificiorum, ex collecta uiritim pecunia constructiones, quale sub Mauritio Parisiensi episcopo celeberrimum illud Deipare templum, ex penitentium eleemosynis mira celeritate, nec minori magnificentia constructum. Hinc denique orta uoluntarie flagellationis praxis  et terribilis ille scoparum fragor tot repetitis ictibus in humeros deseuientium. Quam penarum canonicarum per disciplinas redemptionem, pluribus prosequitur Petrus Damiani laudatus; et ante illum uenerabilis Beda postremo cap. libri De remed. peccat., modo nulla subsit additamenti cuiusdam suspicio, ut iam prefati sumus.



CAPUT u.

In agendis tamen paruulorum mortuorum. Quidam  recenti manu addiderat exsequiis, sed perperam et imperite. In antiquis enim codicibus et ritualibus, hec uox agenda, solitarie et sine addito legitur can. 9, conc. Carthagin. Ab uniuersis episcopis dictum est: Quisquis presbyter, inconsulto episcopo, agenda in quolibet loco uoluerit celebrare, ipse honori suo contrarius existit. In Lectionario S. Hieronymi titulo ultimo: In agenda mortuorum. Grimaldus in libro Sacrament., titulo cap. 102: Misse in agenda mortuorum. Idem in titulo cap. 11. uide Menardum, Heftenum et alios in Regulam S. Benedicti. Pamelium in liturgicis, etc.



CAPUT uI.

Rerum autem ecclesiasticarum ordinatio, cure est episcopalis, etc. Quidquid sit de hac rerum seu reddituum ecclesiasticorum dispositione, quam secundum canones ad episcopos spectasse certum est, non ingratum erit plerisque antiquitatis studiosis,  determinatam illam temporis epochen indicasse, qua constat conuentualem canonicorum mensam, ut inquiunt, ab episcopali diuulsam fuisse; beneficio cuius separationis, iam licitum fuerit cuilibet canonico proprium possidere, reclamante licet sanctissima canonum disciplina. Id autem docemur ex nobilissimo fragmento Aquisgranensis concilii sub Gregorio papa Iu, quod in uetustissimis Chronicis nostri huiusce sancti Petri uiui Senonensis cenobii exstat; de cuius fide cum tantisper hererem, quod 388 in impressis huius concilii exemplaribus non legeretur, commodum uenit in manus aliud exscriptum illius fragmenti, a doctissimo uiro Nicolao Camuzatio Trecensi canonico liberaliter transmissum cum eius censura, indubitatam scripture nostre auctoritatem asserente. Preterea certum est ex aliis auctoribus instituta primum beneficia a Gregorio Iu, de quo hic, ut inter alios notat uicecomes l. Iu, c. 2, De Baptismo.


 De concilio Aquisgranensi; de canonicis.

»Circa hec tempora, tempore Ludouici Pii, de Roma ad palatium Aquisgranense uenit Gregorius Iu, demandans concilium de fere omnibus prelatis orientalibus et omnibus occidentalibus. Ubi statuta quamplurima utilia Gallicanis Ecclesiis statuerunt, confirmante pontifice Romanorum. Statuerunt pro canonicis qui tunc sub prepositis uiuebant  ut quilibet canonicus, personis ad certum numerum redactis, suum temporale proprium possideret. Et ut de communi camera cuilibet distribueretur, prout in choro diuinis officiis resideret.« Hec ibi. Quod decretum uotis omnibus, hactenus amplexati canonici, eo uigore illibatum obseruant, ut ab eo uel latum unguem deflectere, piaculum ducant.

Ne autem, quod in eodem sequitur manuscripto,  pereat, adiicimus in gratiam eorumdem canonicorum, quod itidem statutum de suarum domorum libertate; postquam pro monachis pauca etiam statuere episcopi; sic enim consequenter habetur sub titulo speciali.


De libertate domorum canonicorum.

»His temporibus Ludouicus Pius concessit canonicis, concordante domino papa, habere in domibus libertatem, et iudiciariam potestatem. Et uoluit ipsos uestiri griseis et uariis, quia adeo crescebat Ecclesia in Galliis, quod reges, duces et barones, habebant filios et fratres, auunculos, in ecclesiis canonicorum et monasteriis monachorum, et se supponebant obedientie humilium fortiores.« Que singula ideo commemorauimus, quod nondum typis excusa fuerint.



CAPUT X.

Absque titulo ordinari non licet. Non solum antiquos  canones spectasse uidetur auctor, quibus prohibetur quempiam absque titulo ordinari, ut Can. 6 concilii Chalcedonensis, apud Iuonem III, parte decreti cap. 102, ex epistola Leonis III ad Carolum regem. Et ex concilio Nannetensi apud eumdem III parte c. 169, etc. Sed presertim legisse uidetur decretum Urbani II, paucis ante ipsum annis editum Placentie; quo non illicita solum, sed et irrita censetur ordinatio facta sine titulo. Sanctorum canonum statutis consona sanctione decernimus, ut sine titula facta ordinatio, irrita habeatur. Et in qua Ecclesia quilibet titulatus est, perpetuo perseueret, etc. Quam tamen seueram canonum censuram mitigauit Innocentius III, cap. Cum secundum, extra de prebend. et dignitat; et cap. Tuis questionibus, eodem, sufficere docet titulum patrimonii; quod tamen suo seculo non uiguisse, satis innuit auctor; imo nec iam eo titulo promouendos esse cupit sancta synodus Tridentina  cap. 2, sess. 21, De reformat. nisi quos episcopus iudicauerit assumendos pro necessitate uel commoditate Ecclesiarum suarum. Legantur preterea cap. Non liceat; cap. Episcopus citato titulo; et cap. Si Episcopus eodem, in uI Concilium Lateranense sub Alexandro III, parte I, cap. 9.

Ne tamen cuipiam scrupulum moueat, quod citati pontifices referunt 389 irritam fore sine titulo ordinationem. Notanda Glossa ad ly irritas; quoad exsecutionem; non quoad ueritatem; quia ordinem non amittunt.

Nonne dum publica audientia titulo cuiuspiam Ecclesie lecto assentis, etc. Summopere commendat hic Pullus antiquum Ecclesie morem, neminem ad sacros ordines promouendi, qui non esset alicuius particularis Ecclesie ministeriis addictus; cuius ideo inscribebatur albo seu matricule, que communiter canon dicebatur, a quo nominatos esse uolunt presbyteros canonicos, qui nunc canonici simpliciter  dicuntur. Qui uero uagi nec certis sedibus consistebant, fugitiui uocabantur et superflui, ut in concilio Aruernensi can. 15. Unde a Basilio Cesariensi plures indices Ecclesie fieri iubentur; unus qui penes episcopum esset; alter penes chorepiscopos seu decanos rurales; tertius asseruaretur a clericis cuiuslibet Ecclesie, cui quis ascriptus esset, ne fraus aliqua in electissimum illum clericorum cetum irreperet: quos clericos, ideo uocat canonicos Basilius, epist. ad Amphiloch., can. 6, quod in canone eorum nomina legerentur. Et apud Zonaram synod. Nicen., can. 17, idem est in canone recenseri, et in clero ordinari: et nota seu signum degradationis erat, quod clerici alicuius criminosi nomen ex illo canone expungeretur. Aduertit etiam Filesac De sacra episcoporum auctoritate, cap. 13, § 5, quod canonici qui nunc sunt, certo alicui collegio aut ecclesie ueluti titulo, iuxta canonem Chalcedonensem assignati, Caroli Magni euo hoc nomine  sint donati, cum antea clerici dicerentur: Hallier item De sacr. elect., part. II, sect. 6, cap. 2, art. 1, num. 3, de canonicis cathedralibus dictum censet quidquid in antiquo iure de presbyteris dictum inuenitur. His consentanea sunt, inquit, que de canonicis Ecclesie maioris ad ordinationem uocandis, in ueteri iure habentur.



CAPUT XI.

Ideo namque postremi tres, sacri ordines nuncupantur. Subdiaconatus ordinem cepisse tantum censeri sacrum a tempore Urbani II, quidam opinantur, quod innuere uidetur Innocentius III, extra de seruis non ordinandis. Nam licet, inquit, sacer ordo non reputaretur in Ecclesia primitiua, tamen a constitutione Gregorii atque Urbani, secundum moderna tempora, sacer gradus esse minime dubitatur. Que Urbani constitutio sic se habet: Nullus in episcopum eligatur, nisi in sacris ordinibus religiose uiuens fuerit inuentus. Sacros autem ordines dicimus  diaconatum et presbyteratum; hos siquidem solos primitiua legitur habuisse Ecclesia. Subdiaconos uero, quia et ipsi altaribus ministrant, opportunitate exigente concedimus, dist. 60, can. postremo. Ex qua tamen constitutione num colligi debeat subdiaconatum esse sacrum ordinem, egre coniicimus. In Summa Petri cantoris Parisiensis  capite 54, sic legitur: Prima autem manus impositio debeatur diaconibus ordinandis. De nouo enim institutum est subdiaconatum esse sacrum ordinem. Florebat Petrus ille sub finem seculi duodecimi. Noster uero Petrus Pictauiensis, qui tunc uiuebat, censere uidetur nondum continentie uoto obligatos fuisse subdiaconos. Inquirens enim quorum sit continere ex ui sacre ordinationis, eorum non meminit, cum sic loquitur capite 25 distinct. tertie. Perfectio ordinis est continere omnino, cuius signum est opere ipsum indicare. Ad hanc tenetur omnis sacerdos,  siue habeat curam gregis, siue non, et diaconus. Hec perfectio nichil aliud est quam uotum continentie, de qua: Qui potest capere, capiat .

Alii tamen  commodius referunt ad tempora Gregorii primi, quem esse dicunt, de quo Innocentius citatus loquitur. Siquidem libro I, epist. 42, occasione 390 quorumdam Sicilie subdiaconorum, qui continere nolebant, nec ab uxoribus, quas duxerant, abstinere, sic imposterum esse cauendum monet: Unde uidetur mihi ut a presenti die episcopis omnibus dicatur, ut nullum subdiaconum facere presumant, nisi qui se uicturum caste promiserit, etc.

Huius etiam subdiaconorum celibatus antiquitatem in Ecclesia cum Greca, tum Latina, probat insigniter noster Ratramnus Corbeiensis monachus, ad finem tractatus sui De processione Spiritus sancti contra Grecos, in cuius fine respondens ad singula eorum obiecta contra Latinos, et maxime contra  celibatum; recensitis prius concilii Niceni, Neocesariens., etc. canonibus, et Iustini imperatoris constitutione, sic prosequitur: »Presens sanctio dubietatis omnem caliginem remouere cognoscitur, interdicens manifeste, non solum presbyteris et diaconibus, sed etiam subdiaconis et aliis quibuscunque in clero, matrimonium. Interdicitur ut in sua domo preter matrem et eas personas que suspicionis turpitudine careant, habitare nullo modo permittant. Preuaricatores autem, si conuicti fuerint, clero depelli decernit; et ad ignominie penam tales curie mancipandos esse iubet officiis.« Et post pauca: »Dicant igitur gloriosi principes Grecorum, qua presumptionis audacia freti, contra constituta maiorum, contra leges Ecclesie, contra consuetudinem hactenus conseruatam uenire non uerentur? Romanos atque Latinos reprehendentes quod episcopis, presbyteris, leuitis atque subdiaconis uxores ducere non concedunt. Ecce enim imperialibus coarguuntur legibus, que, cum pro Romanis  atque Latinis sanciunt, eos qui contraueniunt, procul dubio condemnant.« Exstat hic auctor manuscriptus in celebri bibliotheca Thuana, que refertissimus antiquitatis penus, eruditorum omnium uotis hactenus satisfecit.

Apud nos enim nulla sacerdoti, etc. Hic et in sequenti textu capitis 19 infra citandi, obscuritati plus equo uidetur indulsisse Pullus: cuius germanum sensum cum me solum assequi posse merito diffiderem, plures adiui, qui cecutienti mihi lucem affunderent: quos inter, commodum, ni fallor, illuxit eminentissime domus regius professor D. de Sainte-Beuue, qui remotis obicibus quos in auctore uerebar, sic illius mentem, suamque paucis aperuit. »Apud nos enim, etc., uerbis istis auctor reddit rationem, propter quam mulieres eas que patiuntur amplexus sacerdotum, mox appellauerit meretrices; quia uidelicet, Apud nos, hoc est, in Ecclesia Romana, nulla earum sacerdoti copulatur coniugio.  Quod probat, quoniam quando libet eam dimittere, licet. Quasi sic argumentetur. Que mulier extra legitimum coniugium uiro commiscetur, ea est meretrix: sed que sacerdoti commiscetur ea uiro extra legitimum coniugium commiscetur, quod ostenditur, quia mulier quam licet uiro dimittere quando libet, ea uiro extra legitimum coniugium commiscetur. Licet autem sacerdoti dimittere quando libet mulierem cui commiscetur: ergo, etc.« sic ille.

Monachus ipso uite sue habitu et clericus sacri ordinis gradu; uterque absque uoce continentiam reipsa profitetur. Non nesciuit Pullus ipsam monachorum consuetudinem solemniter profitendi; sed cum eius seculo omnium notissima esset Regula Benedictina  in qua non uouetur castitas nisi implicite; consentanee scripsit monachos absque uoce  continentiam profiteri. Ut enim, inquit Basilius, epistola 2 ad Amphilochium, cap. 19: uirorum professionem non nouimus preter eos qui seipsos monachorum ordini addixerunt, 391 qui tacite uidentur celibatum admisisse. Quam continentiam ita monachorum status propriam esse declarat Innocentius III extra De statu monachorum, cap. Cum ad monasterium, ut in ea dispensare posse, neminem, ne quidem summum pontificem, asserat.

Forma autem professionis apud Benedictinos solemniter emittende, hec est, ut obseruatur in congregatione Gallicana S. Mauri: »In nomine Domini nostri Iesu Christi. Amen. Anno a Natiuitate eiusdem. N., die N. mensis. N., ego frater N. de tali loco N. diecesis N., promitto stabilitatem et conuersionem morum meorum, et obedientiam secundum Regulam S. P. Benedicti, coram Deo et sanctis eius quorum reliquie habentur in hoc monasterio N., in diecesi. N., sub congregatione S. Mauri ordinis  S. Benedicti; in presentia R. P. domni N. et monachorum eiusdem monasterii. Ad cuius rei fidem, hanc schedulam seu petitionem, manu propria scripsi, die et anno quibus supra.« Ea utuntur etiam, paucis omissis, Carthusienses; nullibi expresso continentie uoto.

Clerici in choro, laici sunt extra. Circumiecti sunt olim ad altare et chorum cancelli, ad turbam laicorum arcendam, eo presertim loco qui solis clericis patet: cap. 1 extra De uita et honestate clericorum, excepta imperiali maiestate et regia, huic enim in unctionis et regie potestatis uenerationem, etiam intra cancellos altaris, liberum esse et patentem aditum, disputat Balsamon in can. 69 sexte synodi, nisi sceleri alicui aut maleficio inueniatur obstricta: quod Theodosio imperatori S. Ambrosius obiicit apud Theodoretum, lib. u Hist., cap. 18. Quos altaris cancellos ex prima fuisse et antiquissima Ecclesiarum fabrica, constat satis ex panegyrico Paulini episcopi Tyri, ubi sepimentum ex ligno reticulatum  uocatur apud Eusebium. Locus autem sanctuarii in speciem quadrati columnis sublimibus est undique circumseptus, quarum media interualla sunt interstitiis, ligno instar retis aut transenne cancellatis in mediocrem et equabilem longitudinem porrectis, circumclusa. Lib. X Hist., cap. 4.

Ab huiusmodi cancellis dicti sunt olim cancellarii principum, quod que officii et ministerii sui erant, explicarent intra cancellos positi, id est inclusi ligneo quodam sepimento, quo molestius irruentem turbam submouerent, et ab omnibus conspici possent citra molestiam aut egritudinem quamcunque, ut est apertius apud Agathiam libro primo Histor., et Cassiodorum epist. 6, lib. X uariarum. Quo cancellariorum munere  usa etiam Ecclesia, et quo functus per aliquot annos Robertus noster. Sed cum iam in eam excreuisset auctoritatem, que timeri potuisset, dignitas illa, suppresso cancellarii officio,  uel potius auctoritate, creati sunt uicecancellarii.



CAPUT XIII.

Nam iuxta antiquam traditionem. Eam reperimus apud Iuonem II parte decreti, c. 84 ex epistola Paschalis, uel ut legunt alii, Paschasii: »Si quis autem obiecerit non consecrationes emi, sed res ipsas, que ex consecratione proueniunt, penitus desipere probatur. Nam cum corporalis Ecclesia, aut episcopus, aut abbas, tale aliquid sine rebus corporalibus et exterioribus in nullo proficiat, sicut nec anima sine corpore corporaliter uiuit: Quisquis eorum alterum uendit sine quo nec alterum haberi potuerit, neutrum uendere non derelinquit. Quam tamen obiectionem sacer penitus canon exterminat,« etc.



CAPUT Xu.

Quid per capellanum et sacerdotem parochianum, per curias, tabernacula et parochias, 392 intelligere  uelit Pullus, non facilis mihi coniectura: nisi  per curias et tabernacula intelligat ipsas regum capellas aut oratoria quibus preest capellanus, et de quibus frequens apud auctores nostros fit mentio sub regibus prime et secunde dynastie. Per parochias uero, ipsas parochiales et rurales ecclesias, in quibus sacer fons baptismalis reperitur. De prioribus fit mentio in concilio Agathensi, can. 21, et Aurelianensi III, can. 7: Ut in oratoriis Domini prediorum, minime contra uotum episcopi, ad quem territorii ipsius priuilegium noscitur pertinere; peregrinos clericos intromittant, nisi forsan quos probatos ibidem districtio pontificis obseruare preceperit. Et in Conc. Cabilon., can. 14: Nonnulli ex fratribus nostris et cepiscopis nostris, residentibus nobis in sancta synodo, in querimoniam detulerunt, quod oratoria per uillas potentum iam longo tempore constructa, et facultates ibidem collatas, ipsis quorum uille sunt episcopis contradicant; et iam nec ipsos clericos qui ad ipsa oratoria deseruiunt,  ab archidiacono cercere permittant. De his item capellis et curiis, Carolum Caluum alloquuntur Patres concil. Meldensis, canone 75.

Frequens etiam fit mentio de sacerdote capellano in const. Anglicanis; et ibidem adnotat Guillelmus de Linduuode cum archidiacono, tabernaculum sumi nonnunquam pro ecclesia, cap. Sicut non alii de cons., dist. 1. Et parochiam pro ipsa diecesis matrice ecclesia; uel etiam pro tota diecesi: et parochianos pro episcopis, quod in antiquo iure frequentissimum est.

Capelle nomen audiri non cepit nisi post tempora Gregorii Turonensis; quod plurimi deriuatum uolunt a cappa S. Martini , que cum regibus nostris obtigisset, eam deuotionis et religionis ergo secum ubique circumferri iubebant, ad bellum maxime profecturi, ut coram ea sub regio tentorio expansa, preces effunderent, ceteraque peragerent solite pietatis et religionis officia.  Qui uero eam deferebant aut seruabant, clerici capellani, ut uolunt dicebantur. Sic Walfridus Strabo in lib. De exord. et increment. rerum ecclesiast., cap. 38: Dicti sunt primitus capellani a cappa beati Martini, quam reges Francorum ob adiutorium uictorie, in prelio solebant secum habere; quam ferentes et custodientes cum ceteris sanctorum reliquiis clerici capellani ceperunt uocari. Sic etiam Sangallensis monachus, lib. I de gestis Caroli Magni, cap. 4; et uicecomes lib. II De antiquis misse ritibus, cap. 28.

uerum alii probabilius rentur capelle nomen, a quo sacerdotes seu clerici capellani, deductum esse a sacra reliquiarum capsa, que etiam capella dicebatur, quod scilicet sanctorum reliquias caperet: unde istud Euodii lib. I De miraculis S. Stephani, capella argentea in qua erat reliquiarum portio. Et apud Eckerardum in uita Notkeri Balbuli c. 15 qui loquens de archicapellano Salomone, qui capellam sacrarum reliquiarum, Sancto Gallo uotiuam secum  attulerat, sequentes uersus in ea exaratos fuisse scribit:

En crucis, atque pie cum sanctis capsa Marie.
Hanc Carolus summam delegit habere capellam.
Presbyteri uero sacrarum illarum reliquiarum baiuli dicebantur capellani presbyteri, ut in conciliis antiquis Gallie sepe reperitur. Imo capsam ipsam reliquiarum S. Martini  dictam esse capellam, testatur Marculphus monachus lib. I Formularum, cap. 38: Fuit iudicatum ut de quinque denominatis, idem ille apud tres, et alios tres sua manu septima, tunc in palatio nostro super capellam domni Martini, ubi reliqua sacramenta percurrunt, debeant coniurare. Ex quo loco corrigendi Strabo et Sangallensis monachus, apud quos pro cappa, scribendum capella. Nec enim credibile est tot illustres uiros qui de rebus gestis sancti Martini, eiusque miraculis dedita opera scripserunt, scilicet Seuerum 393 Sulpitium,  Paulinum Nolanum, uenantium Fortunatum, Gregorium Turonensem aliosque, de hac illius cappa perpetuo siluisse, si que de ea scriptitant alii, aut nossent, aut uera probassent.

Quidquid sit de indole et etymo uocis, ab hac sancti Martini capella seu cappa, initium sumpsere celebres ille regum nostrorum capelle, pluribus sanctorum reliquiis  referte, et quas secum, quocunque pergerent, deferri uolebant. In illis uigebant sacrorum celeberrimi ritus, supellex uaria, ministrorum numerosior turba, regiis ditata muneribus, priuilegiis aucta, et eo sublimis honorum apice, ut etiamnum hodie nobilissimi proceres, ipsique sacri optimates in eam adscribi uiritim contendant.

Honorius Augustodunensis in Gemma anime lib. primo, circa finem, aliam addit huius uocis capelle notationem »Maiores Ecclesie, inquit, templa appellantur; minores uero, capelle, a caprarum pellibus  uocantur. Antiqui et etiam nobiles, ecclesiolas in itinere, de pellibus caprarum factas habebant, et earum custodes, capellanos nominabant. Capenum dicitur domus ad quam pauperes ad postulandam eleemosynam confluunt: unde Ecclesia capella dicitur, in qua Christiani, pauperes spiritu, conueniunt ad postulandam anime eleemosynam. Sunt et capellani a cappa S. Martini appellati, etc. Editus in lucem hic auctor, sed mihi tantum cum pluribus aliis eiusdem schematis scriptoribus, quos inter eminet Robertus Paululus, canonicus Ecclesie Ambianensis qui florebat anno 1170, et egregie scripsit de ecclesiasticis officiis, personis, sacris uestibus, etc.



CAPUT XuII.

Qui inter fratres priuato utitur sacerdotio. Non morem sui temporis usitatum in pluribus cenobiis, spectauit Pullus; sed antiquum illum de quo passim in ueteribus conciliis fit mentio, in quibus prohibetur:  Ne publice misse fiant in cenobiis. Sic enim apud Iuonem uII parte decreti, c. 13, al. 12, et apud Gratianum XuIII, q. 2. c. Luminoso, sancti Gregorii uerba referuntur: »Missas quoque publicas in cenobiis fieri, omnimode prohibemus, ne in Dei seruorum recessibus et receptaculis ulla populis prebeatur occasio conuentus; quia non expedit animabus eorum. Nec audeat illic episcopus cathedram collocare, uel quamlibet potestatem exercere imperandi; nec aliquam ordinationem, quamuis leuissimam faciendi, nisi ab abbate fuerit rogatus; quatenus monachi semper maneant in abbatum suorum potestate, ut remotis uexationibus ac cunctis grauaminibus, diuinum opus cum summa deuotione animi perficiant in perpetuum,« Hec Gregorius.

Imo prioribus seculis paucos in claustris sacerdotes fuisse, discimus ex eodem lib. u Regesti, epist. 46, et lib. uII, epist. 15. Quod de illis maxime monachis intelligi debet, quibus procul ab urbibus et  populorum frequentia remotis, nulla penitus incumbebat animarum cura; quales etiamnum hodie plures conspicimus, ut Cistercienses, Camaldulenses, Carthusianos, etc., qui ut siluas aut sacratioris solitudinis secessus incolunt, minus patent secularium conspectibus, nec publici sacerdotii muniis fungi coguntur.

uerum si ceteros ordines spectare liceat, ut clericorum Augustinianorum qui sub Iuone Carnotensi, euo Pulli, emergebat; et maxime Benedictinum, qui omnium notissimus erat, licet ei insita, uel potius ingenita sit iugis celestium contemplatio, certum est tamen statim ab ipsis Benedictine familie incunabulis, non quosdam solum illius alumnos, ad primarias dignitatum ecclesiasticarum infulas euocatos; sed integros ipsos monachorum conuentus publice animarum 394 saluti operam nauasse, sacra coram peregisse, populum ex suggestu docuisse, ceteraque prestitisse apostolice cure munia,  que sacerdotibus illis, quos seculares plebs nominat, ad regimen animarum accitis, ex antiquo iure cesserunt.

Testes huius rei tot celebres monachorum colonie, tot martyrum decades, tot apostolorum agmina, quos ex intimis cenobiorum penetralibus, in uastissimas illas utriusque Germanie, Polonie, Noruegie, Anglie, etc, regiones, Romana sedes direxit, leuissimas turmas, disseminandi Euangelii causa, baptizandi, ecclesias et dieceses erigendi  ceteraque obeundi pastoralis sollicitudinis exercitia, quibus hierarchicus ordo hactenus incubuit: ut de Anglia  nouiter ad fidem per Benedictinos reducenda, tot in epistolarum suarum locis ad Augustinum, Laurentium, Mellitum, Iustum aliosque Benedictinos presules, perhibet Gregorius papa; Beda uenerabilis, Polydorus uirgilius, Raynerius aliique Anglicane Ecclesie  scriptores, ut ex illis quid delibare superfluum foret.

Testis item ipsa monasteriorum huius ordinis, aut ad urbes, aut in ipso ciuitatum umbilico structura, amplissima templa, sacrorum per celebres ritus, et ipsa ceremoniarum pompa, modulatio cantus, signorum famosissimus fragor, sacrarum uestium usus ad instar Romane Ecclesie, cuius ritibus perpetuo adhesit; et id genus similia, in quibus nec ipsis cathedralibus ecclesiis adhuc hodie cedit. Que certe singula nullatenus adoleuissent cum ordine nisi publicis sacerdotii functionibus uel inuitus preficeretur.

Quot enim adhuc hodie per singulas orbis Christiani prouincias monasteria, cathedre iuribus et priuilegio gaudent; quibus clerus et populus subest, et amplissimus in spiritualibus et temporalibus uiget dominatus; quod agnoscit et approbat concilium Trident., sess. 25, De regular, c. 11. Et ne  longius peregrinemur ueritati suffragium quesituri, sed intra nupere Gallie terminos consistamus, num Parisienses monachi Sancti Germani a Pratis; num Sancti Dionysiani prope Lutetiam, num Compendienses Sancti Cornelii, Corbeienses, Cluniacenses, Fiscanenses, Suessionenses Sancti Medardi, Resbacenses, Sancti ualericani ad Somone ostia, uiziliacenses, etc.  cathedralium iuribus et auctoritate hactenus potiuntur, primariis pastoralibus curis insudant, et publico sacerdotio funguntur? Non exotica in cleris dominandi libidine, sed materna pietate, ne dicam necessitate, spirituales filios educandi, quos in Christo Iesu per Euangelium olim genuerunt.

Hinc in plures huius ordinis abbatias, ab apostolica sede dimanauit pontificalium insignium splendor, ut cidaris et mittra auro gemmisque graues, annuli, chirothece, sandalia, ceteraque primarie dignitatis decora, quibus suo tempore plures abbates usos, eosque sanctissimos, ut Hugonem et Petrum  Cluniacenses non potuit nescire Pullus qui tum scribebat.

Sed propius ad textum auctoris reuertentes, dum de priuato inter fratres loquitur sacerdotio, in Cistercienses, Camaldulenses, Carthusianos, aut quosdam alios eremi deuotissimos incolas solum intendit : non autem in Benedictinos, cum certissimum sit eos tunc temporis sublimioribus Ecclesie ministeriis mancipatos fuisse; quin et plures episcopatus, ut a se fundatos habuisse, uti perhibet testis oculatus Robertus de Monte in Appendice ad Chronicon Sigeberti, anno Christi millesimo centesimo quinquagesimo primo, et a Pulli obitu, secundo aut tertio. Sunt, inquit, in Gualia Iu episcopatus; in Anglia XuII. In octo eorum  sunt monachi in episcopalibus sedibus. Et paucis interiectis: Ideo in Anglia reperitur, quia primi predicatores Anglorum 395, scilicet Augustinus, Mellitus, Iustus, Laurentius monachi fuerunt. In aliis octo episcopalibus sedibus canonici seculares; in uno canonici regulares.

Digna interim notatu sententia, que Gabrielis Pennoti ceterorumque Iuoniani instituti clericorum regularium calamum retundat, quibus non ingratus solum Benedictinorum in Angliam apostolatus, nisi  monachatum eiurent; sed etiam ipsa metropolitanarum et episcopalium omnium sedium uel ab apostolis aut ab eorum discipulis erectarum series, nisi suorum Augustinianorum albo sint inscribende. Quas inter  recenset Pennotus  Romanam ipsam Ecclesiam omnium matrem; et inter Gallicanas Lugdunensem, Senonensem, Bisuntinam, Bituricensem, Burdegalensem, Narbonensem,  Remensem, Rothomagensem, Tolosanam, Turonensem, etc., metropolitanas; non aliam ob causam, quam quod regulas sibi a Christo et ab Apostolis traditas, obseruare studuerint. Quo certe libentissime concesso, omnes ubique Christiani orbis religiones fundatas, ueteres et nouas, ipsamque Christianam, si lubeat, hoc classico sua iam uocet ad castra, non inuidemus. Sed prosequamur.

Hec porro confirmantur ab uenerabili Beda libro Iu Hist. Anglorum c. 27, ubi de Aydano Lindisfarnensi episcopo loquens, sic in rem nostram. »Quia nimirum Aydanus qui primus eius loci episcopus fuit, cum monachis illuc et ipse monachus adueniens, monachicam in eo conuersationem instituit; quomodo et primus B. Pater Augustinus in Cantia fecisse noscitur, scribente ei reuerendissimo papa Gregorio, quod supra posuimus, etc.« Cuius Augustini ceterorumque Benedictine familie, in Angliam apostolatum  testatur Athelmus siue Aldhelmus occidentalium Saxonum episcopus, qui florebat anno 690: sic enim in Carmine de laude uirginum, initio tomi uIII Biblioth. Patrum, edit. Coloniens., pag. 8 et 9. Ubi de S. P. Benedicto loquitur.

Temporibus faustus Benedictus claruit isdem
Quem Deus Asconie clemens indulserat auctor,
Ut populum Domini uadentem tramite recto
Ferret ad eterni ductor uestigia regni.
Et post pauca:

Cuius preclaram pandens ab origine uitam
Gregorius presul, chartis descripserat olim,
Donec ethralem felix migraret in arcem.
Huius alumnorum numero glomeramur ouantes,
Quos gerit in gremio fecunda Britannia ciues,
A quo iam nobis baptismi gratia fluxit
Atque magistrorum reuerenda caterua cucurrit.
 Hec ille, Augustini ipsius Cantuariensis episcopi, equalis aut paucis suppar.

Episcopi enim uices abbatum obibant, et canonicorum monachi, quos ideo nonnunquam canonicos regulares, in ueteribus monasteriorum nostrorum membranis uideas appellatos, quia sic cathedralium canonicorum muneribus incumbebant, ut tamen ab obseruatione regule ne latum unguem discederent. Quod in ipsa Anglorum metropoli Cantuaria diu perseuerasse, et maxime anno 1170, quo B. Thomas Cantuariensis gladiis impiorum occubuit, testatur Rogerius, et post ipsum Baronius anno citato, referens martyrium huius illustrissimi presulis, ubi nusquam canonicorum, sed monachorum fit mentio, quos ideo monachos cathedrales uocat ibidem. Eodem quoque anno, inquit Baronius, Ecclesia Cantuariensis  post sublatum e medio S. Thomam fluctuare cepit, cum uidelicet eiusdem ecclesie monachi cathedrales successorem eligerent. Benedictine scilicet Regule preceptis inherentes, que monachis ius dat abbatem eligendi, licet, uti notat Baronius, penes comprouinciales episcopos iam id muneris esse contenderent isti ; quibus a monachorum capitulo exclusis, subcineratus odiorum fomes in nouas scintillas erupit.

uide Bedam in Cutberto, cap. 26 et lib. I Histor. Angl. cap. 26 et 27, et Marcellinum apud Surium, I Mart. 396 tom. II, Guillel. Malmesb., Guillel. Neubricens., lib. I Hist. et Mattheum West-Monast., anno 1170; uincentium Bellouac., libro XXIX Speculi historial.; Polydorum uirg., lib. u; Iacobum Meyerum, anno 1208, etc.; Innocent. III, lib. I Epist. de archiep. Benedictino Montis-Regal. in Sicilia, etc.

Permisti etiam quandoque canonicis cathedralibus  monachi, diuinis in choro muniis simul uacabant; quod institutum a beato Gregorio papa, testatur Platina in eius uita. »Instituit preterea ut fere sine interuallo et a presbyteris hebdomadariis, et a monachis, in ecclesia Sancti Petri diuina officia celebrarentur. Unde apparet, et monachorum et presbyterorum secularium domicilia multis in locis contigua fuisse, qui emulatione moti, Deo quam diligentissime seruiebant.« Hec Platina. Quod adhuc hodie uiget in Ecclesia Mediolanensi sancti Ambrosii, canonicis ex una parte chori, et monachis Cisterciensibus ex altera, laudes diuinas concinentibus. Qui mos etiam hactenus perseuerat in Ecclesia Ticinensi Sancti Petri in celo aureo, in qua sacrum sancti Augustini corpus quiescit, eremitis Augustinianis, et clericis regularibus eiusdem nominis, choris alternis una psallentibus.

Sed nec apud Anglos solum hec consuetudo inualuit, ut in Benedictinorum asceteriis sedes episcopales  erigerentur, et monachi ipsi retento habitu et illibata regularis obseruantie disciplina, canonicorum munus obirent. Ut enim de nostratibus tantum loquamur, tot ad minimum in Gallia reperimus Benedictinos episcopatus, quot in Anglia recensitos uidimus a Roberto de Monte. Siquidem anno 1317, cum Auenione sederent Romani pontifices, Ioannes XXII plures huius ordinis monachales ecclesias episcopali sede donauit, in quibus monachi uotis religionis astricti, habitum regularem ad nostra fere tempora conseruarunt. Ut Castrenses seculari toga induti anno 1535 Sarlatenses et Sancti Pontii Tomeriarum, monasticen tantum exuti anno 1615, laxiora indulgente Paulo u. Tutelenses item uotis soluti anno 1517, uabrenses 1577, Alectenses 1530, Condomenses 1540, Lucionenses tempore Pauli II, Sanflorienses 1476, a Sixto Iu et Maleacenses nondum adhuc regule deliquium passi. Et hec intra nupere Gallie terminos, preter quos si placeret excurrere, plura recenseremus et antiquiora pontificalis  dignitatis a monasteriis nostris suscepte monimenta. Que certe eos nescire facile credimus qui me ad ista paucis promenda, sponte reluctantem adegere, rati ex ipso monachi etymo, quod solitudinem presefert, a nostris cedendum esse his publici sacerdotii functionibus et curis; antiquandam que hucusque plerisque in locis uiget in clerum et populum iurisdictionem; eliminandum ab ordine, sacrorum apparatum; infulas et dignitatum titulos proscribendos; et si quid est quod cathedralium iura, priuilegia et honores emuletur, quam paratissime dimittendum. Nescii profecto non hec ambitionis insignia fuisse, sed auite iura pietatis et ipsa ordinis de Ecclesia meritissimi fundamenta, ac impense in obsequium fidei seruitutis, uel decora uel debita, uti superius est insinuatum.

Dum iam ista prelo supposita, pene prodirent in  lucem, contigit ut legerem libellum quemdam sincerissime caritatis indicem, et germanum claustralis modestie fetum, qui Thome a Kempis Triumphus inscribitur; cuius auctor Iuoniani instituti clericus regularis  ut etiam probet ad suos claustrales publici sacerdotii iura deuoluta, multoque liberalius quam ad monachos, quibus aduentitium tantum esse ecclesiasticum illum decorem, anxius opinatur; nouam huius in claustra sua inuecte dignitatis rationem suppeditauit, profuturam nobis, uotis licet auctori suo contrariis. Desumit 397 illam a nobilitate pellicearum uestium  quas a cathedralibus canonicis, aut potius ab ipsis primoribus monachis et eremitis, mutuati sunt clerici regulares. »Nobilis autem maxime, inquit, est habitus canonicalis  ex uestibus pelliceis seu almutiis, quibus utuntur summi pontifices, cardinales, reges, doctores, iurisconsulti et alii eminentioris dignitatis  uiri. Quod procul dubio manauit a primeuis illis regibus, qui cum ut plurimum pastores essent, pelliceis indumentis utebantur et pedis: unde et regum  purpura pellicea est. Canonicis autem concesse sunt huiusmodi uestes pellicee, tum quia regali gaudent sacerdotio ex instituto suo; tum etiam quia pastores animarum, tum denique quia diuinis laudibus et canticis omni ferme tempore uacant. Mos enim erat antiquitus, ut qui carminibus cantandis incumberet, pelliceam uestem assumeret, quo pastores pelliceos, uulgo carminibus cantandis otium fraudantes; ut ex Maronis eclogis patet, imitaretur.« Hec ille, pag. 140, quibus Iuonianos suos in Ecclesie solio sublimandos  probet.

Hanc autem rationem, affatim nec sine supercilio delineatam, si quid ualeat, nobis potius profuturam, non inutiliter supra est insinuatum.

Siquidem pelliceas illas uestes quas nostrates almutias  uocat; alii armilausas ut Paulinus episcopus Nolanus epistola septima ad Seuerum; et Isidorus 19; Orig., cap. 22; Cassianus uero institution. capite 8. post LXX, III Reg. IX, et Iu Reg. I, et Apostolum ad Hebr. XI. Monachorum proprias fuisse, nullus qui ad hec loca intenderit, ibit inficias. Amictus eis erat ueterum monachorum princeps Elias, de quo Hieronymus, epist. 28: Elias igneo curru raptus ad celum, melotem reliquit in terris. De quo et de ceteris prophetis scribit Apostolus supra: Circumierunt in melotis et in pellibus caprinis egentes , etc. Quos item ut pietate sic et habitu proxime imitatus Antonius, melotem etiam habuisse dicitur; de qua, ut et de pallio a se, uiro sanctissimo, dato, sic perhibet Athanasius in eius uita: Melotem et pallium tritum cui superiaceo, Athanasio episcopo date, quod nouum ipse detulerat. Ouillas etiam pelles superinduisse monachos Sancti Pacomii, testis est Palladius in eorum regula  : Habeat unusquisque pellem ouillam albam laboratam;  absque ea neque comedant, neque dormiant. Qua pariter usum melote S. P. Benedictum, luculenter pro more perhibet Gregorius papa, lib. II Dialog. cap. 7, hoc Placidi effato: Ego cum ex aqua traherer, super caput meum melotem abbatis uidebam, atque ipsum me ex aquis educere considerabam.

Sed antequam ulterius progrediamur, sciscitabitur forsan lector, quid ipsa melote, et cuius forme? Ad quod respondent Eucherius l. II, c. 10 Instruct ad Salonium, melote in Regum libro, pellis simplex, qua monachi Aegyptii etiam nunc utuntur, ex uno latere dependens. Glossarium Camberonense melota, lanuta et pera uocatur. Est autem pellis caprina, a collo pendens usque ad lumbos precincta. Et apud Theodoretum Simeones Priscus, in Philoth., c. 6: Exiguum ex pelle caprina contextum pannum super humeros, interpretatur. Ex quibus colligit Laurentius  Landtmeter, lib. I De uero clericorum et monachorum habitu, cap 27, ab hac pelle in humeris gestari solita, originem traxisse canonicorum almutias seu pelliceas illas uestes quibus paucis abhinc annis capta tegebant iuxta constitutionem concilii  Basileensis, sess. 21, et quibus nunc, plurimis in locis, brachia tantum fatigant.

Non autem priuatis tantum monasteriorum legibus inductus ille melotes seu almutiarum usus; sed quod forsan in desuetudinem abiisset, iterum nostris Gallicanis monachis restituitur per Patres Aquisgrani congregatos in eo concilio de quo supra ad cap. 6 huius partis; 398 cuius aliud fragmentum nondum etiam in lucem editum, integrum ideo producimus; quibusdam tamen, ob nimiam caracterum etatem, aspersum mendis.


De monachis Galliarum.

»Illo tempore monachis Gallicanis est indultum  ut femoraliis laneis, camisiis, pelliciis, botis, caperonis de pelliis [forte de pellibus], almutiis, coopertoriis aurioclaribus et pro infirmis culcitris uti possent. Indultumque est illis, ut magnis solemnitatibus plurima habeant fercula, cum panis farinulis [al. ferinulis], et sciatis [alius codex fialis], pigmenti propter honorem solemnitatum, et nobilitatem Francorum, non propter ingurgitationem uentris, sed ad reparationem uirtutis. Et quia oleum oliuarum non habent Franci, uoluerunt episcopi ut oleo lardino utantur. uoluerunt insuper concordante illustrissimo Ludouico, ut monachi suis monasteriis, que uiliis, castris, burgis et ciuitatibus habent, absque conturbatione maneant laicorum. Statueruntque episcopi, concordante domino papa, ut monachi a graui opere et labore propter honestatem sacerdotii cessent; et loco laboris, ad Horas, psalmos quosdam nominatos pro uiuis et defunctis fidelibus cantent cum orationibus ordinatis. uolueruntque ut monachi in Pascha et Pentecoste, consuetudinem, in seruitio  diuino, teneant Romanorum.« Hec in nostris uetustioribus Chronicis Sancti Petri uiui Senonensis, et in schedulis doctissimi Camuzatii.

Ex quibus apparet probatissimum illum ab Iuoniano nostro cenobita, almutiarum seu pellicearum uestium usum, apud nostrates monachos antiquiorem et frequentiorem fuisse; necdum adhuc hodie penitus reprobatum, quem apud Remenses Sancti Nicasii, dum diuinis adsunt officiis sacraque peragunt; et apud Fiscanenses, precentorem saltem, nunc etiam uigere certum est. Licet alii, ut Sancti Dionysiani prope Lutetiam, Corbeienses, etc. alterius materie almutias gestent in sinistro brachio  dum albis amicti, diuinis intersunt, ex nigro panno solum confectas iuxta constitutionem Clementis u in concilio uiennensi. Clement., lib. III, titulo 10: Ne in agro, statim ab initio: in qua statuit S. pontifex monachorum almutias, uel ex pellibus, aut ex panno nigro confici  debere. Almutiis, inquit, de panno nigro, uel pellibus, caputiorum loco, cum caputiis habitus quem gestauerint, sint contenti. Quem habitus usum retinent etiamnum hodie Bursfeldenses monachi, nobilissima, multumque patens Benedictinorum apud Germanos propago; ut aduertit Heftenus Disquisitione 4, lib. u, tract. 3. De uestibus longioribus, titulo speciali: Unde monachorum almutia? Id tandem concedit ipse clericorum regularium antesignanus scriptor, Gabriel Pennotus, Historie Tripartite suorum canonicorum, lib. I, cap. 22, num. 5. Ut licet non omnes episcopi ex regularibus assumpti, tunica linea utantur, omnes tamen almutia uti consueuerint, quod almutia non sit peculiaris habitus clericorum, sed communis tum clericorum, tum monachorum. Qua usum etiam Augustinum Hipponens. id scribente  Baronio, II Annal., sub an. 261, num. 90 et seqq. refert ipse loco citato, n. 3, birro et almutia idem significantibus apud Baronium. Si quis igitur ad hierarchicas dignitates, ex almutiarum aut pellicearum uestium gestatione, accessus, quam egregiam oppido rationem exquisito uerborum apparatu concinnauit superius, Iuonianus ille cenobita; quis, amabo te, status earum apice dignior, quam monachatus? Sed ualeat auctori suo debilissima fides, cui forte uel inuisa aut non facile peruia fuit ratio, cur in clerum et claustra inuectus ille pellicei caputii usus. Nec enim uanitatis fucos et bracteas presefert illa pellium textura, sed iugem in nobis ex primorum culpa parentum, ruborem; et mortis, cui nos 399 peccatum addixit, memoriam: ut erudite non minus quam pie disserit Durandus episcopus Mimatensis in suo Rationali lib. III, cap. 1 rationem et etymon uocis, superpelliceorum, ostendens: Dictum est, inquit, superpelliceum  , eo quod antiquitus  super tunicas pelliceas, de pellibus mortuorum animalium factas, induebatur: quod adhuc in quibusdam ecclesiis obseruatur; reputantes quod Adam post peccatum talibus uestitus est pelliciis. Et ante eum Cassianus, Instit. lib. I, c. 8: »De quibus Apostolus: Circumierunt, inquit, in melotis et in pellibus caprinis egentes, angustiati, afflicti, quibus dignus non erat mundus, in solitudinibus errantes et in montibus, et in speluncis et in cauernis terre . Qui tamen habitus pellis caprine, significat mortificata omni petulantia carnalium passionum, debere eos in summa uirtutum grauitate consistere, nec quidquam petulcum uel calidum iuuentutis, ac mobilitatis antique in eorum corpore residere.« Non ergo, mi Tytire, a carminibus cantandis traductus in ecclesiam pelliceorum amictuum usus, quos potius in penitentie lugubris signum, a protoplastis mutuati sunt clerici monachique.

Sed ne iterum uanitati sua fides maneat, non ingratum fuerit adnotasse , almutias  illas non onus brachiorum fuisse, ut iam apud plerosque nostrates canonicos et monachos; sed capitis inuolucrum, quod secundum famosiores uocabulistas et decretistas, esse caputium foderatum, pendens a collo per humeros ad brachia quasi per cubitum, quo adhuc in ecclesiis cathedralibus canonici seculares utuntur; scribit Coriolanus in defensione capitis 5 ad 3 argum. Ipseque Gabriel Pennotus exemplar Augustiniani nostri, ut ceterorum sue familie clericorum, libro et cap. supra citatis, probabilius putat almutias loco illius habitus, quem olim mafortem uocabant, seu breue palliolum, successisse. Et paulo superius sic ait: »Unde mihi probabile ac certum est antiquos birros uel cucullatos fuisse uel caputiatos: id enim deducitur primo, ex ipso nomine birri, a quo nulli dubium, nomen birreti deductum, quo homines capita contegunt. Secundo, quia ex codice Theodosiano, habemus usum birrorum et cucullarum eumdem fere exstitisse;  cuculle uero capiti tegendo inseruiebant. Atque ita necessario etiam dicere debent qui pro eodem accipiunt birrum et almutiam . Nam almutiam siue almutium olim in usu ad caput tegendum fuisse, probat Molanus, lib. III De canonicis, cap. 5.« Hec Pennotus qui § 3 eiusdem capitis, caputiatum illum birrum, et, ut cum Baronio loquitur, Augustinianum, antiquissimum fuisse in Hispaniis, Galliis, Italia et aliis in locis, ostendit; seque suosque congregationis Lateranensis clericos regulares  ante annos circiter 25 eiusmodi almutiis in Ecclesiis cum diuinis interessent, uti consueuisse. Cuius ecclesiastice consuetudinis uigorem  confirmatum supra uidimus a concilio Basileensi sess. 21, et a Senonensi sub Antonio a Prato, anno Dom. MDXXuIII, sic enim in decretis morum, cap. 18: Horas autem canonicas dicturi, cum tunica talari ac supelliciis mundis et cappis, iuxta temporum diuersitatem, ingrediantur ecclesiam, caputia, almutias uel birreta tenentes in capite. Sed quibusdam abhinc annis, detractis a capite, almutiis  eas nunc brachio tenus sustentant; commodum retentis in hieme caputiis; quo solum tempore cucullati incedunt ut plures alii.

Religiosiores et in antiquitatem equiores fuere comites metropolitane Lugdunensis Ecclesie  apud quos nondum, quod sciam, antiquata, nisi paucis abhinc annis, laudabilis 400 hec consuetudo pelliceis cucullis amiciendi caput dum sacris incumbunt: ut et apud Rothomagenses  in maiori ecclesia, inquit eruditissimus huius etatis scriptor Andreas Du Saussay, Panoplie clericalis parte I, lib. u, c. 5, cuius canonici ecclesiasticis officiis dum assistunt in choro, suis amicti sunt almutiis dependentibus a capite in humeros, et infra, usque fere ad cappe limbum, etc. Quibus etiam adiungimus ueterum Ecclesie rituum tenacissimos Laudunenses canonicos, qui etiamnum hodie . Hiemali tempore habent ex antiquo more usum rochetti et cappe holoserico rubri coloris, subtecte; caput uero armilausa e griseis pellibus amictum, etc. Nec adhuc omnino proscriptus hic usus a celeberrimis illis monasteriis Sancti uictoris Parisiensis, et S. Ioannis in uineis apud Suessionenses; ubi nouitii caput adhuc suis pelliceis tegunt, licet professi, forcaturas suas humeris tantum circumfluas gestent hodie; et forsan a tempore  quo scribebat Gabriel Pennotus, qui caputium pelliceum ut sibi proprium ascribit lib. II Historie Tripartite clericorum canonicorum, cap. 69. Utuntur alii  caputiis laneis que super humeros deferuntur, ut antiqui canonici sancti Frigdiani: qui mos etiam nunc a nostris ibi loci seruatur: alii pellibus siue caputiis, uel scapularibus pelliceis, que in constitutionibus Benedicti XII uocantur forcature, ut canonici uictorini in Galliis, et uindesimenses et quidam alii in Belgio. Sub uictorinorum nomine comprehendit Pennotus Genouefenses omnes clericos  lib. II, cap. 57, § 3, in medio. Sed hi cathedralibus canonicis, sub quorum stipendiis et uexiliis nonnunquam inseruiunt, parere iussi, eorum ad instar cucullum tantum hiemalem assumunt in illis ecclesiis quibus iam consuetudo non est amictum pelliceis caput habere.

At de his iam satis, quibus certe detineri nusquam animus fuisset, nisi demonstraturo mihi  clericatus honorem, ipsaque publici sacerdotii decora nostris concessa fuisse, statim fere ab ipsis ordinis cunis , obstitisset lepido commento noster, qui supra, clericus regularis, ex nobilitate pellicearum uestium ratus hierarchicum illum splendorem propagatum ad suos, et a monachorum cucullis eliminandum; quasi uero diuinis alumnos prefectura muniis pia mater Ecclesia, sartores aduocet sciscitatura quid intersit discriminis cucullatos inter et  caputiatis infulatos forcaturis hirtaque melote caput birrantes. Tantum meminerit quid in honorem cucullarum scripserit Honorius Augustodunensis sub finem libri primi de Gemma anime, cap. 237: Cuculla monachorum sumpta est a colobio apostolorum.

Usum Ecclesie quo parentes a templo semouentur,  dum inibi baptizantur, supple, filii. Huius consuetudinis in ecclesiam introducende, occasionem dedere quidam casus similes ei, cuius ergo Deusdedit papa rescripsit Gordiano Hispalensi episcopo, XXX, q. 1, cap. 1: »Peruenit ad nos diaconus uester, sanctitatis uestre epistolam deferens, quod quidam uiri et mulieres preterito Sabbato paschali die, pre magno populorum incursu, nescientes, proprios filios suscepissent ex lauacro sancto.« Quod prohibetur in concilio Moguntino, cap. 55: Nullus proprium filium aut filiam de fonte baptismatis suscipiat; nec commatrem ducat uxorem, nec filiolam, nec illam cuius filium uel filiam ad confirmationem duxerit. Contrarium tamen usum olim uiguisse docemur ex lib. uI Hypognost. apud Augustinum. Nouimus, inquit, etiam paruulos quibus usus liberi arbitrii non est, ut de bonis aut malis eorum meritis iudicemus, parentum manibus ad gratiam sancti baptismatis deportatos. Et Augustinus  ipse, epist. 23 ad Bonifacium: Quid est illud, quod quando ad baptismum offeruntur, filii pro eis 401 parentes tanquam fide dictores respondent et dicunt illos facere, quod illa etas cogitare non potest? Et certe notanda illius consuetudinis causa, ad quam eo loci collimat Augustinus, scilicet quod quia parentes per carnalem concubitum et generationem, causa sunt filiis damnationis eterne, quam secum importat neuus originis; illis ideo cooperatores sint ad salutem, beneficio regenerationis spiritualis, que fit per sanctum baptisma, obtinendam.

Huiusmodi a fidelibus debet fieri, non tamen a sacerdotibus extorqueri. Quod sponte libera fideles regenerati, statim offerebant, uel in fabricam ecclesie, uel in ministrorum tunc pauperum alimoniam, ab illis postea cepit extorqueri; que Simoniaca labes ne diutius serperet impune, cautum est primo ab Eliberina synodo cap. 40: Emendari placuit ut hi qui baptizantur  nummos in concham  non mittant. Quem canonem confirmant Patres concilii Carthaginensis III, c. 1: Placuit ut unusquisque episcopus per ecclesias suas hoc faciat, ut hi qui infantes suos ad baptismum offerunt, si quid uoluntarie pro suo uoto offerunt, ab eis suscipiatur; si uero per necessitatem paupertatis aliquid non habent, quod offerant, nullum eis pignus uiolenter extrahatur a clericis: nam multi pauperes hoc timentes filios suos a baptismo retrahunt. Tunc enim temporis non diuites solum sed et pauperes piaculum fore ducebant, huic oblationi supersedere, ut ea propter plures pauperes angerentur, non deuotionis solum gratia, sed potissimum ne paupertatis uitio notarentur; quos ideo perstringit Gregorius Nazianzenus oratione 40, in sanct. Bapt. Turpe est dicere: Ubi est munus quod propter baptismum offeram? ubi splendida uestis in qua exsplendescam? ubi ea que ad initiatores meos excipiendos requiruntur, ut in his quoque rebus nominis celebritatem consequar? etc. Quibus postremis uerbis innuit etiam conuiuio quodam et opipara accubatione  excipi solitos sacrorum antistites et ministros: de qua inter alios Cuiacius ex Leonis quadam Nouella in l. Uniuersos, cod. de Decurionibus: que conuiualis pompa precipue uigebat in defunctorum exsequiis, ut habet Augustinus epistola 64, et Paulinus, epistola 31 ad Aleth. Sed utraque sublata, aut saltem moderatus est usus per canones. Ad sobrietatis enim exemplum a clericis oportuit omnia fieri equabili omnino sumptu et erogatione; nisi quod Kalendis cuiusque mensis leui quodam incremento se paulo lautius et apparatius exhiberent. Et hoc est Kalendarium canonicorum, de quo in actis synodalibus Laurentii Strigoniensis metropolitani, etc.

Quid enim est pecuniam exigere pro regeneratione, pro confessione? Pecuniam pro penitentie sacramento ministrando prohibet dari Hincmarus cap. 13, ad Comprouinciales. Nec quidquam pro confessionibus  similiter exigi uetat Heraldus Turonensis episcopus cap. 87.

Aut ordinatione, siue dedicatione. Notissima de his canonum censura. Nihil tamen impedit quin uoluntarie liberalitatis inductione si quid offeratur, citra Simonie uitium recte admittat qui locum consecrauit: quod fieri consueuit liberali ea prestatione que Eulogia uocatur in canone Eleutherius 18, q. 2; quale etiam est quod licet citra exactionis ullius necessitatem clericos ordinare teneatur episcopus, in solatium tamen uiatici et impensarum, a singulis ordinatorum, solidorum aliquam quantitatem, impune et citra Simonie infamiam possit accipere; ut est de canonico ordinationum in Constitutionibus Isaaci Angeli lib. Iuris Orientalis; ut et sine alterutrius infamia, Euagrium philosophum baptizatum, triginta libras auri Sinesio episcopo dedisse, prodidit Cedrenus in Iustiniano.

Quod igitur ab Ecclesia potissimum intenditur,  eo totum pertinet ut contractus lege nec conuentionis ullius necessitate quid exigatur; non ut fidelium in ministros 402 Ecclesie submoueatur uoluntaria liberalitas; adeo ut ex composito iis deberi nichil possit, nec certum ullum  stipendium definiri . Unde et Montano heretico exprobrat Apollonius, quod uerbi sacri ministris certa salaria definierit, apud Eusebium lib. u Historie cap. 17: Qui pecuniarum exactores constituit; qui oblationum nomine munera accipienda pretexit; qui denique sui uerbi predicatoribus, ut eiusdem uerbi doctrina sordido uentris abdomine et ingluuie roboretur, salaria suppeditat. Cum alioqui probatas et laudatas consuetudines a mera liberalitate profectas, ratio nulla infirmet; quin imo firme et illibate seruari iubentur ab Innocent. III, can. Ad Apostolicam, extra de Simonia; et plenius rescripto Gregorii pape, lib. I Registri, epist. 64.

Quid missarum solemnia contuitu temporalis commodi  celebrare, nisi cum Iuda Christum uendere? Heu! quam multos huius eui sacerdotes ferit hoc anathemate Pullus! Ut tamen antiqua, sic et probanda pia fidelium consuetudo dandi sacerdotibus qui pro ipsis celebrauerint, aut sponte numeratam, aut definitam ab ordinariis pecunie summam; que successisse uidetur oblationibus illis panis, uini, frugum, ceterorumque id genus alimentorum, que singulis sacerdotibus olim in missa fiebant, et de quibus frequens apud Patres mentio. Successit etiam loco conuiuiorum minus Christianos decentium , tum que festis sanctorum diebus solita erant celebrari, tum presertim que in funeribus mortuorum non communibus parabantur impensis. Sed quamuis licita fuerit pecunie acceptio pro missa celebranda, illius tamen sumende conuentio omnis, et quam solam perstringit hoc capite Pullus, semper prohibita fuit; post cuius mortem, anno  scilicet 1196, iterum damnatur a Patribus Eboraci congregatis: Illud etiam decreuimus prohibendum ne sacerdos aliquis pro celebratione missarum pretio constituto pactum ineat; sed hoc duntaxat quod offeretur in missa, recipiat.

Quid item est locum mortuis debitum uenditare, etc. Sic etiam Patres concilii Triburiensis cap. 16, ad quos euidentissime hic Pullus alludit: Abhorrendus et Christianis omnibus deuitandus mos antiquus subrepit, sepulturam mortuis debitam sub pretio uendere, et gratiam Dei uenalem facere, cum hoc nusquam sub euangelica gratia meminimus nos inuenisse uel legisse, etc. Quid terra terram uendis? etc. Recordare quoniam non hominis est terra, sed Domini. Si terram uendis, inuasione aliene rei reus teneberis. Gratis accepisti a Deo, gratis da pro eo. Quare interdictum sit omnibus omnino Christianis terram mortuis uendere, et debitam sepulturam denegare. Ne, ut scribit Theodoricus apud Cassiodorum , »cogerentur  miseri, inter acerba luctuum, grauia plorare dispendia facultatum; et nefanda deuotione constricti, aut urgerentur patrimonia pro mortuis uendere, aut dilecta corpora uilissimis foueis potius dolentes abiicere.«

Ab his tamen immunis euadit laudabilis iterum fidelium consuetudo, qua in stipendium ministrorum Ecclesie, qui potissimum defunctorum funeralibus impensis aluntur, certa quedam pecunie summa cum oblationibus, liberaliter erogatur aut etiam exigitur; et eo maxime quod in anniuersariis illorum, oblationes, saltem triginta dierum non sint mere liberalitatis, sed iuris quadam necessitate contineantur, uti patet, inter alia, ex constitutione Caroli Magni libro uI Capitular. titul. 195. u. cap. De quarta de Prescript., cap. fin. extra de Testam.; cap. unicum § fin. De clericis residentibus in 6.

Pene omiseram adnotare, ideo non perfunctorio conatu in Simoniacos hic inuectum fuisse Pullum,  403 quod eius euo longe lateque serperet illius mali uirulenta propago, presertim apud Anglos eius gentem; cui cautum uolentes Ecclesie prelati, iussu Innocentii II, apud Londinum congregati anno 1138, sic decernunt: Sanctorum Patrum canonica instituta sequentes, auctoritate apostolica interdicimus ut pro chrismate, pro oleo, pro baptismate, pro penitentia, pro uisitatione infirmorum; seu desponsatione mulierum, seu unctione, pro communione corporis Christi, pro sepultura, nullum omnino pretium exigatur; quod qui presumpserit, excommunicationi subiaceat. Exigatur, intellige presupposito pacto aut conuentione.

uice coronidis claudemus hoc caput  potissima parte synodice epistole Ratherii ueronensis episcopi, scriptoris suo seculo celebris, quam hic ms. habemus cum aliis quibusdam eius operibus nondum in lucem editis, sed proxime, Deo fauente, typis mandandis, que perhumane transmisit ad nos uir pietatis et scientiarum fama clarissimus Antonius Bellottus  uenerabilis Ecclesie Laudun. decanus. Erudita est, lectuque digna hec epistola, que quia paulo longius excurrit, primam illius partem, que de solemnitate paschali disserit, hic scriptam noluimus. Florebat Ratherius an. 950, de quo Baronius Annalium tom. X, eiusque operum catalogum recenset anno 954.


Epistola synodica Ratherii episcopi ueronensis ad presbyteros per suam diecesim constitutos.

Admonemus etiam et obsecramus, sicut alibi scriptum inuenimus, fraternitatem uestram ut de communi salute nostra cogitantes, attentius audiatis admonitionem nostram, et que uobis suggerimus, memorie commendetis, et opere exercere studeatis. In primis admonemus ut uita et conuersatio uestra irreprehensibilis sit, scilicet ut cella uestra sit iuxta ecclesiam, et in ea feminas non habeatis. Omni nocte ad nocturnos surgite, cursum uestrum certis  horis decantate; missarum celebrationes religiose peragite; corpus et sanguinem Domini cum timore et reuerentia sumite; uasa sancta propriis manibus abluite et extergite. Nullus cantet missam nisi ieiunus. Nullus cantet qui non communicet, nullus cantet sine amictu, alba, stola, fanone et planeta. Nullus cum cultellis foris pendentibus, nullus cum calcaribus, et hec uestimenta nitida, et ad nullos usus alios, sint. Nullus cum alba qua in suos usus utitur, presumat missam cantare; nulla femina ad altare accedat, nec calicem Domini tangat. Corporale mundissimum sit, altare coopertum de mundis linteis. Super altare nichil ponatur nisi capse, et reliquie, aut forte quatuor Euangelia, et buxida cum corpore Domini ad uiaticum infirmis; cetera in nitido loco recondantur; missalem plenarium, Lectionarium et Antiphonarium, unaqueque Ecclesia habeat. Locus in secretario aut iuxta altare sit preparatus, ubi aqua effundi possit, quando uasa sacra  abluuntur; et ibi uas nitidum cum aqua pendeat, ibique manus lauet post communionem. Nullus extra ecclesiam per domos, aut in locis non consecratis missam cantet, nullus solus missam cantet. Calicem et oblatam recta cruce signate, id est, non in circulo et uaricatione digitorum ut plurimi uestrum faciunt, sed strictis duobus digitis, et pollice intus recluso, per quos Trinitas innuitur, istud signum + recte facere studete: non enim aliter quidquam potestis benedicere.

Infirmos uisitate et eos reconciliate, et iuxta Apostolum oleo sancto ungite, et propria manu communicate, et nullus presumat tradere communionem laico aut femine, ad deferendum infirmo. Nullus uestrum pro baptizandis infantibus, aut infirmis reconciliandis, aut mortuis sepeliendis premium uel munus exigat. uidete ne per negligentiam 404 uestram ullus infans sine baptismo moriatur. Nullus uestrum sit ebriosus et litigiosus, quia seruum Domini non oportet litigare . Nullus  uestrum arma ferat in seditione, quia arma nostra debent esse spiritualia. Nullus canum aut auium iocis inseruiat. Nolite in tabernis bibere; curam pauperum et orphanorum, ac peregrinorum habete, et eos ad prandiola uestra inuitate. Estote hospitales ut alii a uobis exemplum capiant bonum. Omni die Dominica ante missam, aquam benedictam facite, unde populus aspergatur, et ad hoc solum uas habete. Sacra uasa et uestimenta sacerdotalia nolite in pignore dare negotiatori aut tabernario. Nullus uestrum minus digne penitentem, cuiuscunque rei gratia ad reconciliationem adducat, et ei testimonium reconciliationis ferat. Nullus uestrum usuras exigat, et conditor fenoris existat; res et facultates quas post diem ordinationis uestre acquiritis, sciatis ad Ecclesiam pertinere. Nullus sine scientia et consensu nostro ecclesiam acquirat. Nullus per potestatem secularium ecclesiam obtineat. Nullus per pecuniam, alterius ecclesiam subplantet. Nullus ecclesiam,  ad quam titulatus est, relinquat, et ad aliam questus causa migret. In alterius parochia nullus missam cantet absque parochiani presbyteri, si presens est, uoluntate et rogatu. Nullus decimam ad alium pertinentem recipiat. Nullus penitentem inuitet carnem manducare et bibere uinum, nisi pro eo ad presens eleemosynam fecerit. Nullus presumat baptizare nisi in uigilia Pasche et Pentecostes, nisi propter periculum mortis. Unusquisque fontes habeat, et si non potest habere lapideos, habeat aliud uas ad hoc preparatum, in quo nichil aliud fiat.

uidete ut omnibus parochianis uestris Symbolum et orationem Dominicam insinuetis; ieiunium Quatuor Temporum, et Rogationum, et litanie maiores, plebibus uestris omnimodis obseruandum insinuate; feria quarta ante Quadragesimam plebem ad confessionem inuitate, et ei iuxta qualitatem delicti, penitentiam iniungite, non ex corde uestro, sed sicut  in penitentiali scriptum est. Quater in anno, id est, natali Domini et Cena Domini, Pascha, et Pentecoste omnes fideles ad communionem corporis et sanguinis Domini accedere admonete. Certis temporibus coniugatos ab uxoribus abstinere exhortamini. Eulogias post missam in diebus festis plebi tribuite. Nullus sine stola in itinere incedat. Nullus induatur uestimentis laicalibus. Nullus rem aut possessionem aut mancipium Ecclesie uendere, aut commutare, aut quocunque ingenio alienare presumat.

Diem Dominicum et alias festiuitates absque opere seruili, a uespera in uesperam celebrare docete: carmina diabolica que super mortuos nocturnis horis uulgus cantare solet, et cachinnos quos exercent, sub contestatione Dei omnipotentis uetate. Cum excommunicatis nolite communicare. Nullus illis presumat missam cantare, sed et plebibus uobis commissis hoc annuntiate. Ad nuptias nullus uestrum eat. Omnibus denuntiate, ut nullus uxorem  accipiat, nisi publice celebratis nuptiis. Raptum omnimodis prohibete, et ut nullus ad proximam sanguinis sui accedat, et ut alterius sponsam nullus ducat. Porcarios et alios pastores uel Dominica die ad missam uenire facite. Patrini filiis suis Symbolum et orationem Dominicam insinuent, aut insinuari faciant. Chrisma semper sub sera sit aut sub sigillo, propter quosdam infideles.

uolumus autem scire de quolibet presbytero, si ex ingenuis parentibus sit natus, aut ex conditione seruili, aut si de nostra parochia natus est, aut ordinatus, uel ad quem locum preticulatus [forte pretitulatus]; si seruus fuit, ostendat chartam libertatis; si de alia parochia, ostendat litteras commendatitias, quas formatas uocant. De ministerio uobis etiam commisso uos admonere curamus, ut unusquisque uestrum, si fieri potest, expositionem Symboli, et orationis Dominice, iuxta traditionem orthodoxorum, 405 penes se scriptas habeat, et eam pleniter intelligat, et inde si nouit, predicando  populum sibi commissum sedulo instruat: si non, saltem teneat, uel credat. Orationes missarum et canonem bene intelligat; et si non, saltem memoriter ac distincte proferre ualeat. Epistolam et euangelium bene legere possit, et utinam saltem ad litteram eius sensum posset manifestare. Psalmorum uerba et distinctiones regulariter ex corde cum canticis consuetudinariis pronuntiare sciat. Sermonem, ut superius dixi, Athanasii episcopi de fide Trinitatis cuius initium est Quicunque uult, memoriter teneat. Exorcismos et orationes ad catechumenum faciendum; ad fontem quoque consecrandum, et reliquas preces super masculum, et feminam pluraliter et singulariter distincteque proferre ualeat. Similiter ordinem baptizandi; ad succurendum infirmis; ordinem quoque reconciliandi iuxta modum sibi canonice reseruatum atque ungendi infirmos; orationes quoque eidem necessitati competentes bene saltem sciat legere. Similiter ordinem et preces  in exsequiis agendis defunctorum; similiter exorcismos et benedictiones salis et aque memoriter teneat. Canticum nocturnum atque diurnum nouerit; compotum minorem, id est epactas, concurrentes regulares, terminum paschalem, et reliquos, si est possibile, sapiat; martyrologium, et penitentialem habeat, et cetera.

De ordinandis pro certo scitote quod a nobis nullo modo promouebuntur, nisi aut in ciuitate nostra, aut in aliquo monasterio uel apud quemlibet sapientem, ad tempus conuersati fuerint, et litteris aliquantulum eruditi, ut idonei uideantur ecclesiastice dignitati. Cum auctoritas quoque contineat ecclesiastica ut de rebus ecclesiasticis quatuor fieri debeant partes, e quibus una episcopi, altera fabrice ecclesie, tertia clericorum, quarta debeat esse pauperum et hospitum. Si uestram pleniter habetis, de illis que ad episcopum, fabricam, uel pauperes pertinent, nullam inuidiam habeatis. Reminiscentes  Dominum precepisse: Non concupisces rem proximi tui ; et de re que ad te non pertinet, ne sollicitus fueris. De ipsa uero que ad uos pertinet, fidem inter uos habetote, et communiter eam diuidite, siue sit magna siue sit modica, scientes Apostolum dixisse: Nemo circumueniat in negotio  fratrem suum, quoniam uindex est Dominus de omnibus his, sicut prediximus uobis, et testificati sumus . Noueritis etiam quod melius sit omni Christiano fraudem pati, quam inferre. Quadragesimam, exceptis diebus Dominicis, equaliter facite: si enim uno die ieiunas, altero crapularis, non quadragesimam sed uigesimam fecisti. In aduentu Domini, nisi festiuitas intercedat, quatuor hebdomadibus a carne noueritis abstinendum, et coitu. In Natale Domini, uiginti diebus ac noctibus a coitu etiam licito omnino cessandum. Similiter in octauis Pasche et Pentecostes, litanias, et omnium festiuitatum uigiliis, sextis etiam feriis,  precipue autem omnibus diebus uel noctibus Dominicis.

Auctoritate etiam paschalis festiuitatis compellente, monemus uestram dilectionem, in Christo fratres sinceriter diligendi, ut secunda, tertia, quarta et quinta feria hebdomade maioris ieiunetis usque ad nonam, exceptis paruulis, et senio graui confectis, atque infirmis. Quinta feria hora nona ad Ecclesiam matrem, omnes reconciliandi uenite. Sexta feria usque ad nonam ieiunate, et cui placet amplius. Septima feria ante horam decimam nullus presumat missam cantare, nec baptismum generalem agere: quod si pro infirmitate aliquis ieiunare non potest, proficiat ieiunium quod generalis facit Ecclesia; omnes enim in Christo unum corpus sumus, tantum nullus sua importunitate uniuersitatem Ecclesie nostre contra Deum compellat delinquere et tam gloriosam festiuitatem in aliquo uiolare. De occultis peccatis penitentiam uos dare  posse scitote, de 406 publicis ad nos referendum agnoscite. Clericum nemo uestrum sine licentia faciat nostra, nullus balbum uel ultra mensuram blesum; nullus eum qui de litteris durum habet sensum. Si festiuitas que non sit sancte Dei genitricis Marie, aut apostolorum, euenerit in Quadragesima, uel quatuor temporum ieiuniis, magis ieiunium tenendum, quam festiuitatem celebrandam scitote, nisi forte illius sancti sit festiuitas qui in eadem parochia iacet; quia nulla solemnitate amplius delectatur Deus, quam illo ieiunio quo a cibis abstinetur et uitiis. Otiositas quoque inimica est anime. uidete si absque horum, que premisimus, scientia, ministerium uestrum facere possitis, et plebes uobis commissas ad uitam ducere, et Christo representare.« Hec Ratherius: cui placebit etiam subiicere pauca quedam que peta citatus carmine scripsit in metrica Summula Raymundi, fol. 92 et seqq. Exstat etiam ms. in biblioth. Sancti Germani  a Patris.


DE uITA ET HONESTATE CLERICORUM.

Nolumus in domibus personas presbyterorum
Suspectas esse; mater, soror, atque sororis
Filia, uel fratris in eis sint, uel prope neptes.
Hi pro posse suo miseris, sociis uel egenis,
Et Christi seruis sua dent, et commoda prestent
Hospitii. Nec sint hi lusores uetitorum
Ludorum; uelut est alee, globi, deciorum.
In libris studeant sermonibus et recitando
Sanctorum uitas, et agendo quod sit honestum.
Inuigilent curis animarum nocte dieque.
Si sit opus, corpus, animam dent pro grege Christi.
Nil faciant quod non decet hos; sint hi moderati
uestibus et cultu: sic uiuant exteriori
Ut sint doctores, et sint exempla suorum:
Et quod lingua nequit, saltem doceat bona uita.
Nisos, accipitres, falcones his inhibemus.
Non sint clamosi, bibuli, catulos nec habentes
uenaticos; possunt opus exercere necesse,
 Ut religare libros, uel scribere pro pretio; si
Sint inopes rerum, uel eis substantia desit:
Retia tendicula que sunt ad aues accipiendas,
Aut lepores uel bestiolas permittimus istis,
uel que clamosa non sit uenatio: possunt
Piscari licite; piscatio publica desit
Sed priuata; pia, dum conueniunt sit eoru
Actio: que liceant inter se gaudia tractent
Non pretermittant horas, aut officii quid.
Hos ancillarum prohibemus inesse choreis,
Et fugiant strepitus laicorum siue tabernas.
Et plus pauperibus Christi tribuant, moderentur
Expensas proprias, sumendo superflua uitent, etc.



CAPUT XIX.

Sunt Ne, Daniel, Iob; in agro, lecto et molendino. Egregiam hanc allegoriam que scriptoribus Pullini seculi placuit abunde, debet auctor Augustino  pluribus in locis; sed precipue lib. II Quest. in Euang., capite 44 Enarrat. in psal. CXXXII: Ecce quam bonum, etc., lib. II De peccatorum meritis et remiss. cap 10. u. Cassianum a Gazeo illustratum, cap. 16, collat. 18. Legendus inter alios Pulli equales Petrus Pictauiens. parte III, cap. 27.

Unde Ne non cum uxore in arcam introiit; nec uxorem arcam regens cognouit. Spectauit procul dubio Damascenum libro postremo De fide orthodoxa, cap. 25, cuius locum hic damus, ne forsan hereant rudiores ad predicta Pulli uerba, et suspicentur eum 407 negasse, contra Scripture textum, ingressam fuisse in arcam Ne uxorem, sic autem Damascenus: »Ne in arcam ingredi iussus, et mundi semen custodire, commissum sic preceptum accepit: Ingredere, inquit, tu et filii tui, et uxor tua et uxores filiorum tuorum. Et separauit eos ab uxoribus, ut cum castitate, pelagus et illud totius mundi naufragium euitarent. Post diluuii autem  cessationem: Egredere, inquit, tu et uxor tua, et filii tui et uxores filiorum tuorum. Ecce rursus propter multiplicationem, nuptie concesse sunt. Hec Damascenus  quibus subtiliter notat in uerbis Scripture, dum ingressum in arcam memorans, Ne cum filiis immediate recenset, adumbratam esse illorum continentiam, quam in arca seruarent. At uero dum loquens de illorum egressu, Ne et uxorem proxime commemorat, figuratam esse licentiam iterum ceundi.

Presertim cum apud nos, etc. Sic iterum D. De Sainte-Beuue locum hunc, difficultate non imparem illi de quo supra ad cap. 11 paucis explicat: Presertim cum apud nos, etc. Probat auctor his uerbis, sacerdotes noue legis non posse habere uxores ad quas animo coniugali accedant, quia nimirum, apud nos presbyteri atque femine nulla est copula, nisi alterutrum, cum libuerit separanda, uel si quando aliter fiat, Ecclesia irritum putat. Hoc est, quia in Ecclesia catholica uinculum matrimonii  perpetuum atque indissolubile esse debet, quale non est inter presbyterum et feminam; quandoquidem ad alterutrius libitum possunt separari: aut si nolint separari, sed uelint indiuiduam uite consuetudinem retinere, Ecclesia coniunctionem huiusmodi ratam non habet.« Hactenus doctissimus professor, quibus cautum uoluit terminis illis apud auctorem, libet, et libuerit, qui pluribus, mihi presertim, facessiuere negotium; quamuis sacrorum Ecclesie ministrorum celibatum insigniter commendet, et luculentius probet ubique sui operis.



CAPUT XXII.

De neutro in agrum est per te exeundum; Ecclesia tamen uocante es cogendus, neque cogentem audias, nisi fueris idoneus. Lubrica cuipiam uidebitur huius Pullini textus postrema periodus; et presertim apud regulares, quibus obedientie uoto strictissime  mancipatis, immane foret piaculum non obtemperare superiorum placitis, monitionibus, iussis, aut comitialibus decretis, cum ad prelaturas euocant subditum quempiam, non solum humilitatis ergo sponte reluctantem; sed quod maxime coram Deo et citra scrupulum omnem, se certo sciat imparem tali oneri ferendo, quod uel ipsis angelicis humeris formidandum esse scribit Hieronymus. uerum licet nostra non sit in hac difficili materia quidquam definire, nec harum spinarum aculeis  uel pungere uel pungi; iniuncto tamen muneri pro Pulli tutela facturi satis, tutam et exactam ad iuris apices eius doctrinam, paucis ostendimus; aut si fides asserentis nutare debeat, culpandum prius uadem eius Chrysostomum quem precipue spectauit, l. Iu. De sacerdotio, cap. primo. Scribit enim ibi Chrysostomus, et amicissimum sibi Basilium instruit, eum qui conscientiam  scrupulorum immunem habet insufficientie sue, qua uel Ecclesie decori, uel animarum saluti minus possit consulere, sed multum obesse; nec teneri nec debere titulis Ecclesie prefici, imo grauiter peccare promouentes et promotos. Totum eius libri caput esset exscribendum, sed quia nemini non patet, ea solum ex quibus rei momenta pendent, decerpemus. Dixerat prius eos omnes seuerissime puniendos qui dolo uel ambitu ad infulas sacerdotii conscenderant, aut iis adeptis male uterentur. 408 Subiicit deinde nec eos secius excusandos qui ad ea munia subeunda rapiuntur; quibus imparatos esse se sciunt. »Neque istis, inquit, qui uidentur coacti, aliquis pro negligentiis suis excusationis locus remansit. Oportet quippe etsi mille ut dicitur, prouocent atque compellant, non ad eorum respicere multitudinem atque auctoritatem; sed primum animi sui unumquemque explorare uires; et perscrutatis omnibus diligenter, tunc demum consentire cogentibus.« Et quibusdam interiectis:  Oportet ergo et illum qui ordinat, prius sollicite cuncta discutere, multo autem magis eum qui ordinatur; quoniam, etsi participes condemnationis sue habeat eos qui cegerunt, cum nec ipse a supplicio uindicetur, sed etiam rationem multo magis quam illi seuerius exigetur, etc.« Causam subdit: »Quia ille uidelicet qui ordinauit, potuit opinione decipi plurimorum, ut illud ministerium crederet non merenti; hic qui assumptus est, non potest dicere: Ignotus mihi sicut et aliis fui. »Quam sic confirmat: Ut damnum de exiguis caueatur, tanta sollicitudine prouidemus; neque impellentium nos acquiescimus uoluntati; ubi uero eterna damnatio sacerdotibus non rite administrantibus, subeunda est, nulla precedente discussione, oculis sumus, ut dicitur, inuoluti, preferentes aliorum coactum, qui certe apud iudicem nostrum non multum poterit habere momenti.«

Sed iterum oppido belle Chrysostomus: »Taceo  enim quoniam nolentem nemo possit omnino compellere. uerum fac eum iniustam perpessum esse necessitatem, multasque fraudes ut capi posset; nunquid tamen hoc eum a supplicio uindicabit? etc. Certe non ipse properasti hanc assumere dignitatem, conscius infirmitatis tue, bene recteque fecisti; debuisti ergo eodem proposito renuendi, etiam illis a quibus eligebaris, obsistere.« Hec Chrysostomus, non de simplici solum sacerdotio, sed de eo potissimum cui subest animarum cura; ut eo collimant, de quibus, sex illis libris hac de re editis, disputat. Legendus etiam apologeticus tractatus sancti Gregorii Nazianzeni pro fuga sua.

Plura sane et libentius quam postularent plerique, largiremur; sed in gratiam tantum auctoris dicta sufficiant. Nec his preiudicatum uolumus prelatorum auctoritati, multo minus eorum pastorali sollicitudini, qua ut neminem, nostro presertim euo, regendis animabus proficere student, qui requisitis  dotibus non sit instructus; ita nec aliquem ab iis in Ecclesie titulos cooptatum, pertinaciter uellemus reluctari, si uigeret adhuc laudatissima nascentis Ecclesie praxis ad prelaturas inuitandi, cogendi, trahendi. Minus etiam subiacent his a Chrysost. et Pullo dictatis, subditi regulares, non quidem ratione uoti obedientie quod illicita queque repudiat; sed propter illud examen quo solerter inquirunt superiores genia moresque subditorum, priusquam publicis religionis ministeriis et gradibus deputentur: quod unicuique sat esse debet  ut iis promptissimus acquiescat sub quorum regimine degit. At si salutis obex tum sibi, tum aliis certus immineat, quem aduertere prelati nequeant aut nolint  quis tunc neget non meritorium tantum, sed et necessarium fore prelature repudium?



CAPUT XXuII.


Duplex ergo factum est miraculum, ut et caro restituatur uite, et anima contra solitum tollatur gehenne. In hac difficillima questione: Num quidam damnati possint saluari, et de facto sint salutem consecuti; eam docuit partem Robertus, que minus scrupulis patet, licet etiam a pluribus repudiatam certo sciamus. Querunt enim theologi in Iu, dist. 46, utrum damnatus aliquis non ressuscitatus, citra omnem 409 sacramentorum susceptionem, possit beari: uel utrum saltem rediuiuus et sacramentis ante baptismi aut penitentie munitus, id gratie possit promereri? Priorem questionis partem prudenter tacuit Pullus; posteriori multus adhesit. Licet enim alibi fateatur nullam in inferno fore redemptionem, id tamen dici debere docet secundum regulam generalem, et citra priuilegium omne: a qua generali regula si quempiam eximere uelit Deus, id iure possit et nonnunquam faciat, sed cum illis mediis  que saluti hominum reparande liberaliter indulsit; ut uidelicet ad uitam reuocatus baptismum recipiat, si cum originali peccato decessit; aut salutari penitentia peccatorum actualium ueniam obtineat.

Qui priorem amplectuntur questionis partem, ubertim Pullo suffragantur; nec enim difficile fuerit credere, Deum aliquos suscitasse ad uitam, ut postea beneficio sacramentorum saluti prouideant; si insuper constet quosdam id fuisse consecutos sine preuia dispositione et ulla sacramentorum receptione. Quod postremum asserunt qui suspectam non habent narrationem de Traiano Romanorum imperatore, precibus sancti Gregorii Magni ab inferis reuocato et salutem consecuto; ut primus omnium existimauit Damascenus uel auctor sermonis De iis qui in fide dormierunt. Sanct. Thomas I, Sent., dist. 43, qu. 2, art. 2, et in uI, dist. 45, q. 2, art 2, cum plurimis ex eius schola. Altissiodorensis, lib Iu, cap.  De damnatis. Godefridus uiterbiensis, Xu parte Panthei; Abulensis  libro Regum cap. uII, LuII; uincentius in Speculo, lib. XXII, cap. 22; Ioannes Stella in uita S. Gregorii; Sixtus Senens. Biblioth. Sancte lib. uI, adnot. 47, sub finem. uigerius in Institut.; Nauarrus in Enchiridio, cap. 22; Alphonsus Chacon Dominicanus et summo pontifici a confessionibus, libro speciali ad id probandum; Bartholomeus de Medina, III, p. qu. 52, etc. Sic autem Sixtus Senensis citatus, ex sancto Thoma in Supplement. quest. 71, a. 5 ad 4: »Ad id quod Damascenus refert Falconille et Traiani animas, Tecla et Gregorio deprecantibus adiutas, respondet, D. Thomas, huiusmodi adminicula, fuisse peculiares economias utrique ex singulari priuilegio concessas, et ea que aliquibus extra legem communem ex gratia conceduntur, trahenda non esse ceteris in exemplum.«

Omnibus illis preluxisse uidetur Augustinus libro  I De anima et eius origine, cap. 10. Ubi scribit precibus S. Perpetue, fratrem eius Dinocratem defunctum, uinculis damnationis absolutum fuisse. Quis igitur scit, inquit Augustinus, utrum puer ille post baptismum, persecutionis tempore a patre impio per idololatriam fuerit alienatus a Christo, propter quod in damnationis mortem ierit; nec inde, nisi pro Christo moriture sororis precibus donatus, exierit? Quod idem ab Ottilia uirgine factum pro anima patris sui, scribit Thomas Argentinas in 1, dist. q. 41.

Sed iis omnibus ualere iussis, ad que probanda nulla nobis ex uerbis auctoris incumbit necessitas; alteram questionis partem, quam ipse tuetur, plures theologi recipiunt, scilicet damnatos quosdam iterum uite redditos, et correctos, efficacibus quibusdam mediis salutem esse consecutos. Sic docuit Augustinus, ser. 32 et 33 De diuersis; et Eulogius libro primo De miraculis S. Stephani; Gregorius Turon. De S. Arnulpho episc. Sulpitius De S. Martino; Lipsius  lib. De miraculis beate Marie; Halensis, cap. 10 et 22; Anthonius De S. Thoma Aquinate, etc. Qui omnes referunt precibus eorum sanctorum quosdam in peccato mortali defunctos ad tempus rediuiuos, ut sibi media ad salutem requisita compararent. Quibus miraculis, in que passim offendes in sanctorum historiis, cum standum sit, et pie ac liberaliter adherendum, nemo non uideat, quod pura labis tutoque recipienda sit auctoris sententia; sed cum hac cautela, quam plerique theologorum 410 appositam uolunt, ut scilicet sic defuncti non simpliciter fuerint damnati, sed suspensa tantum eorum sententia ab Deo iudice, qui futuras preuidet suorum pro eis orationes.



CAPUT XXuIII.

Pellices ergo ante legem patriarchis quacunque ex causa sunt concesse. Hec auctor, qui licet cap. 8 tertie partis, non pellices aut concubinas uocet eas mulieres que patriarchis commiste sunt, sed uxores,  hic tamen dicere uidetur concubinas fuisse, eamque carnis copulam non matrimonialem sed fornicariam, licet sine culpa fuerit, ratione diuine dispensationis. Quod idem asserit Petrus Pictauiensis, parte u, cap. 17. Plures, inquit, tunc licebat habere uxores; ad quarum tamen unam erat coniugium; relique concubine erant, propter augmentandum Dei populum.

Huic sententie lubricum fecit Leo papa respondens ad inquisitionem 4 Rustici Narbonensis, epistola 92. »Non omnis, inquit, mulier uiro iuncta uxor est uiri, quia nec omnis filius heres est patris. Nuptiarum autem federa inter ingenuos sunt legitima, et inter equales: multo prius hoc ipsum Domino constituente, quam initium Romani iuris existeret. Itaque aliud est uxor, aliud concubina; sicut aliud ancilla, aliud libera. Propter quod etiam Apostolus ad manifestandum harum personarum discretionem, testimonium ponit ex Genesi, ubi  dicitur Abrahe: Eiice ancillam, et filium eius etc. ,« Id pariter innuere uidetur Ambrosius, lib. I De Abraham, cap. 4, et ii omnes qui polygamiam Lamech incusant. Legatur item Augustinus, lib. XXII contra Faustum, capit 3, libro II contra aduersarium legis, etc., cap. 9, lib. XuI. De ciuit., cap 25, etc. Quibus locis excusat Abrahamum contra Manicheos, qui illi immoderate libidinis estum obiiciebant, asserens eum non explende libidinis  gratia, sed augende prolis desiderio, alteram tori consortem adsciuisse. Quod dicere superfluum duxisset Augustinus si citra dispensationem licita esset uxorum multiplicitas. Illud potissimum insinuat lib. De bono coniugii, cap 14, ubi dubitat an isto tempore liceat multiplicande sobolis causa, concubinam aduocare, saltem ad tempus, si sterilis fuerit propria coniux. Itaque si forte, inquit, quod utrum fieri possit ignoro, magisque fieri non posse existimo; sed tamen si forte ad tempus adhibita concubina filios solos ex eadem commistione quesiuerit, etc. Quibus uerbis proprie concubinam intelligit; non autem eam que quidem uxor esset, sed aut seruilis conditionis, aut sine dote accita, aut in solius tori societatem ducta fuisset, uti plerique recentiores exponunt. Hoc enim modo nullus ambigendi locus superfuisset Augustino, cum licitam talium commistionem supponat concilium Toletanum I, can. 17, sensu non abhorrente a phrasi Scripture pluribus  in locis. Capite sequenti mentem euidentius aperit Augustinus, easque concubinas patriarchis concessas fuisse scribit. »Plane uxoris uoluntate adhibere aliam, unde communes filii nascantur unius commistione ac semine, alterius autem iure ac potestate, apud antiquos patres fas erat; utrum et nunc fas sit, non temere dixerim. Non est enim nunc propagandi necessitas que tunc fuit, quando et parientibus coniugibus alias propter copiosiorem posteritatem superinducere licebat, quod tunc certe non licet.« Hec Augustinus, et pluribus alibi, quibus opinatus est indultum ad tempus fuisse Patribus antiquis, pellicibus et concubinis uti.



CAPUT XXXuII.

Asserunt etiam nonnulli, etc. Spectasse potuit hanc Iustiniani  imperatoris Nouellam, quam canonizauit Gratianus 30, q. 5, cap. Si quis. Si quis diuinis tactis Scripturis 411 iurauerit mulieri legitimam se eam uxorem habiturum:  uel si in oratorio tale sacramentum dederit; sit illa legitima uxor, quamuis nulla dos, nulla scriptura alia interposita sit. Quem locum sibi etiam obiicit Magister Iu, distinct. 28, § B. Cuius solutionem ibi uideas, aut apud Hugonem a sancto uictore in Summa sent., tract. 7, capite 7. Qui ambo Pullo subscribunt. Idque tandem iure definitum ab Alexandro III extra de sponsalibus, c. De illis, et a Gregorio IX, ibidem, c. Si inter.



IN LIBRUM OCTAuUM.



CAPUT PRIMUM.


Et idem credentibus, ut auctores fatentur, ualuerunt. Insigniter inter alios Augustinus, quem non solum Pullus spectauit, sed et equales eius Hugo cenobita uictorinus, et Robertus de Mileduno. »Quicunque, inquit Augustinus, in manna Christum  intellexerunt, eumdem quem nos cibum spiritalem manducauerunt. Quicunque autem de manna solam saturitatem quesierunt, Patres infidelium manducauerunt et mortui sunt. Sic etiam eumdem potum. Petra enim Christus. Eumdem ergo potum quem nos, sed spiritualem, id est qui fide capiebatur, non qui corpore hauriebatur. Audisti eumdem potum. Petra erat Christus, non enim alter Christus tunc, alter nunc.« Et paucis interiectis: »Eumdem ergo cibum, eumdem potum, sed intelligentibus et credentibus.«

Paulo liberalior hac in re fuit Hugonis  sententia lib. II De sacrament., parte uIII: Sacramentorum alia sunt sub lege, alia sub natura, alia sub gratia, sed eumdem effectum sanitatis habentia. Que Christiano sale temperanda sunt, et eo modo quo Pullus hic Augustino respondet.

Ergone uulgi decretum huius rei consideratione confirmatur; scilicet panem benedictum die Dominica  libantibus; uel preoccupatis herbam saltem quasi eucaristiam sumentibus, idem ualere et pro eucaristia esse?

An quidam delusi, falso crediderint aliquando panem benedictum  eadem gratie munera conferre sumentibus, que rite dispositis largitur eucaristia, non usquequaque  nobis compertum. Plerumque tamen eucaristie loco tribui solitum, et etiam Catechumenis in baptismo, et ante, in signum unionis et pacis, plurima prostant exempla apud ueteres. Hincque panem illum benedictum, nonnunquam sacramentum dici, uideas apud Innocentium epist. I, c. 5. et apud August., lib. II De peccat. merit. et remiss., cap. 26, ubi de catechumenis loquens ait: Quod accipiunt, quamuis non sit corpus Christi, sanctum est tamen, et sanctius quam cibi quibus alimur, quoniam sacramentum est. Quos tamen communes cibos etiam sanctificari, probat ibidem ex Apostolo, innuens maiorem ideo sanctificationem inesse pani benedicto, et exinde sacramentum dici, quia sacre rei signum erat, id est catholice unionis et beneuolentie, qua suos catechumenos ante baptismum prosequebatur Ecclesia.

Cui rei congruit illud quod de connestabulo a S. Paulo refert Gaguinus libro X in Ludouico XI, cap.  20, ut iam supra uidimus; iterumque hic scribimus. Cum enim extremo supplicio proxime puniendus regem obnixius rogasset ecclesiastice pacis et communionis sibi symbolum dari, uerum scilicet corpus Domini, idque gratie rex negaret; res tamen diuina, inquit Gaguinus, quam missam appellamus, coram illo facta est, et panis benedictus oblatus, quem religiose manducauit. Et hic obiter notandum, num illo certe uulgi decreto, de quo hic Pullus, delusus fuerit Wolfius qui deliranti proximus, ad illa Gaguini uerba sic stolide commentatur: 412 uide contradictionem; corpus Christi negatum, et interim datum narratur. Mira theologia. Huius etiam sanctificationis ergo que in pane benedicto, supra communes cibos peculiariter residet, seu propter analogiam quamdam quam habet cum speciebus et particulis consecratis, uocatur nonnunquam hostia, eulogia, oblata, buccella, etc., quibus nominibus, ipsum sacrosancte eucaristie sacramentum apud antiquos scriptores  passim exprimitur, uti iam licebit aduertere.

Huius porro panis usum statim ab ipsa nascente Ecclesia, non a catechumenis solum, sed ab omnibus etiam fidelibus frequentatum fuisse, nemo non uiderit. Exstatque huius ritus decretum Pii pape apud Burchardum, lib. III, cap. 27, et Matisconensis concilii apud eumdem ibi, c. 32. Sed non una locorum omnium hac de re consuetudo. Alicubi enim, ut in Occidente, populus panes istos sigillatim intra missarum solemnia benedicendos sacerdotibus porrigebat. Ut conspicuum fit ex capitulis Heraldi Turonens., c. 114: Moneantur  ut luminaria, incensum, et buccellas, et fructuum primitias offerant. Et in capitulis Hincmari Remensis ad presbyteros parochie sue, cap. 7: »Ut de oblatis que offeruntur a populo, et consecrationi supersunt; uel de panibus quos deferunt fideles ad ecclesiam; uel certe de his presbyter conuenienter partes incisas habeat in uase nitido et conuenienti, ut post missarum  solemnia, qui communicare non fuerint parati, eulogias omni die Dominico, et in diebus festis exinde accipiant. Et illa, unde eulogias presbyter daturus est, ante in hec uerba benedicat, et sic accepturis distribuat, et micas, ne incaute defluant. Domine, sancte Pater, etc.« Que eadem reperies in concilio Nannetensi, can. 9. Ex hac autem sanctificandi seu benedicendi panem et uiritim distribuendi religione et cautela, natum forte credimus cum auctore, ut plebs imperita nonnunquam putaret panem illum sic benedictum, pro eucaristia ualere.

In orientali autem Ecclesia apud Grecos, ipse sacerdos facturus cum diacono, aut solus sacerdos sine diacono, accipiens magnum integrumque panem  cum cuspide seu lanceola, signum in eo crucis exarabat, et incidens lanceola signaculum panis in quatuor partes in figuram crucis, tollebat ex ea particula signaculum, et subtus ei adherentem medullam panis, et inferiorem figure partem referentem signum crucis, ponebat in  mundissimo uase, quam postea consecrabat. Sub finem uero misse, reliquum panem ex quo sacrificii oblatam excerpserat, frustatim diuisum, fidelibus porrigebat.

Fermentatos autem fuisse panes istos  clarum est ex Innocentio papa supra citato, et ex Decretis Melchiadis et Siricii, ut legitur in libro De Romanis pontificibus. Ibi enim panes illi fermenti nomine designantur; quos a se benedictos papa mittebat per acolythos, ad sue communionis episcopos, et etiam ad seculares principes; quemadmodum Formosus papa ad Carolum Simplicem Galliarum regem anno 894, quem sibi pro pignore mittendum rogauerat.

uerum apud Benedictinos, panes illos  azymos fuisse, et illis plane  similes qui sacrificio corporis Christi quotidie subseruiebant, discimus ex antiquis Cluniacensium consuetudinibus, de quibus supra pag. 366. Mos autem erat apud eos ut Armarius siue sacrorum custos tot in pixide pararet hostias, quot erant fratres in monasterio qui presumebantur ad communionem accessuri; ita tamen ut eas solum sacerdos consecraret que pro communione usui forent; reliquus uero intra missarum solemnia benedicebat tantum, quas apocrisarius in refectorio subministrabat fratribus illis qui ea die sacro pane refici non potuissent: 413 et uocabant eas inconsecratas aut non consecratas hostias. Sic enim legitur in officio Apocrisarii. Portat pixidem cum hostiis non consecratis in refectorium, de quibus singuli, ut superius dixi, prelibant, qui noluerunt aut non potuerunt communicare. Cap. 34 libri primi, loquens de benedictione uuarum nouarum, monet eas loco hostiarum inconsecratarum, seu panis benedicti fratribus subministrari  debere. Postea in refectorio per sacerdotem distribuuntur in loco hostiarum; quod non omittitur etiamsi sit dies Dominicus. Et cap. 26 eiusdem libri, speciatim notat in diebus ieiunii Quatuor Temporum apponendas non esse. Nec in refectorio dantur hostie inconsecrate, sicut in aliis priuatis diebus solent. Quod olim etiam uetitum a Patribus concilii Laodiceni, can. 49, ne occasione eulogiarum ieiunium quadragesimale frangeretur. Sicut can. 14 cauent ne feriis paschalibus porrigantur, et ad alias parrochias mittantur; quod illis diebus ad eucaristicam Synaxim unicuique accedendum esset: sed alia ducti ratione, id cauebant Cluniacenses.

Illarum autem eulogiarum seu hostiarum distributionem sic faciendam esse decreuerant. In priuatis diebus hostie non consecrate portantur in refectorium, et his qui ea die non communicauerint, per manus sacerdotis distribuuntur: quod hoc ordine fieri solet, ut primum tribuat de iis hostiis domno  abbati; postea cum sint mense tres, utrinque ad dexteram domini abbatis, ad unam mensam; postea ad omnes in alia parte, et sic iterum redit ad dexteram, et tribuenti manus a singulis osculatur. In Constitutionibus Floriacensibus, pagina 398: Finita missa, singulis singule dentur hostie non consecrate. Isthec de Cluniacensibus paulo fusius dicta, quia nondum edita. Que similium eulogiarum distributio precipitur a Patribus in conuentu abbatum Aquisgrani congregatis, capitul. 68: Ut eulogie fratribus a presbyteris in refectorio dentur. Sic enim locum hunc intelligendum esse, potiori iure censemus, contra scholiasten illius concilii, ad calcem tomi III Chronicorum generalium ord. S. Benedict., edit. Gallice anni 1647.



CAPUT II.

Exterior nonnunquam morbus adiicitur. Penam illam corporalem indigne communicantium sacratissimo corpori Christi pluribus prosequitur Cyprianus  serm. de Lapsis. Pacianus de Penitent., Chrysost. homil. 5 in I ad Timoth.; et ante eos Dionysius Areopag. de Eccles. Hierarch. Stupendum etiam illud quod Regino narrat de Lothario rege Franc. et pluribus aliis eum comitantibus, qui periuri et indigne sumentes eucaristiam de manu Adriani II pape, an. 868, uariis punitionibus et cladibus affecti, omnes intra annum interierunt. Illud etiam notauit Ionas episcopus Aurelian. in libro de Institut. laicorum  : Multi propter peccata in animo facta, infirmitate aut etiam morte plectuntur. Unde et Apostolus Corinthiis, quia corpus Domini indigne percipere erant soliti, ideo inquit, inter uos multi infirmi et imbecilles, et dormiunt multi. Quam dormitionem mortem intelligit Ionas.



CAPUT III.

Sanguis ergo sine aqua non est, quia Passio propter  homines est. Commoda, et ut remur, germana huius loci expositio est, ut si in calice consecrando aqua non sit, sanguis non sit, non quidem quantum ad ueritatem rei, sed quantum ad rationem mysterii. uidetur enim Pullus ad eam intendisse decretalem Alexandri pape  de Consecrat., dist. 2, cap, 1: »In sacramentorum oblationibus que inter missarum solemnia Domino offeruntur, Passio Domini miscenda est, ut eius cuius corpus et sanguis conficitur, Passio celebretur, etc. Non enim debet, ut a Patribus 414 accepimus, et ipsa ratio docet, in calice Domini aut uinum solum, aut aqua sola offerri; sed utrumque permistum, quia utrumque ex latere eius in Passione sua profluxisse legitur.« uidesis ibidem complures alios canones, sed quos de necessitate tantum precepti  non uero sacramenti fas est exponere.

Si quis tamen pertinacius contendat auctorem uerbis allatis sensisse irritum fore sacramentum, si aqua desit in calice   non certe solus id asseruerit, ut innuit Pamelius ad epistolam Cypriani Cecilio scribentis; hanc enim illius strophen expendens: Sic uero calix Domini non est aqua sola, neque uinum solum, sic Pullo suffragatur: Hinc uerisimilis uidetur eorum sententia qui admistionem aque ita necessariam uolunt, ut sine illa irrita sit calicis Domini consecratio, etc. Quam opinionem pluribus suo tempore placuisse docet Petrus Lombardus sub finem dist. 11 lib. Iu Sent. Nec pretereundum quod ea de re, eo pariter euo scribebat Hugo uictorinus Tract. 6 Summe Sentent., capite 9: »Solet queri si obliuione uel negligentia aliqua non apponeretur aqua, utrum irritum fieret sacrificium? Sed quia de auctoritate nichil inde habemus, de nostro sensu nichil asserere de his audemus. Hoc tamen dicere possumus quod huiusmodi grauiter puniendus esset.« Hec Hugo, quibus declarat nullius decreti preuaricatores fore, qui necessariam, necessitate sacramenti, mistionem  aque censerent.

Et quidem notandum quod Bellarminus ipse, ueterum Ecclesie rituum studiosissimus, probabilem eam censet opinionem, lib. Iu, De eucarist., cap. 10. Utrum autem, inquit, sine aqua sacramentum consistere possit, non est adeo certum; communis tamen opinio in partem affirmantem propendet. Scholiastes Summule petice Raymundi, fol. 24, altera pag. circa hunc casum sacerdotes sic instruit: »Si ipse sacerdos nichil inueniat in calice, tunc ipse debet infundere uinum cum aqua. Si tantum inueniat uinum, hoc est dupliciter, uel ante sumptionem corporis Christi, uel post sumptionem; si tantum inueniat uinum ante sumptionem corporis Christi, tunc ipse sacerdos debet infundere aquam, et dicere uerba canonis que pertinent ad consecrationem sanguinis, etc.« uerum in his omnibus, et que presertim spectant sacramenta, standum iudicio et praxi sancte matris Ecclesie apostolice et Romane.

 Fundantur autem illi auctores in facto Christi Domini Iesu, quem in calice consecrando aquam miscuisse docent preter alios Iacobus apostolus in liturg. ; Clemens Romanus Constit. apostolic., lib. uIII, cap. 17; Cyprianus citatus; Basilius in liturg.; conc. Carthag. III, can. 24; Theodoretus in diagolo primo: Damascen., lib. Iu De fide, cap. 14, et nouissime Tridentinum conc., sess. 22, c. 7. Imo predictum Carthag. conc. addit id Dominum tradidisse; cui tamen uerbo, tradidit, quo utitur concilium, si litteraliter esset adherendum, nullus iam esset ambigendi locus. Legatur Bernardus epist. 69, et Armacanus lib. IX quest. Armenicar. qu. 9. etc.

En quid olim hac de re scribebat Petrus Pictor canonicus Sancti Audomari, in carmine manuscripto  de sacramento altaris, capitibus seu diuis. 10, 11 et 12.  .


Hic est ille cruor qui Christi uulnere fusus
Ore sacerdotis animarum transit ad usus.
Utque sacramento res possit nulla deesse,
Debet in altari uino fons uiuus inesse.
Immiscetur aqua uino, qua significamur
Nos qui saluificis alimentis uiuificamur.
Significantur aqua populi quos gratia munit,
Quos quasi membra suo capiti, Christi cruor unit.
Porro si uinum Domino sine fonte litatur,
Passio quod Christi fuerit pro gente negatur.
415 Nam si quod redimi deberet, plasma deesset
Cur effectus homo Deus, aut cur mortuus esset?
Econtra si fons fuerit uini sine misto,
Monstratur quoniam gens sola manet sine Christo.
Et sine fonte sacro uinum nichil hic operatur,
Nec fons saluificus sine sanguine propitiatur.
Sicut utrumque sacro fluxit de uulnere Christi,
 Sic et utrumque simul debet in libamine sisti
uitis uera Deus, fons uite Christus habetur,
Fons de fonte, cruor de uite uenire uidetur.
Quare non aliud alio sine sacrificatur;
Dum sic ad plenum sacra passio commemoratur.
Hoc  in natali calicis non est celebratum,
Quando pascha nouum uetus est post pascha dicatum.
Nam panem tantum Dominus, uinique liquorem
In propriam mutans carnem, sacrumque cruorem,
Discipulis legitur cenantibus attribuisse.

uerum qualiter a laicis eucaristia sumi deberet, sponse sue commisit iudicio, etc. Obseruatu digna sententia, et querulis nouatorum uocibus abunde respondens; mirabilem in Ecclesia potestatem et auctoritatem circa communem sacramentorum dispositionem  insigniter commendans et precipuas etiam causas demonstrans, cur populis negatus communiter fuerit calicis usus in sacra mensa. uide  Trident. sess. 13, in decreto prorogationis; sess. 21, per totam, et post canonem 4; sess. 22, sub finem; in decreto super petitione concessionis calicis. Concil. item Constant., sess. 13, etc.

Sed, ut iam superius ad c. 9 tertie partis obseruauimus, licet ante tempora Pulli non ita frequens fuisset quoad laicos, communio sub utraque specie; plura tamen ibi diximus que satis ostendunt non plane sopitum pleraque per loca, illius usum; imo restitutum ad tempus, saltem in Gallia, per canonem concilii Claromontani sub Urbano II, quem etiam ibi produximus: magisque patebit ex iis que statim sumus allaturi pro communione sub intincto pane, contra quam, ut suo tempore uigentem, acriter inuehitur auctor.

Nimirum periculose fieret ut sanguis sub liquida specie multitudini fidelium in Ecclesia diuideretur: longe periculosius infirmitatis per parochiam deferretur. Quasdam rationes hic Pullus attingit, cur subtractus  fuerit laicis Dominici sanguinis potus. Plures alias scitu dignissimas doctissimus Gerson commemorat Tractatu illo De communione sub utraque specie, quem edidit in concilio Constantiensi cui presens aderat anno 1417, quas hic etiam recensere non ingratum erit. »Dicunt eorum plurimi  qui super hoc fuerunt congregati, quod consuetudo licite et rationabiliter fuerit introducta de non communicando laicos sub utraque specie, presertim post multiplicationem fidelium. Et hoc propter euitationem multiplicis periculi, irreuerentie, et scandali circa susceptionem huiusmodi benedicti sacramenti. Primum periculum in effusione; secundum in deportatione de loco ad locum; tertium in uasorum sordidatione, que deberent esse  sacrata, nec passim tractata uel tacta a laicis. Et multo minus deberet uinum consecratum uendi Apothecis, sicut fit apud tales  , ut dicitur. Quartum, in barbis longis laicorum. Quintum, in conseruatione pro infirmis, quoniam posset acetum in uase generari et ita desineret ibi esse sanguis Christi, nec suscipiendum esset, nec nouiter consecrandum sine missa. Et fieri posset quod daretur acetum purum pro sanguine Christi. Addito quod in estate bibiones aut musce generarentur, quantum cumque 416 esset uas clausum: quandoque etiam putresceret, aut fieret uelut abominabile ad bibendum. Et hec ratio est efficax ualde. Et ex alia ratione quando alii multi perbibissent. Et queritur in quo uase fieret consecratio tanti uini quantum requireretur in Paschate pro decem aut uiginti millibus personarum. Sextum damnum esset in sumptuositate uini, saltem apud multas partes in quibus uix inuenitur uinum ad celebrandum, et alibi care comparatur. Esset preterea periculum in congelatione,  etc.« Hec Parisienses referente cancellario suo.

Dubiumque non est, quin si cui, ut facilius insumatur, perualde infirmato sanguis infunditur, satisfactum sit communioni.

Sic enim Patres concilii Toletani IX statuerunt, ut ii qui pre nimia imbecillitate corpus Christi deglutire non ualent, solo sanguinis haustu sint contenti. Idem eius fere tempore statuerat Paschalis II in epistola ad symmystas suos Cluniacenses, quam ex ueteribus eiusdem monasterii membranis erutam refert Baronius in Appendice ad annum 1118, fol. 618 editionis Ticinensis, quam integram infra proferemus. In qua damnans summus pontifex communionem sub intincto pane que apud Cluniacenses pertinacius inualuerat, et edicens ut unusquisque corpus Christi, et sanguinem sumeret separatim; infirmos tamen et pueros sic excipit: Preter in paruulis ac omnino infirmis qui panem absorbere non possunt;  quibus satis communicari in sanguine. Licet aliter frequentatum, etiam euo Pulli, saltem apud plerosque scribat Gilbertus Porretanus Pictauiensis antistes in epistola ad Mattheum Sancti Florentii abbatem, quam publici iuris fecit hoc anno D. Lucas Dacherius. Pueri baptizati in solius calicis; et infirmi in solius panis sacramento sepe communicant.

Olim tamen solitum erat infirmis  sacro uiatico muniendis, porrigere in argenteo cochleari speciem panis consecrati intinctam sanguine, tum propter periculum effusionis; quia sic infirmatis, sanctum calicem admouere, periculosissimum erat, tum ut ad sui consolationem utraque sumerent eucaristie symbola. Ad quod alludere uidetur Isaac Lingonensis, can. 20: Si continuo creditur moriturus, reconcilietur per manus impositionem, et infundatur ori eius eucaristia.

Id perspicuum est ex cod. ms. monasterii S. Remigii Remensis, in quo agitur de uisitatione infirmorum.  Ibi enim speciatim notatur quod si uires infirmi ferre possint, alternatim sumat corpus et sanguinem Domini, expressa  utriusque communionis formula. At si debilior sit, unica tantum exprimitur formula in hunc modum: Corpus et sanguis Domini nostri Iesu Christi custodiat animam tuam in uitam eternam: quia tunc corpus Domini in sanguine tinctum, infirmo porrigitur in cochleari.

Id uoluisse uidentur Patres concilii Claromontani sub Urbano II, canone isto, ut a Baronio refertur, tomo II, ex antiquis monumentis Antonii Augustini: Ne quis communicet de altari nisi corpus separatim et sanguinem similiter sumat; nisi per necessitatem et cautelam. Quibus postremis uerbis  nichil aliud innuitur, quam quod species commiste dari possunt, si adsit necessitas communicandi, et periculum effusionis timeatur, ut fiebat apud Cluniacenses; quodque contingere solebat in egrotis proxime morituris, quibus utraque communionis symbola flagitantibus, non tutum uidebatur aliter prebere, quam simul commista, propter nimiam palati siccitatem, et periculum effusionis: eoque sensu, canonis concilii Turonensis est intelligendus, quem 417 referunt Burchardus, lib. u, cap. 9, et Iuo 2 parte Decreti, cap. 19. Que tamen sacra oblatio intincta debet esse in sanguine Christi, ut ueraciter possit dicere infirmo : Corpus et sanguis, etc.

Qua ductus cautela Paschalis II censebat satis esse infirmis ut communicarent in sanguine, quia panem, inquit, absorbere non possunt; ut patet ex eius Epistola ad suos Cluniacenses, mox citanda. Quos tamen  contrarium usum obseruasse, colligimus ex eorum statutis, de quibus supra. Sic enim capite 26: Ipsum autem Domini corpus in uino aqua permisto intingitur, quo e potato, scilicet ab infirmo ebibit quoque ablutionem calicis, et si potest, ablutionem digitorum Sacerdotis, et adhuc calicis. Si non potest, alius ebibit. Qui ritus, infirmos communicandi utinam hodiernus esset eam ob causam quam affert summus Pontifex supra. In calice illo solum erat hostia, ut paulo supra nominatim exprimitur: sed religionis ergo, et ad maiorem cautelam, illum bis terue purificatum uolebant. Paulo aliter communionem illam infirmorum expressit uetus peta noster toties laudatus, fol. 30:

Si doleat tantum quod masticare nequit, tunc
Nonnisi sumat aquam contactam corpore Christi.
Quantamcunque tamen partem de corpore Christi
Sumpserit infirmus, totum sumpsisse probatur.
 Alludit autem, ut ibi scholiastes aduertit, ad morem in quibusdam locis tunc usitatum, ut infirmis qui pre nimia debilitate sacro uiatico muniri non poterant, corpus tamen Christi a sacerdote deferretur, ut illius excitati presentia, spiritualiter saltem ederent. »Olim fuit mos, inquit, quod cum aliquis infirmus non potuit manducare corpus Domini pre nimia infirmitate, tunc sacerdos indicauit illi corpus Domini, instruens eum de dignitate et efficacia huius sacramenti: et manum qua tetigit corpus Christi, sacerdos in aqua lauit, et talem aquam infirmo porrexit ad bibendum.« Monet tamen illud non amplius usitatum suo tempore, imo nec necessarium. Quia infirmus, inquit, solum credendo spiritualiter manducat corpus Domini, et effectum sacramenti recipit. Unde B. Augustinus: Quid purgas uentrem? quid purgas dentes? crede et manducasti. Quod idem scripserat peta citatus,

Cum uomit infirmus, non debet sumere corpus
 Christi; si credit, credendo fideliter edit.
Sed ista omnia caute legenda, nec in praxim temere reducenda, licet non dissimilia narrentur de Hugone uictorino cenobita, a B. Antonino initio 3. partis Hist. et a Ioanne Gerson in tractatu de communione sub utraque specie: quod scilicet eucaristiam sibi iusserit afferri iamiam moriturus, licet ob stomachi nauseam non esset eam sumpturus. Hactenus de communione infirmorum; nunc de altera, que sanos spectat, uideamus.

Tamen pleraque per loca panis intinctus porrigitur, quatenus, ut aiunt, et iuxta Euangelium, utrumque distribuatur, et res ita securius atque expeditius transigatur. uerum et Christus aliter fecit, et id mutari, auctoritas Romana obnixe interdicit. Huius communionis sub intincto pane, id est commista specie Panis consecrati cum specie uini item consecrati  quam hic grauiter reprehendit auctor, ut que passim obtinuisset suo tempore, meminit Hugo uictorinus  in Summa sent., tract. 6, cap. 9, parte uIII De sacrament., lib. II, cap. 4, et lib. II De officiis Ecclesiast. cap. 11, ac etiam in tract. de Speculo Eccles., cap. 7. Et post eum Magister sent., lib. Iu, dist. 11, § ultimo. Humbertus item cardinalis contra Calumniatores Grecorum, apud quos intinctionem illam panis eucaristici uigere scribit, et iisdem ferme uerbis ac Pullus perstringit. Reprobatum etiam illius usum a Patribus concilii cuiusdam Anglicani celebrati anno 1175 testatur Geruasius 418 in Chronico ad annum citatum; patetque ex canone 15, quem cum aliis refert.

Ubique autem allegat Hugo auctoritatem Iulii pape que habetur De consecrat. dist. 2, cap. Cum omne, ex epistola eiusdem ad episcopos Aegypti; quam cum uere germanum sedis apostolice partum agnouerint omnes seculi duodecimi scriptores, Pullus,  Hugo, Gratianus, Lombardus, etc., non mirum si communionem illam in intincto pane, ab Ecclesia Romana obnixe interdictam scripserint. Sed decretalem illam Iulii, ut et eius predecessorum plurimas, suspecte fidei esse, iam supra monuimus, nimirum ab Isidoro Mercatore confictas, et temere satis  Corpori canonum insertas.

Huius autem madide eucaristie, uti uocat concilium Brachar. III, can. 1, ritum et praxim diu uiguisse, et in plerisque locis ad usque tempora Pulli perseuerasse, non solus asseruerit ille, testis oculatus, sed et plures alii, aut antecessores, aut paucis suppares. Ut Ioannes Abrincatensis episcopus in opusculo suo De officiis ecclesiasticis, quod ad Maurilium archiepiscopum Rothomagensem misit circa annum Christi 1072, in quo communionis illius in intincto pane ritum et morem sic describit. »Sacerdos corpus Domini tripliciter diuidit,« et post pauca:  »Tertiam sacerdos aut unus ministrorum accipiat; non autem intincto pane; sed iuxta definitionem Toletani concilii, seorsum corpore, seorsum sanguine sacerdos communicet. Excepto populo, quem intincto pane, non auctoritate, sed summa necessitate timoris sanguinis Christi effusionis, permittitur communicare.« Loco concilii Tolet. cuius canon ille non exstat, legendum uideretur, concilii Bracar. III, can. 1.

 uiuente Pullo, plurimum apud Cluniacenses inualuerat hec consuetudo sacrum panem intingendi; licet illi fateantur uerbis expressis esse contra usum aliarum Ecclesiarum. S. Uldaricus lib. II Consuetudinum illius monasterii cap. 38, quod est De sacerdote hebdomadario, intinctionis illius ritum delineat. Quia tamen res illa scitu dignissima est, et in eo capite plura leguntur que auitum ordinis nostri splendorem in rebus que diuinum spectant cultum, maxime commendant; tum etiam quia codex nondum est impressus, non ingratum erit rem altius inchoauisse.  Sic autem pag. 72 nostri codicis:

»Subdiaconus portat hostias ad diaconum secus altare stantem, et se operientem, ut de omnibus tres, quas uoluerit, eligat ad consecrandum. Propter quod dimissa patena cum hostiis super altare, uinum, quod oblatum est, funditur ab ipso quoque diacono in alterum calicem, tantumque relinquit quod sufficiat ad consecrationem. Ad quod tamen ipse non miscet aquam, quia ipsi nec uinum, nec  aquam licet infundere, sed allatam ampullam aque cum calice, dat diacono ut ille misceat. Dat linteolum ut calix deforis tergatur diligenter, ne forte quid uini uel aque exterius remaneat, et consecratum pereat.

Hac uice non cauet digitos diaconus  disiungere, quia hostias iam posuit quas  erat positurus. Et sic tandem calice super altari posito, subdiaconus cum patena et ampulla reuertens, patenam hostiis refertam ponit super armariolum, et ampullam in locum quo solet seruari. Accipit aliam patenam argenteam intra scutellam auream reconditam, et tergit studiose cum panno candidissimo prope armariolum propter hoc ipsum iugiter pendente; et postea cum linteolo honeste et reuerenter inuoluit. Sacerdos interim calicem et hostiam incensans, facit cum incenso super ambo tres cruces, et unum quasi circuitum. Incensat quoque contra utraque altaris cornua dextrum et sinistrum, quantum extendere potest manum, pedibus tamen iunctis. Cum autem sacerdos dixerit ante prefationem, 419 Per omnia secula seculorum, diaconus retro stat post sacerdotem, et subdiaconus post diaconum, sursum tenens patenam, ita, ut supra dictum est, coopertam. Stant autem erecti usque dum ad hoc uentum fuerit ut cantetur Sanctus: postea inclinati est debent et ad orationem intenti, usque dum per  sacerdotem Dominica oratio sit finita. Notat tamen diaconus quando sacerdos inter canonem se inclinauerit, et iterum lauat quatuor digitos prefatos. Post Dominicam orationem accipit a subdiacono patenam, daturus sacerdoti; propter quod tamen digitos non disiungit quando calicem simul cum sacerdote leuat. Sacerdos autem ponit patenam ad pedes calicis, et postquam fregerit hostiam, unam portiunculam  mittit in calicem, duas super patenam, et cum corporalibus tegit utramque. Prius autem super ipsum calicem digitos diligenter excutit, ne quid forte inter frangendum de corpore Domini adheserit. Quibus tamen adhuc cum omni studio clausis, et ad pectus applicatis, primum diacono et subdiacono dat pacem, et postea descendit iterum propter ipsam pacem, contra fratres.

»Interim diaconus duas hostias frangit et diuidit, quas sacerdos non diuisit, et subdiaconus patenam ad calicem pertinentem, super armariolum reportat,  et simul cum linteolo ponit super altare; et postea stat inclinis ad supplicationem, et ad dextrum cornu altaris, usque dum redeat sacerdos. Qui rediens, portiunculam Dominici corporis, quam sumpturus est, intingit sanguine, et sic sumit eam.

»Unus de seruitoribus illis, quorum supra memini, tollit de armario scutellam, et allatam tenet super reclinatorium  quod est, puto, propter hoc maxime factum inter duas ciborii columnas. Super scutellam diaconus mittit patenam, super quam est corpus Domini diuisum. Calicem quoque cum sanguine dat subdiacono intrinsecus stanti inter reclinatorium et altare, qui tenebit eum etiam reclinem quam coniunctius poterit contra scutellam. Communicat primus decanus, et post eum alii omnes forinsecus accedentes, et preter illos qui in albis sunt, antequam communicent ueniam petentes. Debent autem singuli scutelle ita se adiungere, ut si forte inter sumendum aliquando corpus Domini,  uel de ore sumentis, uel de manu ministrantis lapsum fuerit, non cadere possit nisi rursus in scutella.

»Quantis autem ipsum corpus sacerdos dederit, singulis sanguinem prius intingit, quanquam sit contra usum aliarum Ecclesiarum; quia quidam, maxime nouitii nostri adeo sunt rudes, ut si sanguinem ita separatim reciperent, non remaneret ut non magnam aliquando negligentiam incurrerent.

»Communicatis autem omnibus qui uoluerint, et nouissime subdiacono, et illo  qui tenet scutellam, cooperitur ipsa scutella, et ille a quo tenetur non se mouet a loco, quousque sacerdos sanguinem sumat, et uinum quo postea sanguinem lauat. Subdiaconus accipit a sacerdote calicem, et  diacono patenam calicis ab altari simul cum corporali leuatam; et tam ille quam qui tenet scutellam, ambo accedunt retro stare post sacerdotem: qui cum calice, retro dextrum cornu altaris; qui cum scutella, contra sinistrum. uerum contra ipsos uenientes totus conuentus pro reuerentia Dominici corporis et sanguinis, ueniam petit.

»Seruitor qui adhuc superest, accedit cum altero calice extra reclinatorium, ut sacerdos super eum cum uino lauet digitos quibus corpus Dominicum tractauit, . Et hoc uinum iterum sacerdos ebibit, quod 420 secundo seruitor infundit, ut ille calix utrinque abluatur. Ille autem qui portat candelabrum postquam sacerdos a pace redierit, sursum hoc tenet subleuatum, nec prius deponit quam post communionem prima collecta inchoauerit finiri. Mox etiam patena simul cum calice ad armariolum reportatur, ubi quantumlibet   sit clara dies, tamen cum candela utrumque diligentissime consideratur a subdiacono et alio seruitore, si quid forte uel minutissimum remanserit de corpore Domini. Et si quid uiderit remansisse, non tanget manu, sed lingua tantum leuat, et sumit, etc.« Hactenus codex manuscriptus.

Hanc tamen madide speciei communionem, quam ipse monachus frequentauerat olim, improbans Paschalis II scripsit ad Pontium Cluniacensium abbatem, ut ab ea desisterent, et communicaturi, corpus et sanguinem separatim sumerent. Epistolam eius, de qua iam supra, integram damus.

»PASCHALIS episcopus, seruus seruorum Dei, carissimo filio suo PONTIO Cluniacensi abbati, salutem et apostolicam benedictionem.

»Scribens ad Cecilium beatus Cyprianus ait: Quando aliquid Deo inspirante et mandante precipitur, necesse est Domino seruus fidelis obtemperet, excusatus apud omnes quod nichil sibi arroganter assumat. Nec aliud fiat a nobis, quam quod pro nobis  Dominus prior fecit. Igitur in sumendo corpore et sanguine Domini, iuxta eumdem Cyprianum, Dominica traditio seruetur; nec ab eo quod Christus magister et precepit et gessit, humana et nouella institutione discedatur. Nouimus enim per se panem, per se uinum ab ipso Domino traditum. Quem morem sic semper in sancta Ecclesia conseruandum docemus ac precipimus. Preter in paruulis ac omnimo infirmis qui panem absorbere non possunt: quibus satis communicari in sanguine.«

Modus sumende communionis intincte talis erat apud Grecos  ut primo oblationem lancea ferrea inciderent in formam crucis, et in calice cum Christi sanguine miscerent, deinde cum cochleari singulis astantibus particulas sic madidas porrigerent. Cuius cochlearis meminit Seuerus Alexandrinus patriarcha De ordine oblationis: »Detegit operculum mysteriorum,  ponitque patenam in latere sinistro, calicem autem in dextro latere, et corporale, et cochlear cum patena.«

In quibusdam aliis Ecclesiis, non populus, sed soli ministri altaris, aut etiam solus subdiaconus, communicabant cum intincto pane. Planum fit illud ex misse ordine quem in bibliotheca Palatina detectum, publice luci reddidit Matthias Illyricus. In quo sic legitur: Calicem uero cum sacrosancta commistione dando unicuique ministrorum, dicat: Perceptio corporis et sanguinis Domini, etc. Ad que uerba notat Menardus noster pag. 302 Obseruationum suarum in sacramentarium S. Gregorii: Notandum secundo in hac Illyrici missa non dari tantum sanguinem presbyteris et diaconis, sed corpori Christi commistum. Idque conformiter ad eum ritum Romane Ecclesie quem 131 annis post Pullum obseruabat,  et adhuc hodie ex parte retinet dum papa solemniter celebrat: ut uidere est in rationali diuinorum officiorum Durandi cap. 54. Cum enim summus pontifex ad communionem peruenit, relinquit altare et propriam sedem repetit, ad quem diaconus sacram hostiam cum patena, et subdiaconus calicem deferunt: ubi ab eo diuisa tres in partes hostia, unam reuerenter sumit, alteram diacono porrigit; tertiam uero in calicem immittit, quam subdiaconus  cum residuo sanguinis intinctam, pariter sumit. Quod etiam apud nostros in usu fuisse, discimus ex Rituali Ratoldi Abbatis 421 Corbeiensis in Gallia. »Et Episcopus communicet presbyteros et diaconos cum osculo pacis, sicco tamen sacrificio; et subdiaconos misto sacrificio; et diaconi, et presbyteri summatim gustent cum calice  de ipso sanguine.«

 Huiuscemodi sacri panis intinctionem quoad clericos sacerdotes, nulla iam  Galliarum Ecclesia frequentat, preter regalem illam totoque celeberrimam orbe, monasterii S. Dionysii prope Parisios, ordinis S. Benedicti et congregationis S. Mauri; in qua diaconus et subdiaconus  qui calicis usu potiuntur, relictam a celebrante sacratissime hostie particulam, argenteo pugillari sibi attrahunt ad os, antequam pretiosum sanguinem sugant alternatim, ut pluries egimus et uidimus. Cluniaci uero, ubi iterum talis usus calicis, sumit eam sacerdos more ceterorum, sed prius eductam e calice cum extrema parte pugillaris seu fistule; nisi a quindecim annis, ministri altaris Dionysianos fuerint imitati.

Ceterum ex allatis superius, maxime ex epistola Paschalis pape ad Cluniacenses, duo liceat aduertere, ut stemus promissis. Primum communionem sub utraque specie, etiam sigillatim sumptis, seculo Pulli constanter satis uiguisse. Unde Baronius post  predictam epistolam: Sed quod nec sic cessaretur ab usu interdicte intinctionis, communionem sub una tantum specie panis, sancta frequentare postea cepit Ecclesia. Illudque manifestum fit alia ratione quam adducunt Cluniacenses et Ioannes Abrincatensis supra, ut panem intinctum porrigerent; ne scilicet plebs rudis et incomposita sacrum liquorem effunderet, que ratio nichil obtineret, si tunc negatus communiter laicis fuisset calicis usus, quem tamen postea, melioribus ducta consiliis Ecclesia, non ministrandum amplius, declarauit.

Alterum est, eo tempore ipsos etiam infantes communicasse, sed nonnisi in sanguine, ut monet S. pontifex citata epistola. Ad que conformiter Hugo uictorinus eruditionis theologice de sacramentis, cap. 20, uel Robertus Paululus, Ambianensis canonicus, cuius nomine inscriptus etiam liber ille in ms. codice bibliothece S. Germani a Pratis. »Si sine periculo fierit potest, iuxta primariam Ecclesie  institutionem, sacramentum eucaristie in specie sanguinis est tradendum pueris. Unde ignorantia presbyterorum adhuc formam retinens, sed non rem, dat eis loco sanguinis uinum; quod penitus superuacuum arbitrarer, si sine scandalo simplicium dimitti posset. Si autem in reseruando sanguinem Christi, uel ministrando pueris, immineat periculum, potius supersedendum uidetur.« Hec illi.

Aliter uoluit peta noster Summularius, qui supra. Nam pueris nonnisi saltem septennibus, dum rationis discrimina norunt, et adhuc si mors immineat, ministrandum esse uiaticum censet, sic fol. 29:

Non pueris annos infra bis quinque manentes
Des corpus Domini; quamuis sint corpore puri,
Quid sumant, tamen ignorant. Ergo prohibetur.
 Ea cipe quos urget seua mors, anni licet his sint
Octo siue nouem, uel septem; cum sibi constat
Scire Pater noster, et eorum uita probata.



CAPUT uI.

Et quidem ita mihi uidetur. Modeste Pullus ueritati suffragium prebet, non nescius quosdam sui seculi, catholicos inter et scientie fama reuerendos, contrarium docuisse; ut Magistrum Iu, Sent. dist. 13; Petrum Pictauiens. eius discip. parte u, c. 13, et Hugonem uictorinum in Summa tract. 6, cap. 9: »Aliis uidetur quod nec manifesti heretici conficiunt. Nullus enim in ipsa consecratione 422 dicit, Offero, sed, offerimus, ex persona totius Ecclesie. Cum autem alia sacramenta extra Ecclesiam possint fieri; hoc nunquam extra: et istis magis uidetur assentiendum.« Inquit Hugo. De sacramento etiam penitentie, quidam alii docuere schismaticos et hereticos, illius administros esse non posse; quorum errorem notat suoque pumice tergit  Bernardus, ser. 66 in Cantica, perstringens hereticos illos, qui sub apostolicorum nomine, uariis erroribus suo tempore Galliam miscuere. Nec dubium quin et ipsi Abelardo saniora persuaserit, a quo ueritatis testimonium elicuit in Apologia eius, in qua agnoscit tam indignis quam dignis episcopis, quandiu eos patitur Ecclesia, ligandi et soluendi potestatem competere. Impegerant olim in hunc lapidem Donatiste et Luceferiani, ut de prioribus Augustinus et de posterioribus Hieronymus perhibent in libris contra eos nominatim editis. Quorum patrocinium suscepere postea Waldenses, ut scribit Antoninus parte Iu, titulo 11, cap. 7, § 2; Ioannes Wiclef, ut patet ex concilio Constant., sess. 8, et tandem Nouatorum grex feculentus.



CAPUT IX.

Que ergo ratio exigit, ut more Quadragesima insolito, die passionem Domini antecedente, post prandium,  quasi Dominum secuti cenemus, et azymos panes, si facultas datur, simul cum uino insumamus, etc. Morem hunc in pluribus monasteriis hucusque uigentem, egre ferebat suo tempore Pullus, et acrius solito perstringit uiros ecclesiasticos et regulares  quibus in Cena Domini familiares admodum erant hi biberes, utpote quod frangerent ieiunium una tantum refectione tunc transigendum: et quod etiam Iudaicis ritibus, tali consuetudine plus equo indulgere uiderentur.

Solitum autem tunc temporis erat apud monachos, et clericos ac canonicos qui nondum a conuictu desciuerant, ut feria quinta in Cena Domini, post pomeridianam pedum lotionem que fiebat in capitulo ab episcopo et abbate, irent in refectorium; ubi uino ritu solemni benedicto, diacono ex exedra lectionem Euangelii illius diei precinente, cunctisque per ordinem residentibus, officiales mense, placentas,  azymos panes, aut  bellaria saccaro condita, frustatim ac sobrie distribuebant, ipseque episcopus, abbas aut decanus, merum singulis propinabant. Quem ritum ad annum usque millesimum sexcentesimum trigesimum tertium in abbatia Cluniacensi perdurasse, meque, sed impubem adhuc, dapibus illis pluries refectum, sufficiens testor. Quod etiam in pluribus aliis celeberrimis Gallie monasteriis diu uiguit, emulo certe amice consuetudinis incentiuo, sed que nunc passim emoritur, ex quo feliciter illuxit Benedictino ordini in Gallia, congregatio Sancti Mauri.

Introductum autem morem illum a patribus concilii Aquisgranensis, sed piam ob causam, coniicere licet ex canone 23 et 24. Nam in posteriori monent Patres ut mandatum post Cenam fiat. In priori uero, ut in Cena Domini pedes fratrum, si ualet, abbas lauet et osculetur, et poculum porrigat. Sed cautum sanitati uolentes posteriores monachi, ne potus  noceret, panes illos azymos  aut simile quid adiecerunt preter mentem concilii. In antiquis enim consuetudinibus monasterii Floriacensis, impressis Lugduni 1605, in pag. 398 et seq. in quibus agitur de Cena Domini, ne frangerent ieiunium, panes illi azymi fratribus apponebantur in prandio: nam sic prescribitur: Post missam, cum omnes in choro adunati fuerint, et dominus abbas aduenerit, ibunt in refectorium ut celebrent cenam. Primum ibunt pueri cum magistris; 423 postea domnus abbas; deinde priores, ad ultimum nouitii. Distribuunturque a fratre qui pistoribus preest, panes azymi fratribus. Refectorarius debet preuidisse ut antequam conuentus ueniat, in singulorum scyphis uinum propinet. Pagina uero 400, ubi de lotione pedum seu mandato fit mentio, solius uini fit libatio iuxta statutum concilii: Post mandatum, offerat in refectorio abbas potum singulis fratribus, osculando eis manum, etiam infantibus. Huiuscemodi  uideas apud Lanfrancum Cantuariensem metropolitanum in decretis pro ordine S. Benedicti, que  monachi tum in monasteriis, tum etiam in cathedralibus ecclesiis quibus preerant, obseruare debebant. Ibi enim sectione quarta primi capitis, ritum illum pluribus describens Lanfrancus, uinum solum indulget. Ut hinc opinari liceat  auctorem hic, non monachos tunc temporis sanctissimis legibus adherentes sugillasse; sed eos solum qui iam ad potum adiecerant azymos, bellaria, placentulas aut id genus orbiculatas quisquilias tertie mense. Prioribus enim sic cauet: Clericorum pars maxima morem hunc non seruant, conuentusque religiosissimi euitant: quales tunc etatis plurimi nostrum in Anglia, qui sub Lanfranco et Anselmo florebant, et ii presertim qui in octo episcopalibus ecclesiis, uices canonicorum obibant, ut supra retulimus ex Roberto de Monte.

 Et quidem per antiquissimos canones prohibebatur illa ieiunii solutio in Cena Domini. Ut concilio Laodicen. cap. 50: Non oportet in Quadragesima quinta feria ultime hebdomade ieiunium dissolui, et totam Quadragesimam inhonorari, etc. Et apud Gratian. De cons., dist. 3, cap.: Non liceat quinta feria nouissime septimane ieiunium soluere, et omnem exhonorari Quadragesimam; sed sincere abstinentes totam Quadragesimam peragere.

Ceterum in gratiam eorum quibus opera B. Lanfranci, paucis tantum abhinc annis edita, uix nota sunt, placet superioris ceremonie modum hic describere ex uetustissimo et tinearum ac blattarum iurgiis pene uastato codice monasterii Floriacensis ad Ligerim; qui calamum et oculos Ioannis a Bosco fugisse uidetur. Fol. 31 et seqq. sic habetur: »Diaconus, accepta benedictione a domno abbate sub silentio, lectionem inchoat ab  eo loco, Ante diem festum. Cum autem uentum fuerit ad locum, Qui diligit me, domnus abbas significat priori ut eat percussum tabulam. Cum audierit, Surgite eamus hinc, percutit tabulam; quam cum audierint, surgunt omnes, et preeunte Diacono cum processione, sicut in capitulum uenerunt, uadunt in refectorium, sicut in Sabbato fit ad caritatem. Tunc priore in loco abbatis sedente, domnus abbas, et qui cum eo pedes lauit, in refectorium ingressi, accipiunt uitrea uasa pigmento plena, et portant ad gradum sicut mos est. Refectorarius uero percutit tabulam suam paulatim, donec ad gradum perueniant. Omnes dicunt Benedicite sub silentio, et sacerdos surgens, eleuata manu facit benedictionem sub silentio. Et tunc D. abbas priori porrigit phialam osculans ei manum. Deinde dat omnibus ex una parte et sociis eius ex altera parte, osculando manum omnibus et cui porrigunt . . . . . . . surgendo accipiunt, offerentibus in aliis phialis cuique eorum  potum, ipsis qui adiutores fuerunt ad pedes lauandos.

»Quod postquam omnibus fecerint, etiam infantibus, D. abbas solus cum sibi ministrantibus uenit ad gradum ubi diaconus cum seruitoribus suis legit, et apportatis ab aliis fratribus scyphis diaconi et eorumdem seruitorum, porrigit phialam osculans eis manum: sed non [nonnisi] usque ad finem lectionis bibunt. Scyphos uero ad mensam abbatis reportant 424 illi qui detulerunt. Deinde domnus abbas, et alius qui cum eo de potu seruiuit, et ille qui manus osculatus est, facto ante et retro  ad gradum, eant ad sedes suas, assurgentibus omnibus post factum ante et retro, donec D. abbas consideat. Prior uero retrahit se ad alteram partem, remanens ad ipsam mensam iuxta D. abbatem. Alii autem duo qui D. abbati et eius adiutoribus dicti sunt lauisse pedes, surgentes offerunt illi potum et sociis eius, osculantes eis manum. Consummato igitur sermone, domnus abbas percutit ictulum unum in tabula, et  diaconus defert stolam complicatam, etc, et considentes bibunt; etc.« Hucusque codex manuscriptus, nec aliter fere Lanfrancus; quique mos studiose perseuerauit apud Cluniacenses usque ad annum supra citatum, si tragemata, quibus delectabantur, aut placentas uel azymos, quibus alii, semoueas.

Certum est autem hos biberes  permissos fuisse, presertim in diebus ieiunii, ad solam sitim leuandam, que tunc solet ardentior esse, apud eos maxime uiros ecclesiasticos et regulares quibus supra ieiunantium laborem, iugis adhuc incumbit psalmodie cantus. Cui nature necessitati pia moderatione prouisum uolentes Ecclesie prelati, illibato tamen ieiunii uigore, potus illos excenales indulgebant. Cuius consuetudinis plurima legimus exempla in antiquis Ecclesiarum monimentis, queque adhuc hodie uiget in hac antiquissima Sancti Petri uiui Senonensis abbatia Benedictini ordinis,  cum ad  eius Ecclesiam pro uesperis decantandis accedit celeberrimus canonicorum cetus metropolitane et primatialis ecclesie, in profestis SS. apostolorum Petri et Pauli, sancti Remigii Remensis, ac beatissimi Senonum protopresulis et martyris, nec non Galliarum apostoli Sauiniani, qui in eadem Sancti Petri Ecclesia requiescit. uesperis enim ab iisdem uenerabilibus canonicis solemniter decantatis, intrant omnes in monasterii claustrum, ac sedentibus hinc inde, tum ad oram sacrarii et capituli, tum in suppedaneo perystilii, ipsoque monasterii superiore, aut eo qui uices illius gerit, ad dexteram precentoris, aut eorum primarie dignitatis prope ostium predicti sacrarii, pariter sedente; presentantur in scyphis uitreis uina triplicis generis seu coloris,  a parochis ecclesiarum ab illo cenobio dependentium; qui genuflexi coram superiore monasterii, precinunt u. Benedicite; et choro, emula modulatione,  Dominus respondente, benedicit ille singulari ad unumquodque uinum benedictione. Statimque illud prelibant aut exhauriunt omnes tum canonici, tum clerici, alternatim scyphos propinantibus parochis illis, et aliis inferioris chori ministris. Sed ne frangatur ieiunium, quod in uigilia sancti Petri religiossimum est, tum etiam in gratiam antiquitatis cui semper studuit nobilissimum illud canonicorum collegium; nec placentas, nec tragemata, nec azymos panes , adiiciunt solo potu contenti: quod hic ideo duximus adnotandum ut ab eius censura reddantur immunes.

Et ego ieiunaturum, bis in die edere, rationem non puto. Necdum enim excenium illud, seu tenuis serotine mense apparatus  in ieiunia Christianorum,  irrepserat, quo religiosissime eorum obseruationi fraus aliqua cepit inuehi, ut proinde cibus qui nonnisi sub uesperam apponebatur, iam ad meridiem sumeretur, anticipato prius uespertine synaxeos cursu, ut eo saltem ecclesiastice consuetudini consuleretur. Quod autem tunc temporis in diebus ieiuniorum, maxime Quadragesimalium, ad uesperam tantum reficerentur fideles, scribit 425 Bernardus fer. 3 in Quadragesima: Hactenus, inquit, usque ad nonam ieiunauimus soli; nunc usque ad uesperam ieiunabunt nobiscum uniuersi, reges et principes, clerus et populus, nobiles et ignobiles, simul in unum diues et pauper. Et Petrus Bles. serm. 11: In Quadragesima etiam usque post nonam differtur missale officium, ut etiam usque post uesperas refectio differatur. Quod apud monachos, et etiam canonicos Hibernie qui tunc erant conuictores, in usu fuisse singulis diebus preter Dominicam festosque dies testatur Ratramnus Corbeie Gallice  monachus, in tractatu suo contra Grecos, nondum edito: »Scotorum natio Hiberniam insulam inhabitans consuetudinem habet per monasteria monachorum seu canonicorum uel quorumcunque religiosorum, omni tempore preter Dominicam festosque dies, ieiunare, nec nisi uel ad nonam uel ad uesperam corpori cibum indulgere: ad nonam quidem estiuis; ad uesperam uero diebus hiemalibus.«

Licet S. Thomas centum triginta annis, aut circiter, Pullo posterior, scribat solui solitum fuisse ieiunium circa horam nonam, ex populi consuetudine 2, II., q. 157, a. 7. Nec ille tamen, nec alii, cenule mentionem faciunt. Quare merito scripsit Bellarminus, tract. De ieiunio, cap. 3: »Usum ieiunia soluendi circa meridiem, et cenulam sumendi sub noctem, ab Ecclesia non imperari, sed tolerari. Neque deesse inter Catholicos qui unica tantum refectione contenti, nichil omnino cibi degustent, nisi uel hora nona, uel sub uesperam.« Quibus sic  gratulatur et subscribit: »Quamuis probabilem causam sue consuetudinis habeant qui ieiunium soluunt hora sexta, tamen fatendum est melius illos facere qui more ueteri, non ante horam nonam, et in Quadragesima non ante uesperam, cibum capiunt.« Nona hora est nostra pomeridiana tertia, et uespera seu solis occasus in uerno tempore, nostra est sexta. Facessant igitur auite consuetudinis osores, quibus nauseam parit, utpote iam saturis, laudatissima quorumdam nostre etatis praxis, qui quadragesimali tempore et similium ieiuniorum diebus, nichil cibi prorsus degustant, nisi uergente ad occasum sole. Que tamen sic dicta sunto, ut in contrarium morem nichil temere pronuntiatum uelimus.



CAPUT X.

Sicut sexta feria cum ieiunii diebus, carnes edere minime iam licet. Quibus innuere uidetur arbitrarium olim fuisse nec illicitum carnium esum illis diebus, quamuis tunc immobiles persisterent ieiunii  leges. Que Pulli sententia non mediocriter arridebit plurium recentiorum uotis, presertim doctissimi uiri Ioannis de Launoy, qui tractatu peculiari tuetur abstinentiam a carnibus non sic essentialem esse ecclesiastico ieiunio, puta quadragesimali, ut cum in ea legitimas ob causas dispensant prelati, statim ideo supersedendum sit ieiunio. Et quidem certum est ecclesiam, saltem plerisque in locis plura mutasse circa delectum ciborum in ieiuniis, que minoris non erant momenti quam ipsa carnium abstinentia, illesa tamen ubique ieiuniorum obseruantia: Ex quibus coniicias, si nunc etiam licitus esset carnium esus in illis diebus, non ideo tamen proscriptum iri sanctissimum ieiunii cultum. Ipse mos hodiernus anticipande comestionis sex horis citius, illud excenium seu serotina collatio  aut cenula; indulgentia uini, lacticiniorum usus modernus, et id genus alia a quibus religiosissime cauebant ueteres Christiani, non officiunt quin adhuc in Ecclesia uigeant ieiuniorum solemnia; quibus ut nichil antiquius, sic nec religiosius inuenitur; ut proinde non egre in illius scriptoris uota concesserim, parem scilicet esse de carnium esu rationem, si ob generalem ciborum quadragesimalium penuriam licitus foret ex Ecclesie consensu. Suadent 426 illud quedam sanctorum exempla, quibus ad iuris apices ieiunii legem obseruantibus, familiaris nonnunquam fuit carnium comestio, ut ipsi Spiridioni sanctissimo uiro, qui hospiti cuidam ad se uenienti, carnes suillas apponi iussit in Quadragesima. Quibus coctis, inquit Sozomenus, lib. I Histor., cap. 11, hospitem fecit secum accumbere, deque carnibus appositis comedere cepit. Hortatur hospitem ut ipsum imitetur. Qui cum illud facere recusaret, diceretque se Christianum esse, hanc ob causam, inquit Spiridion,  minus recusare debere. Nam omnia munda mundis, sacre Scripture pronuntiant. Ubi notandum, si generali decreto indicta tunc fuisset a carnibus abstinentia, nequaquam iis usum Spiridionem contra canones Ecclesie quorum obseruantissimus erat, minus etiam prouocasset hospitem ad prohibitum a Patribus esum, si ubique Ecclesiarum stetisset illa prohibitio; nec  Scripture signaculo suam obsignasset sententiam, si iam apud omnes ieiunaturos obtinuisset delectus ille ciborum, qui postea generali consensione populorum exceptus est. Tunc autem uarie et arbitrio tenus erant ieiunantium leges, modo in id conspirarent omnes ut illibatus subsisteret ieiunii cultus, qui potissimum in unica, per diem, corporis refectione, eaque sobrie sumpta consistit, quamuis fatendum sit nonnisi paucissimos, et adhuc cum aliis egerent cibis, carnes adhibuisse. Hanc autem diuersam ieiunantium praxim pluribus ostendit Epiphanius in expositione fidei catholice que habetur  ad calcem librorum aduersus hereses, et post eum Socrates libro u Histor., cap. 21.

»Quinetiam non de numero dierum quadragesimalium solum discrepant, uerum etiam de abstinentia a cibis uariam sequuntur rationem. Nam alii omnino ab omni animantium genere abstinent; alii inter animantia pisces solos comedunt; alii cum piscibus uolucres etiam manducant, easque ex aqua, ut est apud Moysen, nasci asserunt; alii a fructibus, duris integumentis inuolutis, et ab ouis temperant; alii arido pane solo uescuntur; alii ne illo quidem. Sunt qui cum ad horam nonam ieiunauerint, uariis ciborum generibus utuntur. Alia ratione apud alias gentes ieiunatur; cuius rei sunt cause prope infinite. Ac quoniam nemo de ea preceptum litterarum monimentis proditum potest ostendere; perspicuum est apostolos liberam potestatem in eadem cuiusque menti et arbitrio permisisse, ut quisque nec metu nec necessitate inductus quod bonum sit ageret.  Hanc disparem ieiuniorum rationem in Ecclesia esse cognoscimus.« Que eadem fere habet Ratramnus supra lib. Iu operis sui contra Grecos, nisi quod magis ad mentem auctoris addit quod plures sic ieiunantes sine diseretione ciborum reficiuntur.

Nec porro indictam ab Ecclesia suo tempore fuisse abstinentiam a carnibus, sic colligi uidetur ex Theodoreto, lib. u heret fabul., cap. 29: Abstinentiam autem a uino esuque carnium, et reliquam continentiam, non similiter ac heretici amplectitur Ecclesia. Hi enim ab his tanquam abominandis abstinere precipiunt; Ecclesia uero de his nichil precipit. Neque enim horum usum interdicit, etc. Quod probat ex Apostoli uerbis superius etiam recensitis a Spiridione. Sed postea pluribus canonibus abstinentiam illam a carnibus et delectum ciborum sanxit; quam legem ideo inter ecclesiasticas, non apostolicas constitutiones annumerauit facultas theologie Parisiensis in articulis quos circa quedam dogmata Christiane  religionis superiori seculo controuersa edidit: Constitutiones ecclesiastice, ut de ieiunio, de delectu ciborum, de abstinentia a carnibus, aliisque multis, uere obligant in foro conscientie.

Nec pretereundum plus equo Pullinis uerbis Erasmum fauisse in epistola ad episcopum Basileensem: Paululum, inquit, irrepsit consuetudo que diem ueneris pisculentum nobis reddidit. Deinde ubi hoc successit, 427 adiuncta est sabbati dies: nunc etiam Mercurii periclitatur; ob idque genus obseruatiunculas uidemus homines affligi, et denique mori, sibique Christianos uideri, cum sint Iudei. uide cap.: Ieiunia, et cap.: De esu, De cons., dist. 3 ad quod ultimum notat Glossa: De quarta feria est consilium; de sexta preceptum.

De abstinentia uero a carnibus in die Sabbati tacet Pullus, quod suo tempore nondum indicta fuisset, nec ubique locorum obseruata; sed arbitraria tantum, aut solo consuetudinis iure in quibusdam  diecesibus recepta. Exstat quidem canon synodi Romane sub Gregorio uII, cap. 8, de quo Gratianus De consecrat., dist. 5, cap. 31, quo fideles admonentur a carnibus abstinere diebus Sabbati; sed ut notat ibidem Glossa, pontificis consilium est, non preceptum, nisi in locis ubi mos aliter inoleuit. Tentasse tamen plures Ecclesiarum antistites, abstinentiam illam introducere, presertim in Gallia, testatur Glaber lib. Iu, c. 5, circa annum 100, loquens de conciliis in Aquitania celebratis. »Illud sane memorandum quod omnibus in commune placuit, qualiter omnibus hebdomadibus sanctione perpetua, sexta die abstineretur a uino, et a carnibus septima, nisi forte grauis infirmitas compelleret, aut celeberrima solemnitas interueniret. Si uero effectio aliqua intercederet ut hic tenor paululum laxaretur, tres proinde pauperes uictu sustentarentur.« Notatque Sigibertus in Chronico ad annum 1032 penas contra delinquentes ab huiusmodi conciliis sic inflictas: Quod qui nollet, Christianitate priuaretur;  et exeuntem de seculo nullus uisitaret, nec sepulture traderet. Sed contra hec reclamauit, et paulo durius institit Gerardus Cameracensis episcopus: »Qui nullius hortatu, ut ibidem adnotat Sigibertus, potuit adduci ad hec suscipienda, sed singula capitula refellabat dicens . . . . . Ieiunium in sexta uel septima feria nec omnibus unum esse imponendum, quia non est una omnibus possibilitas, nec omnes hoc uno ieiunio contentos esse, quia non est una omnium penitendi qualitas. Hec sacramento firmare, uel sacramenti uiolationem periurio augere, non est utile. His contradicentes excommunicari, infirmis uisitationem, uel mortuis sepulturam negari, esse detestabile. Sufficere authentica Patrum decreta, et super his neglectis, impositum congruenter penitentie modum.« Hec Gerardus. Ex quibus apparet, presertim ex penis sancitis a Patribus, non perfunctorie tentatam nec segniter introductam huius abstinentie praxim. Que tamen statim a laicis  excepta, uix a Cluniacensibus potuit admitti, licet alias solemni sacramento iurassent in uerba regule omnimodam carnium comestionem prohibentis, ut proinde non mediocriter in eos tanquam coruinos excanduerit eorum abbas uenerabilis Petrus Mauricius lib. uI, epist. 15. »Abstinent, inquit, causa Dei ipsi mimi uel lixe a carnibus omni Sabbato; abstinent insuper plerique laicorum omni quarta; abstinent quidam ex ipsis etiam omni secunda feria. At fratres nostri sancti ordinis, celestis propositi monachi, et hoc Cluniacenses, spreto Deo, abiecto pudore, totum, ut dicitur, annum, nulla preter sextam excepta feria, in absumendis carnibus continuant, nec hoc saltem occulte, sed palam et publice facientes, etc.«

In aliis uero regionibus, morem illum non ita uiguisse, colligimus ex rescripto Innocentii III ad archiepiscopum Bracar. in Hispania, extra De obseruat. ieiunior., cap.: Consilium. Ubi requisitus S. Pontifex  quid in illos agendum qui propter quamdam debilitatem, sed satis leuem, carnes comederant die Sabbati, respondet obseruandam esse consuetudinem regionis. Quo satis innuit nullum Ecclesie generale decretum tunc exstitisse, quod prohiberet abstinentiam a carnibus diebus Sabbati. Imo, anno 1336, 428 ducentis circiter quinquaginta annis a constitutione Gregorii uII usitatam iterum xerophagiam in Sabbato, idque communiter, argumento est bulla Benedicti XII, qui in Benedictina, c. 26, languentibus tum monachis, carnium esum quibusdam hebdomadatim diebus indulgens, sic dies alios excipit: Statuimus et ordinamus quod per totum annum feria quarta et die Sabbati; et a prima Dominica Aduentus, etc. omnes regulares eiusdem ordinis seu religionis, ab esu carnium ubique abstineant. Quem Sabbati diem nominatim excipere non fuisset opus, si in eo generalis iam apud omnes fuisset a carnibus abstinentia, sicut in sexta feria, quam ideo non exprimit  pontifex. Quinetiam centum annis eo inferior S. Antoninus parte II, tit. 6 De gula cap. I, § 1 solius ferie sexte meminit. In lege Ecclesie prohibetur esus carnium sexta feria per totum annum et ieiuniis; et lacticinia in quadragesima. Et cap. II, § 3 eiusdem tituli: In Sabbatis comedere carnes in locis ubi est consuetudo uniuersaliter non comedi, mortale est, etc. secus si consuetudo patrie quod comeduntur, ut in Francia, Catalaunia et aliis partibus, quia tunc stabitur consuetudini, dist. 12. Illa autem.

Propter quod minime comedas aut inter Francos butyrum, etc. Locus intellectu difficilis, nec ullis historiarum monimentis conciliandus, cum presertim familiarem admodum apud Francos usum butyri fuisse, maxime Parisiis, ubi diu docuit Pullus, certissimum sit, idque sufficienter probent plures conciliorum Gallie canones, quibus indicitur abstinentia a butyro tempore Quadragesime, ut cap. 40 capitul. Theodulphi Aurelianensis episcopi, etc.

Quare cum eruditissimis uiris Ioanne Baptista  Soucheto, Iacobo Sirmondo, et Dionysio Petauio, quos uoce aut scripto conueni, reor equidem  eum alludere ad illam quadragesimalem abstinentiam a butyro, que tunc temporis uigebat in Gallia, queque necdum penitus ubique Gallorum exstincta est. Quam et apud exteras gentes antiquissimam fuisse testatur Carolus Guillard, episcopus Carnotensis, in statutis synodalibus anni 1555: Cum abstinentia, inquit, ab usu butyri et lacticiniorum sit de communi et antiqua Ecclesie institutione. Imo, ut uolunt alii, promulgata a Telesphoro papa, apostolorum uicinissimo; cuius decretum iterum renouatum a Patribus sexte synodi. Cum enim in Armenia Sabbatis tantum et Dominicis diebus in Quadragesima uescerentur fideles ouis et butyro, sexta synodus Constantinopolitana lege sanxit, si quis oua butyrum edisset in Quadragesima, ut clericus deponeretur, laicus excommunicaretur, ut habet Hosius cardinalis,  cap. 91 De ceremoniis a tempore sumptis. Quod etiam ab Anglis nouiter ad fidem conuersis obseruari debere, ut generale statutum Ecclesie, docet Gregorius Augustino rescribens: scilicet ut quibus diebus a carne abstinendum est, illi etiam abstineant a butyro. In multis tamen prouinciis licitum erat diebus ieiunii extra Quadragesimam eo uesci; secus in aliis: hincque forsan natum scandalum illud  ob diuersitatem usuum, cui cautum uoluit superiori epigraphe. Ad quod apposite disserit Antoninus parte II, titulo 6, § 3, De lacticiniis utrum possint comedi in Quadragesima? »Nota, inquit, quod si quis in ieiuniis ab Ecclesia institutis extra Quadragesimam, comedit lacticinia in locis ubi consuetum est non comedere, peccatum est. Alias si consuetum est talia comedi communiter uel pro maiori parte, possunt comedi, 76 dist. cap.: Utinam, etc. Sed pro maiori declaratione horum, Petrus de Palude in Iu, dist. 15, sic docet: »Comestio  lacticiniorum in Quadragesima interdicta est, ut dist. 4, cap.: Denique. Non autem in aliis ieiuniis, nisi consuetudo hoc habeat; quam ubique obseruandam in ieiuniis dicunt Augustinus, Ambrosius et Hieronymus, dist. 12. Illa et dist. 76, cap.: Utinam. Unde 429 cui iniunctum est ieiunare simpliciter, non habet nisi a carnibus abstinere, ita quod ieiunare etiam cum lacticiniis potest. Britones uero comedentes butyrum in Quadragesima, uidentur excusari, quia in illis in quibus Ecclesia dispensare potest, sciendo et dissimulando dispensat: si tamen ita dissimulat, quod nec punit excommunicatione, nec prohibet uerbo, etc.« Hec Antoninus et Paludanus, innuentes nullos in Quadragesima preter Britones, butyrum admisisse. Que abstinentia adhuc perseuerat in Occitania; et cum in quorumdam gratiam remittitur ad tempus, ea semper apponitur conditio, dummodo secrete et absque scandalo fiat. Nec indultum adhuc communiter butyri usum apud Parisienses  anno 1515 testantur acta synodalia Stephani De Poncher eorum antistitis. Hortor uos ac moneo Quadragesimam ab Ecclesia etiam ordinatam tempore congruo ieiunare, et, ueluti censuerunt sacri canones, a carnibus, lacte, caseo, butyro, ouis, etc. abstinere.

Cum uero dispensari cepit in esu butyri, id ea conditione factum est, ut quidpiam in fabricam et emolumentum Ecclesie soluerent, scilicet pauperes X denarios; mediocres XX et diuites XXX. Testis est ea consuetudo que hactenus uiget in quibusdam Gallie diecesibus, maxime Carnotensi, ut ipso die Pasche, post matutinam et uespertinam synaxim, sacrorum proxeneta pro foribus Ecclesie clamet Payez uos beurres, ut singuli pro sui status conditione constitutos denarios uiritim soluant. Ex qua pecunia sic collecta edificatam aiunt Rothomagi turrim, quam uernacule dicunt: La tour de beurre.

Ex quibus colligimus, cum hec a butyro abstinentia religiosius in Gallia quam apud uicinas gentes  obtinuerit, non mirum esse si cautum eorum conscientie uolens Pullus, sedulo moneat exteros apud eos aduentantes ut uitandi scandali causa, edendo butyro supersedeant ad tempus; ut de aliis quibusdam cibis, parem ob causam censebat Apostolus.

Aut inter alios quosdam, allium. Nulla lege reprobatum esum allii putamus, ratione tamen pertinacis odoris nec bene probi, communiter repudiari certum est. Unde Horatius Epodon, ode 3:

Parentis olim si quis impia manu
Senile guttur fregerit,
Edat cicutis allium nocentius.
Nec dissentit ab auctore nostro Petrus Abelardus post Ambrosium, qui de uitando scandalo pariter scribens lib. u, in Epist. ad Romanos: sic ait, pag. 705: »Si hec in apostolis et apostolicis uiris, que contraria uidentur, diligentius in ipsa radicis intentione discutiamus, reperiemus hec et illa pro tempore  et loco modo prohibenda esse, modo concedenda, et nonnunquam in aliquibus prohibendis, magis de honestate uite quam de religione fidei preuisum esse. Sic enim in Hexam. B. Ambrosius allium quod ad medicamen sumi concedit, ad cibum sumi interdicit, quod scilicet fetore ipsius honesti uiri facile scandalizentur. Sic et de nonnullis aliis uilibus cibis propter honestatem conseruandam fieri credimus.«

Unde et caseus iure gentium esui concessus, a nonnullis fere quasi pestis uitatur. In ueteribus Anglorum constitutionibus ad titulum De decimis, hanc reperimus casei commendationem sed ab alio desumptam:

Ignari meaici me dicunt esse nociuum,
   Sed tamen ignorant cur nocumenta feram.
Expertis reor esse ratum qua commoditate
   Languenti stomacho caseus addit opem,
 Caseus ante cibum confert si defluat aluus;
   Si constringatur, terminat ille dapes.
Ad fundum stomachi dum sumpta cibaria trudit
   uim digestiuam non minus ille iuuat.
Si stomachus languet, uel si minus appetat, ille
   Fit gratus stomacho conciliansque cibum.

Dum cetera concesserunt, suffocatum cum sanguine prohibuerunt; non decretum sancientes; 430 uerum, ut opinor, aliquorum imbecillitati condessendentes. Decretum intellige quod immobiliter in Ecclesia usque ad finem seculi permaneret: hoc enim modo abstinentia a sanguine et suffocato, ut et ab idolothytis, non fuit apostolicum decretum: sublatam enim postea fuisse certissimum est. Imo nec defuere quidam qui canonem illum concilii Hierosolymitani uoluerint abrogatum fuisse antequam Paulus Corinthiis scriberet  eo quod indulgeat Paulus ut immolatis cibis uesci possint, si citra scandalum  id fieri possit. Eoque spectasse uidetur auctor, ratus nequaquam Paulum dispensasse tam cito in ea lege cui condende pariter ipse interfuerat, si uim decreti  habuisset. Et quidem dum scribit, non id apostolos decreuisse nisi ut infirmitati Iudeorum consulerent, quibus scandalo fuissent neophyti gentiles, immolatitias escas aut suffocatas comedentes; secutus uidetur Augustinum lib. XXXII contra Faustum, cap. 13: »Si hoc tunc apostoli preceperunt, ut ab animalium sanguine abstinerent Christiani, ne prefocatis carnibus uescerentur, elegisse mihi uidetur pro tempore rem facilem et nequaquam obseruantibus onerosam: in qua cum Isrelitis etiam gentes propter angularem illum lapidem duos parietes in se condentem, aliquid communiter obseruarent, etc. Transacto uero illo tempore quo duo illi parietes, unus ex circumcisione, alter ex preputio uenientes, quamuis in angulari lapide concordarent, tamen suis quibusdam  proprietatibus distinctius eminebant. At ubi Ecclesia gentium talis effecta est, ut in ea nullus Isrelita carnalis appareat, quis iam hoc Christianus obseruat, ut turdos uel minutiores auiculas non attingat, nisi quorum sanguis effusus est? Aut leporem non edat, si manu in ceruice percussus nullo cruento uulnere occisus est? Et qui forte pauci adhuc tangere ista formidant, a ceteris irridentur. Iam omnium animos in hac re tenuit illa sententia ueritatis: Non quod intrat in os uestrum uos coinquinat, sed quod exit, etc.« Hec ad Pulli mentem Augustinus.

Certum tamen est legem illam de sanguine et suffocato, etc. non concedendis, dudum in Ecclesia perseuerasse, ut patet ex concilio Gangrensi, c. 2, et ex Penitential. libris Bede et Rabani; licet ex auctoritate Augustini mox laudati habeamus legem illam suo tempore non fuisse strictissimi iuris; quod Pulli sententie satis coheret. u. B. Thomam 1, 2, q. 103; art. ultimo in fine.

 Illicita nostro tempore multa excipiunt. Sui seculi nouatores qui dicebantur apostolici, tacite sugillat: contra quos etiam acriter inuehitur. S. Bernardus serm. 66 in Cantica, cuius uerba studio breuitatis preterimus. uide chronologiam Genebrardi initio libri Iu. Notat etiam ad annum 1052 Henricum imperatorem in Saxonia apud Goslarem, omnium consensu iussisse patibulo suspendi quosdam hereticos qui, inter alios errores, omnis animalis esum iuxta Manicheos exsecrabantur.



CAPUT XuII.

Multum ergo rationabilius arbitror parentum semen ad coste similitudinem sua ex se per Deum adipisci augmenta, etc. Non aliter Hugo a S. uictore libro I. De sacram., parte uI, cap. penult., etc. Magister sent. lib. II, dist. 30 sub finem; et eodem, dist. 18; Petrus Comestor, Histor., cap. 73; Petrus Pictauiensis parte u, cap. 19, etc. Censent hi auctores non aliam in hominibus materiam esse que  proprie dicatur humane nature, quam que in prima rerum origine exstitit in Adamo; que uia seminali particulatim in posteros ducta, in illis propagetur absque ulla rei alicuius extrinsece appositione; 431 eaque sola sit humana caro que aliquando ad immortalitatem ceterasque resurrectionis dotes euehenda sit, et consequenter asserunt non ideo nutriri corpora ut certa quedam materie portio  reparetur: sed tantum ut foueantur externo succo, aut ut quid habeat primigenius calor in quod deseuiat: non secus ac aurifices dum aurum excoquunt, nonnichil admiscent plumbi, ne in auras euanescat penitusque dispereat. Commoda uidebatur illis auctoribus hec sententia, cum ut unitas principii omnium hominum saluaretur, tum ut ueritas humane nature  in communi resurrectione demonstraretur; quod utrumque luculentius expendit Pullus, ut in  iis immoremur. Ut tamen paucis arriserit hec opinio, nec stabili prorsus firmamento innitatur, ut ab omnibus pene theologis repudiata fuerit, iureque refutata, et tandem a Parisiensibus in angulum reiecta, ac in operibus Magistri obelo notata, uideri poterit apud auctores qui in secundum et quartum Sententiarum scripserunt. Eiusdem opinionis supra meminimus cum de traduce primigenie labis disseruimus ad caput 28 partis secunde.

Nisi forte illud quod circumcidendo preputatum est. Modeste hic Pullus herere uidetur, ut qui non ignoraret que passim circumferebantur suo tempore de preputio, umbilico, dente, et ceteris huiusmodi Christi Domini reliquiis; quarum realem in terra presentiam egre tulit Nouigentinus abbas Guibertus libro II et III De pignoribus sanctorum, pluribus in locis, ut cap. 1: Sunt qui circumcisi pra putium ipsius Domini habere se asserunt; de quo magnus Origenes. Fuere, ait, quidam qui de ipsa Domini  circumcisione non erubuerunt libros scribere. Et cap. 2, § 1: Quod si de presentia hac agitur, profecto, qui dentem eius, uel umbilicum, seu quod legitur circumcisum sibi arrogat, usquequaque mentitur. Ac tandem lib. III, peculiari contra san-Medardenses: »uelim ergo respondere dignemini in cuius corporis ius in resurrectione cessurum dentem, Domini, et cetera queque putatis. Non minus etenim de umbilico, et ceteris, que de ipso habere dicuntur, quam de dente apud nos agitur; quod plane de uno dicitur, redundat ad cetera. Ubi igitur se conferent que de Domino Saluatore seruantur, cum ultimus dies ille ingruerit? si ad pristinum reditura sunt corpus, quo se recipient, que loca sese iis recipiendis aperient? An edentulus Saluator clarificatus hucusque mansit, ut locum denti superuenturo seruaret? Et certe denti tantillo locus conueniens in uirili quod est Dominica fauce nequaquam competeret. Esto. Quo se umbilicus, queso, reponet? Nunquid due clarificationes in eodem corpore celebrantur,  etc.« Hec Guibertus hoc anno impressus; sed zelo ueritatis exestuans, a quo prudenter abstinuit Pullus, ut et post eum Innocentius III, lib. Iu De mysteriis misse capite 30 apud Bollandum. »Quid de circumcisione preputii, uel umbilici precisione dicetur? An in resurrectione Christi similiter rediit ad ueritatem humane substantie? Creditur enim in Lateranensi basilica reseruari: licet a quibusdam dicatur quod preputium Christi fuit in Ierusalem delatum ab angelo, Carolo Magno, qui transtulit illud, et posuit Aquisgrani: sed post a Carolo Caluo positum est in ecclesia Saluatoris apud Carosium. Melius est tamen Deo totum committere, quam aliquid temere definire,« ut plurimi recentiorum faciunt, qui uel pro studio partium, uel pro innata de quibusque definiendi libidine, digladiantur mutuo ut huius modi reliquias, ad Romanos, ad Anicienses, ad Antuerpienses, ad Carosianos, et nunc ad Calcatanos in Latio, transferant.



432 CAPUT XuIII.


Non dixit spiritus ut corpus uertatur in spiritum, quod tamen nonnulli putant. Spectauit auctor hunc Augustini locum XIII De ciuitate, cap. 20: Caro spiritui seruiens recte appellabitur spiritalis; non quia in spiritum conuertetur, sicut nonnulli putant, eo quod scriptum est, seminatur corpus animale, resurget corpus spiritale: sed quia, etc. Habet similia lib. I De fide et Symb., cap. 6, sed presertim epist. 146, ad Consentium, ubi de hac difficultate disserit ex professo.



CAPUT XXu.

Frustra Origenes spondet liberationem post multos annos, malis hominibus et ipsis demonibus. De hoc Origenis, siue potius Origenistarum falso dogmate tractant Epiphanius heresi 6, et in epistola de illius erroribus ad Ioannem Hierosolymit., Hieronymus, epist. 61 ad Pammachium, et in altera contra  eumdem Ioannem, August., lib. XXI De ciuit., cap. 17, et lib. De heresib., cap. 43; Greg., Dialog., cap. 44.

Reprobatum ab Ecclesia fuisse errorem illum testantur idem Augustinus loco citato De ciuit.; Hieronym., in Apolog. aduersus Ruffin. et ep. 78 ad Pammach. Et in quinta synodo sub uigilio papa et Iustiniano imperatore, plura damnatur Origenis dogmata; et a Theophilo in synodo Alexandrina, quamuis Genebrardus noster in collectaneis de uita et scriptis Origenis, cap. 6, inustam ei labem erroris de finiendis aliquando damnatorum et demonum penis, eximere tentet; ut quis magis disputationis gratia, quam assertiue et ex proprio sensu, quid tale scripserit: homilia enim 1 et 14 in Ezech., homilia 14 in Iosue XII et XIu, in Numeros, lib. u, in Epist. ad Rom. et homil. 9 in diuers. contrarium scribit: ut merito suspicentur non pauci, ab aduersariis Origenis, eius scripta talibus neuis respersa fuisse.



CAPUT XXuII.


Minime uidetur absonum in iudicio quoque culpas sanctorum intelligendas. Offendit ad hunc lapidem Magister contrariam sequens opinionem, 4, dist. 43, § 4. »Si uero queratur, inquit, utrum peccata que fecerunt electi, prodeant tunc in notitiam omnium, sicut mala damnandorum omnibus erunt nota, non legi hoc expressum in Scriptura: unde non irrationabiliter putari potest, peccata hic per penitentiam tecta et deleta, illic etiam tegi; alia uero cunctis propalari.« Ob que merito inter selectos illius errores notatur hec opinio. Pugnat enim cum pluribus Scripture locis, Matth. X, Marci Iu, Luce uIII et XII, I Cor. Iu, Apoc. XX, Daniel. 7, etc. Que generaliter probant publicam in iudicio fore secretorum omnium conscientie delectionem. Deinde sanctorum penitentia distincte cognoscetur ab omnibus, non minus quam eorum cetere uirtutes: sed talis cognitio non poterit haberi sine peccatorum, propter  que acta est, manifestatione, cum relata sint simul cognitione et natura. Idque docent plurimi Patrum; sed quorum placitis recensendis in re tam facili supersedemus.

Sed iam plus satis, mihi presertim, cui semper fastidio fuere non superflua solum, sed et ea que in hoc scribendi genere paulo liberalius offeruntur. Plura tamen desiderabunt alii, tam qui prolixiora cupiunt, quam qui paucioribus delectantur; sed exiles ingenii partus ignoscent, cum sterilem causam agnouerint. Et ne sit a me impune peccatum, in calami uitia primus deseuio. Cetera in preuaricantis preli secundarios ausus facile reiicient, qui curas, labores, fastidia que typographia secum inuehit, experiuntur. Si quos preterea cecutientis ingenii neuos lector aduerterit, qui 433 sanioris doctrine officiant decori, suo pumice tergat obnixe precamur, et ut dignos obelo, iam hic improbamus, omnia sincere submittentes doctorum censure, ac iudicio sancte matris Ecclesie apostolice et Romane.




ANNO DOMINI MCLII.
SUGERIUS ABBAS S. DIONYSII





NOTITIA.


 Sugerius  , tenui ortus loco Elinando patre, lucem aspexit anno 1081, consensu omnium in Gallia, et quidem ex coniectura recentioris auctoris tomo secundo operis Gallici inscripti, Singularités historiques et littéraires, pag. 48 et seqq. in prouincia Belgica, ac specialiter Atrebatensi, in urbe scilicet Audomarensi, recentiori tunc et parum insigni. Id uero coniicit auctor ex duabus epistolis, que habentur in probationibus historie sancti Dionysii. Altera num. 138 circa 1148 Ludouici uII, regis est ex Asia obitum Aluisi episcopi Atrebatensis Sugerio nuntiantis, his uerbis: uenerabilis frater uester episcopus Atrebatensis felici consummatione  migrauit ad Dominum. Unde concludit, et quidem non temere, Sugerii fratrem exstitisse Aluisum episcopum, qui cum genere Flander, ac primum fuerit Bertiniensis monachus, ortu credendus est Audomarensis, ac proinde Sugerius quoque, ad quem anno 1147, ipsius Aluisi ad Sugerium altera sat consona exstat epist. n. 137, que sic incipit: Dilectissime frater Sugeri uenerabilis abba . . . . . concedimus, etc. quo certe tam familiari nomine Aluisum, si uere Sugerii frater non fuisset, uti non decebat, quando ceteri presules ac etiam principes tam reuerenter Sugerium alloquebantur, uti postea uidebitur. Porro decennis, aut circiter Sandionysianos  inter cenobitas tyrocinium posuit Sugerius  , qui mira ingenii facilitate studiis expolitus, synodo Pictauiensi astitit an 1106. Dein Berneuallis in Normannia, subindeque circa 1109 Tauriaci [Toury] famose in Belsia uille prepositus deligitur  ; quin et iam clarus ad summos pontifices Paschalem II, Gelasium II, et Callixtum II, pro Ludouico rege legationibus, alteram ad hunc papam in Italia suscepit anno 1121, qua egregie obita, omnium suffragiis anno 1122, seu 1123, uti modo computamus, abbas exposcitur absens, et ipsomet inscio rege, qui, quod irrequisito ipsius permissu facta fuisset electio  , nuntios, qui decretum electionis ad regem detulerant confirmandum, carceri Aurelianensis castri mancipari iussit. De his omnibus in uia,  dum rediret in Franciam Sugerius per legatum certior factus, sic animi sensa deprompsit: Triplici angebar dispendio, utrum contra domini regis uoluntatem electionem suscipiens, Ecclesie Romane rigore et domini pape Callixti, qui me diligebat, auctoritate matrem Ecclesiam dilapidare occasione mei sustinerem. Sed breui ea liberatus est anxietate, duobus, quos utrobique miserat, fausta nuntiantibus. Unde addit: Nos autem cum ad matrem Ecclesiam, Deo opitulante, peruenissemus , tam dulciter, tam filialiter, tam nobiliter filium prodigum suscepit, ut et regem prius seuero, modo sereno uultu occurrentem, archiepiscopum Bituricensem, episcopum Siluanectensem  ibidem nos expectanter gratulantes inuenerimus. Qui cum multa ueneratione celerrime cum letabundo fratrum conuentu nos suscepissent, sequenti die, Sabbato scilicet mediane me indignum ordinauit presbyterum, sequenti autem Dominica  ibidem ante sacratissimum corpus B. Dionysii abbatem, licet immeritum consecrauit. Notatur hec ordinatio in paruo S. Dionysii chronico anno 1122, de qua sic Nangianum chronicon: Sugerius, sancti Dionysii in Francia monachus, Scripturarum scientia clarus, cum solummodo esset ad diaconatus ordinem promotus, a Roma regrediens, quo fuerat a rege Francie Ludouico missus, abbate suo Adam defuncto, eligitur in abbatem; qui reuersus primo presbyter ordinatur, et post presente rege, a  Bituricensi archiepiscopo in sua Sancti Dionysii ecclesia in abbatem benedicitur, et quidem uulgrini archiepiscopi tertio adepti pontificatus anno, ut habetur tomo II noue Bibliothece Labb., pagina 82. Sic adhuc de sua ipsemet Sugerius loquitur electione in quodam tabulario sancti Dionysii bibliothece Thuanee instrumento, quod ex authentico Felibianus descripsit in probationibus historie sancti Dionysii num. 128. In nomine Patris et Filii et Spiritus sancti, amen. Ego Sugerius ecclesie beatorum  martyrum Dionysii, Rustici et Eleutherii humilis minister. Quia larga Dei omnipotentis propitiatione contra spem meritorum [meriti, morum] et generis paruitatem nostram, etiam absentem, et in curia Romana negotiantem ad sancte huius ecclesie administrationem accessisse, diuinamque potestatem me de manibus inimicorum querentium animam meam in hac eadem sancta Ecclesia laudabiliter ac mirabiliter liberatum eripuisse ueraciter constat, decet et omnino expedit pusillitati nostre toto mentis affectu eam commendare et exaltare, fratresque nostros Domino Deo famulantes honorare et fouere, etc. Romam Sugerius diuertit anno 1123, ubi a Callixto et purpuratorum Patrum uniuerso cetu perhonorifico laudum preconio susceptus, Lateranensi pro causa inuestiturarum  concilio interfuit legatus Ludouici regis, cuius gratiam sibi conciliauerat Sugerius cum illo studens apud sanctum Dionysium  , adeo ut idem rex illum se habere fidelem et familiarem in suis conciliis profiteatur in diplomate anni 1124, quo indictalium nundinarum priuilegium ei confirmauit, quando sibi aduersus Alamannorum regem bello imminente, suscepit uexillum de altari beatorum martyrum Dionysii et sociorum  ; Ad quod, inquit, comitatus uilcassinus, quem nos, ab ipsis in feodum habemus, spectare dignoscitur, morem antiquum antecessorum nostrorum seruantes et imitantes, signiferi iure, sicut comites uilcassini soliti erant. Hac autem in expeditione regem comitatus est Sugerius  , qui anno sequenti 1125, sue administrationis  tertio, regni Ludouici decimo septimo, die Dominica Idibus Martii, indictione tertia, oppidanos et mansionarios uille sancti Dionysii ab exactione, que mortua manus dicitur, et a tempore decessoris Iuonis abbatis inoleuerat, exemit. Eodem anno pacis compositionem iniit cum Maynardo Morspeccensi comite  , consensu Mathildis uxoris et filiorum, de pluribus ab antecessore Adalberto comite, cuius filiam duxerat, sancti Dionysii monasterio ablatis, quibus a Maynardo restitutis uel compensatis, illum et antecessores Sugerius in presentia Adalberti Moguntini archiepiscopi et Girardi cardinalis sedis apostolice legati uinculo anathematis absoluit. Actum in illo celebri colloquio quod de electione  imperatoris apud Moguntiam habitum est. Subscripsit inter alios ex parte Sugerii Petrus clericus frater eius. Huc autem referenda est Sugerii epist. uII, edita tomo quarto Duchesnii pagina 554, ex qua discimus Albertum comitem Morspeccensem, illum haud dubie, qui supra, excommunicatum ob retenta predicta bona, sed postea resipiscentem a Sugerio absolutum fuisse, tali reatus et anathematis deleta conditione, ut deinceps per singulos annos in festiuitate beati Martini quinque uncias  auri obrizi beatis martyribus Dionysio, Rustico et Eleutherio persolueret, qui si huius consuetudinis uiolator inuentus ad pristinam rapinam et malitiam reuerteretur, ut canis ad uomitum, iram Dei omnipotentis incurreret, nullo iam anathematis uinculo exuendus; quod quidem illi accidisse uidetur. Sub hoc tempus inite concordie Stephanum inter episcopum Parisiensem et eiusdem Ecclesie capitulum fuit unus arbitrorum Sugerius, qui iam ab exordio prefecture sue, labefactatam disciplinam monasticam tam in se quam in fratribus restaurare proposuerat. Hinc certe monasterii sancti Dionysii reformatio per Sugerium anno 1123,  refertur in chronico Nangiano, ubi ad hunc annum additur  : Nam per abbatum negligentiam, qui  ante ipsum fuerant, et quorumdam illius monasterii monachorum, regularia instituta ita ab eodem loco abiecta fuerant, quod uix speciem religionis monachi pretendebant. Sed uariis tamen prepeditus negotiis id omnino exsequi non potuit ante annum circiter 1127; idcirco laudatus a sancto Bernardo epistola LXXuIII, ad quam uide notas Mabillonii, qui summis rursus ab eodem sancto Bernardo epistola CCCIX, prima inter Sugerianas tomo quarto Hist. script. Francie pagina 493, ad Eugenium papam laudibus exornatur: Si quod, ait, magne domus magni regis uas in honorem apud nostram habetur Ecclesiam Gallicanam: si quis, ut Dauid fidelis ad imperium Domini ingrediens et egrediens, meo quidem iudicio ipse est uenerabilis abbas S. Dionysii:  noui siquidem uirum, quod et in temporalibus fidelis et prudens, et in spiritualibus feruens et humilis, et in utrisque  sine reprehensione uersetur. Apud Cesarem est tanquam unus de curia Romana, apud Deum tanquam unus de curia celi . . . . . siquidem specialius diligere et honorare personam eius, honorificare est ministerium uestrum  . Anno 1129, non 1128, ut in paruo sancti Dionysii chronico, et tomo secundo Historie ecclesie Parisiensis pagina 69, nec a fortiori anno 1127, uti legitur tomo secundo Historie Uniuersitatis Parisiensis pagina 103. Argentoliensem abbatim sue matri Sandionysiane restitui curauit in concilio Parisiis habito in abbatia S. Germani a Pratis, presidente  Mattheo episcopo Albanensi, sancte sedis legato; qua de re ipsius habetur charta in appendice nostra num. 63, col. 52, et ibidem n. 64, epistola Honorii II, pape ad Sugerium chartam superiorem confirmantis, quod et suo diplomate reges Ludouicus uI, anno uicesimo, et Philippus filius eius anno primo Remis in solemni curia Pasche in unctione domni Philippi gloriosissimi regis anno incarnati uerbi 1129, indictione uII, comprobarunt. Insequenti 1130, de consensu capituli  , beate uirginis  memoriam omni die Sabbati constituit solemniter celebrari, quemadmodum in octauis Pentecostes tribus extremis diebus, prohibens nichilominus dimitti septem psalmos cum litania et uigiliis mortuorum; itemque sancti Dionysii et sociorum memoriam omni feria quinta, ac propterea quotidianum sex solidorum generale quatuor solidis, ut decem fierent, ad refectorium fratrum adauxit; et ne, inquit, alicuius occasione auaritie ista constitutio aliquando sopiatur, ex iis, que nostro augmentata sunt labore, uidelicet de pedagio, quod a Strata colligitur, decem libras et decem solidos huic refectioni feria quinta, decem uero libras et decem solidos in feria septima in reditibus nostris de uilcassino, etc., constituimus et confirmamus. Insuper et quasdam  solemnitates honorabilius et solito deuotius celebrari dupliciter constituit, quibus singulis certum solidorum numerum attribuit. Data est hec charta anno 1130, quam Petrus sedis apostolice presbyter cardinalis et legatus, atque Gregorius sancti Angeli diaconus cardinalis et apostolice sedis legatus laudauerunt et confirmarunt. Eodem Cluniacum iuit obuiam Innocentio II pape, Ludouici regis nomine eum salutaturus; cumque pontifex anno 1131 ad sanctum Dionysium diuertisset, illic a Sugerio et conuentu perhonorifice susceptus est; unde post inibi peracta festa Paschalia Rothomagum profectus Innocentius  , scriptis ad Sugerium in ea ciuitate litteris die 9 Maii, eiusdem monasterii priuilegia roborauit, abbati gratulatus imprimis de restaurata  in eo disciplina regulari. Testamenti tabulas conditas probari Sugerius  in capitulo fecit 17 Iunii anno 1137, administrationis sue decimo sexto, quibus quasi attexuit eodem anno litteras de pluribus ecclesie sancti Pauli donationibus factis  . Hoc etiam anno 1137 breui, ut credebatur, morituro et ecclesie sacramenta suscipiendi Ludouico uI in castro de Montrichard pagi Turonensis adfuit. Sed regi feliciter reddita fuit sanitas, de qua gratias acturus sanctis martyribus Dionysio et sociis ad monasterium accessit, et inde ad castrum de Bethisy in ualesio progressus, ibi matrimonium filii sui Ludouici cum Alienorde unica Aquitanie ducis filia ad exitum perduxit, statimque iunior rex  nouam adiuit sponsam Sugerio abbate comitante, qui anno circiter 1140 stipendia monachorum adauxit  . uir aliunde tante probitatis et tam note, ut illum Henricus Anglie rex et dux Normannie pacis arbitrum inter se et Francie regem habere non sit grauatus, ac deinceps impense coluerit  ; tamque insignis in Deum pietatis, ut quasi de nouo basilica eius cura et impensis magnifice constructa fuerit  . Hoc autem opus tam arduum orsus est Sugerius ab ipso ualuarum primo introitu, ubi disiecit  quoddam augmentum, quod a Carolo Magno factum perhibebatur ad includendum Pipini patris tumulum, qui extra in introitu ualuarum pro peccatis patris sui Caroli Martelli prostratum se sepeliri, non supinum fecerat, et inde corpus ecclesie amplificauit, tres ualuas exstruxit, turres refecit et altius erexit, sicque absoluta inferiori basilice parte et fusilibus ualuis ornata, ad eam dedicandam Hugonem Rothomagensem archiepiscopum, Odonem Beluacensem, Manassen Meldensem et Petrum Siluanectensem presules inuitauit. De hac dedicatione sic paruum S. Dionysii chronicon habet: 1140 dedicatum est nouum opus ecclesie B. Dionysii anteriori parte a domno Hugone Rothomagensi archiepiscopo, XIX anno administrationis domni Sugerii  abbatis, qui idem opus construxit; et consecrationis annum ne obliuioni traderetur, hoc disticho insigniri fecit:

Annus millenus et centenus quadragenus
   Annus erat uerbi, quando sacrata fuit.
Tum uero ad instaurandam quoque basilice superioris partem animum adiecit, assignata in singulos annos summa ducentarum librarum ad fabrice expensas, ex quibus centum quinquaginta libre ex oblationibus ad altare et reliquias tempore indicti factis erogabantur. Iacta edificii fundamenta hoc ipso anno 1140, pridie Idus Iulii die Dominica, presente rege, qui primum lapidem posuit, et 1143  . Sugerio abbati, quem regis consiliarium uocat sanctus Bernardus epistola CCXXII diploma tuitionis  largitus est. Tanta interim celeritate grandis illa et insignis fabrica exedificata est  , ut trium annorum et trium mensium spatio undequaque perfectam et absolutam dedicari fecerit 2 Iunii, die festo S. Barnabe, qui incidebat in Dominicam an. 1144, notato in hoc disticho:

Annus millenus et centenus quadragenus
   Quartus erat uerbi, quando sacrata fuit.
Annus autem superior 1143, notatur in paruo sancti Dionysii chronico, his uerbis: 1143 dedicatio capitalis partis ecclesie, et translatio beati Dionysii et sociorum eius in eamdem partem capitalem, aliorumque sanctorum, quorum ibidem corpora continentur, XXIII anno administrationis domni Sugerii  abbatis  , qui et hanc basilicam innumeris uasorum, reliquiarum, lapillorum, ceterisque huiusmodi donariis exquisiti pretii munifice locupletauit, ut ipse fuse exponit in libro peculiari de rebus in administratione sua gestis, aut forte frater Guillelmus abbati Sugerio a secretis  , cuius nomen hunc librum, et alterum de ecclesie S. Dionysii dedicatione in quibusdam codicibus manuscriptis preferre scribit eorum editor Franciscus Duchesne  tomo quarto historie scriptorum Francie pagina 331, quanquam hi libri Sugerio potius tribuendi uidentur, cum in illis nomine proprio loquatur. Ceterum huic dedicationi adfuerunt rex et regina cum plurimorum optimatum comitatu et frequenti archiepiscoporum et episcoporum cetu, qua rex occasione in gratiam uenerabilis abbati Sugerii amici et familiaris sui eodem anno 1144, quas in quibusdam sancti Dionysii uillis habebat consuetudines, pro quibus ipsi quotannis decem et octo persoluebantur libre, luminaribus ipsius ecclesie continuandis, dotis iure contulit. Ad hec Sugerius prioratum beate Marie de Campis apud Essonam prope Corbolium fundauit, in eo duodecim monachis cum priore constitutis. Idem abbatiam de Caluomonte  in uexino Normannico sibi anno 1145 traditam a rege, qui hanc in dominicatu possidebat, in prioratum conuertit duodecim monachorum et prioris, eiusdemque sollicitus fuit ecclesiam ab Hugone Rothomagensi archiepiscopo consecrari. uillam de ualcresson edificauit  , quam incolere uolentibus plurima indulsit priuilegia eodem anno 1145, regiminis 23. Biennio post 1147, quo anno Sugerius regni administer, quandiu rex abesset, delectus est, altare de Annechim ab Aluiso episcopo Atrebatensi dono accepit ad augmentum luminaris ecclesie sancti Dionysii, uti legitur in prob. historie sancti Dionysii num. 137. Hoc, inquam, anno, quando rex Ludouicus Iunior ad expeditionem sacram profectus est, delectu omnium regni ordinum, quem  rex probauit et papa, Sugerio abbati et Guillelmo comiti Niuernensi, administratio regni commissa est  ; at cum hanc subire prouinciam renuisset comes, causatus uotum religionis Carthusiane, quod soluit paulo post, Sugerius totum regni pondus suos in humeros suscipere coactus est, extra ipsummet primarium regii sanguinis principem Radulfum comitem uiromanduensem, qui epist. XI ad Sugerium illum uocat dominum suum. Exstat hec cum pluribus aliis eiusdem Radulfi ad Sugerium tomo quarto Hist. scriptorum Francie, ubi de Sugerianis epistolis pag. 493 et seqq., numero scilicet 9, 17, 41, 86, 100, 115 et 160, ac uicissim, due Sugerii ad illum ibidem LXXXIu et CLIX  . Hinc  Maiestatis nomine Sugerium compellat Ulgerius episcopus Andegauensis, serenissimum dominum et patrem uocat conuentus S. Ricarii epistola XXIII. Excellentiam nuncupat Goslenus episcopus Carnotensis epistola CIu. Eduense capitulum eius excellentie commendat electionem sui episcopi Henrici de Bourgogne epistola XLIII  . Magnitudinis, sublimitatis et principis exornat titulis sanctus Bernardus epist. LXX et LXXII  . Supplico et consulo  sublimitati uestre, quia maximus princeps estis in regno. Petrus uenerabilis arctissima cum Sugerio necessitudine coniunctus administrationi eius dat regni nomen  ; Gaufredus dux Normannorum et comes Andegauensis epistola uIII ad Sugerium ait  : Nolo uestram latere auctoritatem, etc. Sanctitatis eius excellentiam T. Flandrensis comes exorat epist. LXII  . Sanctitatem appellat Communia Beluacensis epist. LXXXuI. Sublimitatem P. Bituricensis archiepiscopus epist. LXXXI  . uicario regni Sugerio B. Nouiomensis Ecclesie decanus inscribit epistolam XLIu  . Exstant quoque Ludouici uII  regis ad Sugerium plures epistole, numero 6, 22, 39, 48, 52, 53, 54, 55, 56, 58, 59, 60, 68, 69, 70, 94, 96, 139, 148, 161, in quarum  quatuor a. 53 ad 56. R. uiromand. comiti, perinde ac Sugerio abbati licet inscriptis nichil tamen reperias, ex quo inferri queat quod scribit Gerardus Dubois tomo secundo Historie Ecclesie Parisiensis pagina 94, comitem hunc Sugerio adiunctum fuisse in regni administratione, nisi solummodo tanquam adiutorem, cum Samsone Remensi archiepiscopo. Neque uero solum Gallicani presules, principes, aut proceres, atque ipse rex Sugerio tantum deferebant honorem, exteri quoque illum in primis suscipiebant  , quos inter Ioseelus episcopus Saresberiensis epistola XXXuI dilecto et merito diligendo Patri et Domino Sugerio Dei gratia abbati sancti Dionysii, regni Francorum rectori inscripta, sic loquitur: Opinionis uestre odor,  qui circumquaque diffunditur, nos de transmarinis partibus in odorem uestri currere fecit. uenimus ergo de finibus terrarum uestram scilicet nostri temporis Salomonis audire sapientiam, sapientiam audiuimus, templum, quod edificastis aspeximus, ornamenta que a uobis oblata sunt, et offeruntur, uidimus, ordinem ministrorum et ministeriorum attendimus, et merito in illius Australis regine uoces erumpimus, quia media pars non fuerit nuntiata, et quoniam maior est sapientia et opera, quam rumor fuerit in terra nostra: Quis enim non miretur hominem unum tot et tanta sustinere negotia, ut et ecclesiarum pacem conseruet, statum reformet, regnum Francorum armis tueatur, moribus ornet, legibus emendet? . . . Sed parcat nobis  uestra serenitas, quod in discessu nostro a Gallia faciem uestram, sicut uoluimus, uidere non ualuimus, etc. Robertus quoque Herefordensis episcopus sic habet epist. XXuI ad Sugerium  : Abundantius rapiunt in amorem uestrum, et letificant animam meam tantarum carismata uirtutum, que de uobis ad commoda multorum latius predicantur. Quid enim si sapientia, si prouidentia queritur, in Sugerio tanta  reperitur, ut quecunque negotia uestro nituntur consilio, cautius procedant, et succedant felicius. Si ad religionem recurritur, de speculo uite uestre relucet, et quod foris luceat, et quod intus expediat: additur liberalitatis preconium, que beneficiis preuenire gaudet, necdum rogata rogaturum, etc. Ex his porro tam multis litteris nullum dubium relinquitur, quin Sugerius ex regis et regni commodis egregie munus gesserit, qui etsi totius regni negotiis impeditus erat, haud tamen a cura monasterii mentem auerterat; nam, ut ait qui eius elogium scripsit  : Cum preesset monasterio, preerat et palatio, sicque utrumque dispensabat officium, ut nec illum a claustri cura prohiberet curia, nec a consiliis principum hunc excusaret monasterium. Summa igitur  pollens auctoritate Sugerius, quod rex cum papa proposuerat circa discipline restitutionem in abbatia S. Genouefe, quam tunc canonici maxime dissoluti administrabant, feliciter exsecutus est, illuc inductis duodecim S. uictoris Parisiensis canonicis et Odone priore, quem prefecit abbatem die festo S. Bartholomei anno 1147, qua de re Sugerii epistolam eiusdem anni ad Eugenium papam habes in appendice nostra. Alias eodem de negotio tum Sugerii ad eumdem pontificem ac uicissim, tum S. Bernardi ad Sugerium epistolas hic supersedeo commemorare, de quibus opportunius infra, cum de sancte Genouefe abbatia disseremus. Interfuit Sugerius anno sequenti 1148, consilio Remensi, in quo presidente Eugenio III damnatus est Gilbertus  Porretanus episcopus Pictauiensis. Idem pape iussu in ecclesia Compendiensi, cuius abbas erat Philippus princeps, loco canonicorum substituit monachos anno 1149. Qua de re plures habentur, littere tomo quarto historie scriptorum Francie  iam toties laudato. Addam ex tomo primo Anecdotorum Martennii nostri coll. 414, 415 et 416, Sugerium a Rogero sancti Euurtii Aurelianensis primo abbate uocari uirum alti consilii et prudentie excellentis: Gaufridum comitem Andegauensem gratias eidem Sugerio agere, quod restituende paci regem inter et ipsum operam preberet, ac denique Petrum archiepiscopum Bituricensem ab eo petere excusari apud regem, quod accedere Meduntam ad eum non  posset. Lenta demum tot exantlatis pro Ecclesia et regno laboribus contracta febre Sugerius consumptus, quo tempore scripsit  ad eum sanctus Bernardus epist. 266, e uiuis excessit anno 1151, prefecture 29, etatis 70. Desiderabilis pater et pastor egregius inter uerba orationis et symboli die Iduum Ianuarii, etc., ut habet encyclica eius obitus epistola  ; qui annus in chronico Nangiano,  tomo secundo hist. uniuersitatis Parisiensis pagina 262 et apud Mabillonium in fusioribus notis in epist. S. Bernardi LXXuIII, col. 28, et in epist. CCLXuI, col. 74, legitur 1152 pro uaria scilicet inchoandi annum ratione. Illius exsequias Ludouicus rex, tametsi tunc longe remotus, sua presentia cohonestaturus accessit, quas et multi presules prosecuti sunt. uisitur eius tumulus in ecclesie transuersa cruce intra murum ad meridiem iuxta maiorem portam, qua descenditur in claustrum, ante quem positus est lapis sepulcralis cum hisce uerbis: Hic iacet Sugerius abbas. Huc uidelicet Mattheus de uendôme abbas Sugerii corpus et aliorum quinque decessorum transferri curauit an. 1259. Epitaphii loco Sammarthani excerptum ueteris codicis ms.  Sancti Dionysii attexuerunt, nolentes, inquiunt, omittere, quia Sugerii memoriam quodammodo illustrare uidetur. Absit etiam ut omittamus, qui potius adaugere memoratu digna, quam minuere profitemur. Ipsum est huiusmodi: Hic est annus ultimus uite felicis recordationis Sugerii abbatis monasterii regalis S. Dionysii in Francia, uiri magne prudentie et eloquentie, ac inter preclaros Ecclesie Gallicane uiros eruditissimi et facundissimi, cui tempore prelationis quantum fuit studium, ut ecclesiam suam omni gloria et honore attolleret, religiose ordinaret, et eam redditibus opulentam, edificiis ampliorem, ornamentis decoratam redderet, omnibus patet. Cooperante etiam superna illius clementia,  qui ponit humiles in sublime, et ipsum de plebe humili sic erexit, ut non solum in Parlamento regali solium ac Tribunal iudicii sapientia, qua preditus erat, laudabiliter peroraret; uerum etiam tanquam uir magni consilii et industrie, ac in omni domo regia spectabilis et probate fidei, cum excelsis principibus consederet, ac regni ipsius gubernacula precipue moderaretur: acumen ingenii, lingue nitor, litterarum scientia, dictandi scribendique peritia, semper in eo splenduerunt, tanteque opinionis apud papam Eugenium exstitit, ut quoties aliqua in regno grauiora emergebant, et usque ad eius audientiam perlata, istius probate discretioni terminanda committebat. Gloriosus etiam rex Francie Ludouicus Hierosolymam proficiscens, pontificum et procerum  concilio, ex parte illius fidei et solertie regnum suum specialiter commisit regendum. Quod ille, Deo iuuante, ita administrauit et rexit, ut principi redeunti commissa sibi cum pace et integritate restitueret. uerum, quia a conditione moriendi nemo excipitur, cum ualetudine, qua mortuus est, uexari cepisset, fratrum manibus sustentatus in capitulum se deduci  poposcit. Ubi post uerba edificationis, cum lacrymis et gemitu omnium pedibus prouolutus, eorum se iudicio humiliter exposuit: lacrymabiliter postulans, ut quod in eos deliquerat, uel negligentius egerat, respectu pietatis ei relaxarent. Quod fratres omnes maxima cum deuotione, et copiosa lacrymarum effusione gratantissime fecerunt. Transiit autem idem uenerabilis pater inter uerba orationis et symboli, die Idus mensis Ianuarii, anno uero Domini 1152, LXX etatis sue anno, a susceptione autem monastici habitus fere LX, prelationis uero sue XXIX. Cuius sepulture et exsequiis interfuerunt sex episcopi, cum multis abbatibus, christianissimo rege Francie Ludouico, ubi et pietatis memor et immemor regie celsitudinis, dum sepeliretur amarissime fleuit: fleuitque omnis  regia domus, sed et populus, qui eum tanquam prudentissimum consiliarium, totiusque regni gubernatorem et administratorem planxerunt sapientissimum. Duo eiusdem Sugerii referuntur a Felibiano epitaphia  , quorum in altero obiisse dicitur luce septima Theophanie, hoc est 12 Ianuarii; in altero, die XI. Retinenda dies XIII siue dies Iduum, ut habetur in antiquo S. Dionysii necrologio, et sancti Petri Carnotensis, necnon in martyrologio Sancte Genouefe Parisiensis, his uerbis: Idibus Ianuarii anniuersarium Sugerii abbatis S. Dionysii, cuius ope atque industria, iniungente ei sancte recordationis D. Eugenio papa et illustri Francorum rege Ludouico, nostra ecclesia de statu secularium canonicorum ad regularium ordinem est mutata. Sic autem  habet necrologium Ecclesie Parisiensis: XuII Kalend. Februarii obiit Sugerius abbas Sancti Dionysii, pro cuius anima Guillelmus nepos eius concanonicus noster dedit nobis LX libras Parisienses. Legitur  et in antiquo Sancti Dionysii necrologio: Pridie nonas Ianuarii et pridie nonas Februarii, sicque per singulos menses preter Octobrem, commemoratio D. Sugerii abbatis. Scripsit hic gesta Ludouici sexti; ceperat et scribere historiam Ludouici Iunioris, mors prohibuit ne ceptam perficeret. Scripsit et plures epistolas ad summum pontificem  , ad reges et ad proceres nobilissimos quosque, maxime, dum regnum dignissime administraret, Ludouico Iuniore ad terram sanctam profecto, ac uicissim  plurime ad eum exstant magnorum uirorum, Petri in primis Cluniacensis abbatis et Bernardi Clareuallensis, qui ea etate scientia et religione florebant. Denique Sugerii uitam litteris exarauit Guillelmus ipsius familiaris et Sancti Dionysii monachus, quam uidesis inter probationes Historie Sancti Dionysii part. II, pag. 194.





NOTITIA ALTERA.




§ I. Histoire de la uie de Suger.

La patrie de l'illustre Suger est un problème sur lequel on propose diuerses coniectures, dont aucune, à notre auis, ne produit une entière conuiction. Celle qui nous paraît le plus approcher de la uérité le fait naître dans le territoire de Saint-Omer  . L'époque de sa naissance est plus certaine. Tous les critiques s'accordent à la placer en 1081. Suger eut pour père Hélinand, homme du peuple, qui n'auait d'autre recommandation dans le monde que sa probité. Dès sa plus tendre ieunesse il fut offert par ses parents à la religion dans le monastère de Saint-Denys en France. Mille belles qualités, dont on aperceuait les germes dans cet enfant, le firent receuoir à bras ouuerts par l'abbé Yues, qui gouuernait alors cette maison. Peu de mois après auoir été admis, il fut enuoyé au prieuré de Lêtrée, à un quart de lieue et de la dépendance de Saint-Denys  . Il fallait qu'il y eût là quelque religieux capable de l'instruire, car il reconnaît luimême qu'il fut touiours éleué auec soin  . Les termes de son testament portent qu'il passa dix années dans cette retraite  .

L'abbé Yues étant mort l'an 1094, il fut appelé uers le même temps à Saint-Denys. uoici quelle fut l'occasion de son rappel. Le roi Philippe Ier uenait de confier à cette abbaye son fils Louis, depuis surnommé le Gros, pour y être formé aux lettres et à la uertu  . Adam, successeur d'Yues, uoulant exciter l'émulation du ieune prince et lui procurer une compagnie de son âge, crut deuoir mettre auprès de lui le ieune Suger, dont le caractère aimable, l'esprit ouuert et l'application au trauail étaient très-assortis à ce dessein. L'effet alla plus loin que l'abbé n'auait espéré. Suger eut le bonheur de plaire extrêmement à Louis, et dès lors on uit naître entre ces deux personnes de conditions si disproportionnées cette amitié constante dont les suites ne furent pas moins utiles au roi et à l'Etat qu'honorables au fauori.

Philippe ayant fait reuenir son fils à la cour uers l'an 1098  , Suger alla perfectionner ses talents dans une fameuse école, située sur les confins de la Touraine et de l'Aniou, près de l'abbaye de Fonteurauld. L'histoire ne désigne point le nom de cette école, mais la position que nous uenons de marquer, d'après Suger lui-même  , ne peut être celle de l'académie de Poitiers, comme Duboulai le prétend . Elle nous paraît beaucoup mieux conuenir à l'abbaye de Saint-Florent de Saumur, où les lettres étaient réellement florissantes alors sous l'abbé Guillaume, successeur de Sigon  .

Le cercle de ses études acheué, Suger reprit la route de Saint-Denys sur la fin de l'an 1103; il était alors dans sa uingt-troisième année. Les progrès qu'il auait faits durant son absence fixèrent à son retour l'attention de ses confrères. Son abbé surtout, qui n'auait rien négligé pour son éducation, s'applaudissait d'auoir si bien réussi. Il remarquait auec complaisance tous les auantages qui se réunissaient en sa personne: une taille petite à la uérité, mais releuée par une physionomie agréable et spirituelle, des manières polies sans contrainte ni bassesse, de la uiuacité sans étourderie, un génie propre aux affaires et fécond en ressources, une facilité merueilleuse de s'énoncer en l'une et l'autre langue, à quoi se ioignait un air de décence et une régularité de conduite qui ne s'étaient iamais dementis. Adam ne iugea pas deuoir laisser un suiet de ce mérite dans l'obscurité  . Il le mena lui-même à la cour pour rendre ses respects au prince Louis qui depuis quatre ans partageait le trône auec le roi son père. Du faite de la grandeur, Louis ne méconnut pas son compagnon d'études. Il le reuit auec ioie et lui donna de nouuelles assurances de son amitié. Le succès de cette première uisite fraya le chemin de la cour à Suger. Son abbé le prenait ordinairement auec lui, lorsqu'il était obligé de s'y rendre, soit pour les intérêts de sa maison, soit pour les affaires de l'Etat  . Quelquefois même il l'enuoyait pour  y tenir sa place, ainsi qu'aux assemblées ecclésiastiques, tant il comptait sur sa prudence et sa capacité. Suger nous apprend lui-même  qu'il fut choisi pour aller au concile de Poitiers, tenu l'an 1106 à l'occasion des secours demandés par les armées chrétiennes de la terre sainte. C'est encore de lui  que l'on tient qu'il auait assisté deux ans auparauant au conseil d'Etat où l'on délibéra sur le mariage de la fille unique de Gui Trussel, seigneur de Montlhéri, auec Philippe, fils du roi Philippe et de Bertrade, comtesse d'Aniou.

Une de ses principales occupations à Saint-Denys fut l'étude des archiues, étude fort négligée auant lui, et au moyen de laquelle il se mit en état de défendre les biens et les priuiléges de l'abbaye contre ceux qui uoulaient y donner atteinte  . Galon, éuêque de Paris, trouua dans sa personne un aduersaire redoutable, lorsqu'en 1107 il attaqua l'exemption de Saint-Denys. Cette contestation fut agitée en présence du pape Pascal qui se trouuait alors à la Charité-sur-Loire. Suger, que son abbé y auait amené, parla pour sa maison d'une manière qui lui mérita le gain de sa cause et l'estime du pape. Il eut l'honneur d'accompagner ensuite Pascal à Chàlons-sur-Marne, et d'etre admis au concile qu'il y célébra touchant ses démêlés auec l'empereur Henri u.

Suger n'auait pas moins de courage et de fermeté dans l'âme que de uiuacité, de souplesse et de sagacité dans l'esprit  . Ce fut ce qui détermina le monastère à lui confier l'administration de la terre de Berneual en Normandie, que les officiers du roi d'Angleterre pillaient impunément. La conduite qu'il y tint répondit à l'attente de ses confrères. Il fit tête aux usurpateurs, réprima leurs uiolences et les obligea même à restituer les biens dont ils s'étaient emparés. Une autre terre de Saint-Denys était exposée à de semblables déprédations  : c'était celle de Toury sur le chemin d'Etampes à Orléans. Hugues du Puiset, la terreur de tout le pays des enuirons  , la désolait par les rançons qu'il exigeait des habitants, et s'efforçait en toutes manières de se rendre maître du château. Suger, en étant deuenu préuôt, tenta d'abord les uoies de douceur et d'insinuation pour gagner le tyran, mais inutilement. Hugues était d'un caractère à ne se laisser uaincre que par la supériorité des armes  . Il ne s'attendait pas que notre préuôt dût la lui faire éprouuer. L'éuénement le désabusa. Suger, s'étant mis en état de défense, repoussa ses attaques, le poursuiuit à son tour et porta la désolation dans ses propres terres. Ces succès à la uérité, quoiqu'il fit souuent en personne les fonctions de capitaine, si peu séantes à sa profession, furent moins son ouurage que celui du roi Louis le Gros. Ce prince uint iusqu'à trois fois dans l'espace de quatre années mettre le siége deuant le château de Puiset. La place, autant de fois emportée, fut à la fin réduite en cendres. Hugues après cet échec prit la fuite, et alla expier ses crimes à la terre sainte.

Durant le cours de cette guerre, une trêue, accordée à de feintes soumissions du rebelle, donna le loisir à notre préuôt de se rendre au concile de Latran, tenu l'an 1112. L'obiet de cette assemblée était, comme l'on sait, de dégager le pape des liens où l'empereur l'auait mis en le forçant de lui abandonner les inuestitures.

De retour en France il continua de régir sa préuôté de Toury. Il continua pareillement de faire à la cour de fréquents uoyages, dont chacun lui ualait un surcroît de faueur dans l'esprit du prince.

Après la mort de Pascal, arriuée le 18 ianuier de l'an 1118, Louis le députa pour aller complimenter de sa part le pape Gélase II que la persécution de Bourdin, son antagoniste, auait obligé de se réfugier en France. Suger rencontra le saint-père à Maguelone dans un état où les hommages du monarque, les assurances de sa protection et les présents qu'il lui enuoyait par son ambassadeur, ne pouuaient uenir plus à propos. Dans l'audience qu'il eut on conuint d'un iour et d'un lieu pour une entreuue de Sa Sainteté auec le roi. Mais la mort précipitée de Gélase ne lui permit pas de tenir cet engagement. Son successeur Calixte II eut également besoin de l'appui de la France pour se maintenir sur le saint-siége. Ce fut encore Suger qui fut chargé de lui porter, l'an 1119, les ueux de Louis et de la France. La même année il assista au concile que ce pape tint à Reims. On ignore le personnage qu'il y fit, et celui que lui prête en cette occasion l'historien moderne de sa uie  , est du nombre de ces fictions multipliées qui ont fait qualifier à iuste titre son histoire de roman  . Tout ce qui paraît constant, c'est que Calixte conçut dès lors des sentiments distingués pour le député de Saint-Denys. Deux ans après, le pape le reuit à Bitonte, dans la terre de Bari, à la tête d'une ambassade que le roi lui enuoyait pour des affaires dont l'histoire ne marque pas l'obiet  . Suger exposa le suiet qui l'amenait auec une sagesse et des grâces qui firent souhaiter au pontife de le retenir quelque temps pour iouir de son entretien à loisir. Mais l'ayant pressenti là-dessus, il n'en put rien obtenir. Les affaires de son maître expédiées, il prit aussitôt congé du pape et partit.

L'empressement de reuoir ses frères et ie ne sais quel pressentiment lui faisaient hâter son retour. Mais en chemin, et dans l'Italie même, il reçut des nouuelles qui ralentirent un peu sa marche. Un messager, dépêché par les religieux de Saint-Denys, uint lui apprendre la mort de son abbé, décédé le 19 ianuier de l'an 1122, et le choix que le chapitre auait fait de sa personne pour le remplacer  : à quoi il aiouta que cette élection s'étant faite sans la participation du roi, ce prince, loin de la confirmer, s'était emporté contre les députés qui lui en auaient apporté le décret iusqu'à les enuoyer en prison dans le château d'Orléans  . Ce récit fit les impressions les plus uiues et les plus uariées sur l'esprit et le ceur de Suger. La mort de son abbé, auquel il deuait ce qu'il était, l'attendrit iusqu'aux larmes; l'honneur que ses confrères uenaient de lui faire en le choisissant pour les gouuerner le pénétrait de reconnaissance; mais la précipitation auec laquelle ils s'étaient comportés dans cette affaire le ietait dans le plus cruel embarras. Quelle résolution prendre dans une conioncture si délicate? Acquiescer à son élection lui semblait une témérité capable d'attirer sur sa personne et sur sa maison tout le poids de l'indignation du roi; y renoncer par ce motif, c'était encourir la disgrâce du pape, qui n'eût pas manqué de taxer cette conduite de faiblesse et de pusillanimité. Enfin, après y auoir bien réfléchi, le parti auquel il s'arrêta fut de détacher une partie de ses gens, les uns pour aller consulter le pape sur ce qu'il  auait à faire, les autres pour le deuancer en France et s'informer s'il y auait sûreté pour lui de reparaitre à la cour. Comme les premiers se disposaient à partir, suruint un ecclésiastique de la cour romaine. homme de condition et ami de Suger, lequel se chargea généreusement de sa commission auprès du pape. Son inquiétude ne fut pas de longue durée. Les députés qu'il auait enuoyés en France reuinrent en diligence pour lui dire que la colère du monarque était passée; qu'il auait relâché les prisonniers de Saint-Denis, et qu'il le reuerrait lui-même auec ioie. Alors il continua tranquillement sa route. Arriué à Saint-Denis, il y trouua le roi qui l'attendait à la porte, accompagné de plusieurs éuêques et suiui de toute la communauté. Louis et les prélats par leurs caresses, ses confrères par l'expression de leurs tendres respects, donnèrent à son entrée l'air d'un uéritable triomphe. Dès le lendemain, qui était un samedi, l'éuêque de Senlis l'ordonna prêtre , et le dimanche suiuant il reçut la bénédiction abbatiale par les mains de l'archeuêque de Bourges. C'était aller un peu uite, comme on le uoit, mais le roi le souhaitait ainsi pour être témoin de toute la cérémonie, et l'on ne crut pas deuoir lui refuser cette satisfaction.

Le nouuel abbé donna tout le reste de l'année à l'examen de l'état de sa maison, que ses longues et fréquentes absences lui auaient rendue en quelque sorte étrangère. Mais l'année suiuante il lui prit une dèuotion assez déplacée, dont il est à propos de rapporter les motifs et l'obiet dans ses propres termes. »  La seconde année de notre ordination, dit-il, nous nous mîmes en route pour aller rendre nos hommages à l'église romaine, de peur de passer pour ingrat en manquant à ce deuoir. Quels droits en effet cette mère commune des Eglises n'auait-elle pas acquis sur notre reconnaissance par la bonté auec laquelle, auant notre promotion, elle nous auait admis en diuers conciles tenus à Rome et ailleurs, par les applaudissements dont elle nous auait honoré lorsque nous y plaidions, soit pour les intérêts de notre maison, soit pour des affaires étrangères, et enfin par les iugements nombreux qu'elle auait rendus en notre faueur.« Il raconte ensuite la façon gracieuse dont le pape Calixte et toute sa cour l'accueillirent dans ce nouueau uoyage, le séiour de six mois qu'il fit à Rome, pendant lequel il assista au concile de Latran, où fut terminée la grande affaire des inuestitures. »Après quoi, dit-il, nous allâmes porter nos ueux au Mont-Cassin, à Saint-Barthélemi de Bénéuent, à Saint-Matthieu de Salerne, à Saint-Nicolas de Bari, et à Saint-Michel du Mont-Gargan. De là nous repassâmes en France auec des lettres du pape qui faisaient notre éloge et assuraient à notre monastère la protection du saint-siége.«

Rien n'était moins équiuoque que ces démonstrations d'estime et de bienueillance dont le pape auait comblé l'abbé de Saint-Denis. La suite le fit encore mieux connaître. Enuiron dix-huit mois après le départ de Suger, Calixte, impatient de le reuoir, et désirant le fixer auprès de sa personne, lui écriuit pour l'engager à reuenir, auec promesse de l'éleuer à une plus haute dignité: ce qui semble ne deuoir s'entendre que du cardinalat. Suger se rendit à cette inuitation, sans doute après en auoir concerté auec le roi. Il partit auec un cortége nombreux et les sommes d'argent nécessaires tant pour les frais du uoyage que pour se préparer aux honneurs qu'il allait receuoir. Mais la mort de Calixte, qu'il apprit à Lucques, fit éuanouir toutes les belles espérances dont il se nourrissait. »A cette nouuelle, dit-il, nous rebroussâmes chemin par la crainte de l'ancienne et nouuelle auarice des Romains. »Romanorum nouam et ueterem auaritiam deuitando retrocessimus  .«

Suger fut bien dédommagé de la peine que ce contre-temps lui causait par le bon accueil que le roi lui fit à son retour. Louis auait déià senti le tort qu'il s'était fait à lui-même en le laissant partir. Pour lui ôter la tentation d'une récidiue, il l'engagea si auant dans les affaires, qu'il ne lui fut plus possible d'en sortir. L'histoire ne marque aucun titre particulier dont le monarque l'ait reuêtu, mais elle nous apprend qu'il eut une grande influence dans toutes les opérations du gouuernement. Ces soins lui causèrent des distractions très-fâcheuses sur l'état de sa maison. Tout occupé du bien public, la négligence sur le reste permit que le tumulte suiuit les affaires qui uenaient l'assiéger à Saint-Denys. Ce monastère, deuenu comme le siége de la iustice et le bureau de la guerre, était continuellement ouuert aux plaideurs, aux militaires et aux femmes même  . Le cloître, lieu consacré spécialement au silence, retentissait des cris de la chicane et des entretiens bruyants de ceux qui uenaient solliciter des grâces et des emplois. Il arriua de là que les moines, distraits de leurs exercices, s'abandonnèrent à l'oisiueté. La conduite personnelle de l'abbé n'était nullement propre à couurir ces désordres. Son luxe semblait le disputer à son crédit. Sa table, ses habits, ses équipages annonçaient plutôt un grand du siècle qu'un supérieur de moines. Mais Dieu, qui auait des uues de miséricorde sur cet homme extraordinaire, ne permit pas qu'il perséuérât dans un genre de uie si peu conforme à son état. On ignore le moyen extérieur dont il se seruit pour le toucher et le faire rentrer en lui-même. L'opinion commune fait honneur de sa conuersion à saint Bernard. Quoi qu'il en soit, elle fut aussi subite que sincère et solide. Au moment qu'on s'y attendait le moins, l'abbé de Saint-Denys embrassa la réforme et la fit adopter à sa communauté d'une manière si prompte et si paisible, qu'il ne parut pas y auoir rencontré la moindre opposition. Cet heureux éuénement concourt auec l'an 1127. L'abbé de Clairuaux, l'ayant appris, écriuit à Suger au nom de tous les gens de bien pour l'en féliciter. Mais, dans sa lettre, loin de faire entendre qu'il ait contribué à cette merueille, il demande à Suger qui lui a proposé une telle perfection, et témoigne qu'il en a reçu la nouuelle auec la même surprise que les autres. Quis tibi hanc perfectionem proponebat? Ego tanta, fateor, audire de te, etsi desiderabam, non tamen sperabam.

Suger, en se réformant, aurait bien souhaité quitter le soin de l'Etat pour se consacrer entièrement à la retraite; mais c'est à quoi le roi ne uoulut iamais entendre. Il fallut donc allier un nouueau genre de uie auec les anciens engagements, les pratiques austères de la profession monastique auec les deuoirs de courtisan, la manutention de la discipline régulière auec le détail immense des affaires publiques. Notre abbé, renouuelé par la gràce, fit face à tout et s'attira des applaudissements de toutes parts. Dans son cloître, religieux plein de ferueur et supérieur uigilant, il semblait n'être occupé que de son salut et de celui des âmes confiées à ses soins. Pour obuier à l'inconuénient de ses absences fréquentes et indispensables, il eut l'attention de se donner un second propre à le remplacer. Ce fut le moine Herué qu'il nomma grand prieur, homme à la uérité d'une capacité médiocre, mais d'une prudence et d'un zèle sur lesquels il pouuait se reposer. A la cour, humble et dépouillé de tout le faste qui l'enuironnait auparauant, il n'en eut que plus de considération auprès des grands. Son mérite, où ils n'aperceuaient plus de taches, les subiugua,  tout indociles qu'ils étaient, au point de le choisir pour arbitre de leurs différends auec le roi. Ce monarque lui-même ne faisait rien sans le conseil de Suger.

Ce fut sans doute après l'auoir consulté que Louis tint l'assemblée d'Etampes, l'an 1130, pour décider entre Innocent et Anaclet qui se disputaient la papauté. La décision ayant été pour le premier, Suger fut nommé pour lui en porter la nouuelle à Cluny  . C'était le lieu qu'Innocent, chasse de l'Italie, auait choisi pour sa retraite, en attendant que des conionctures plus fauorables lui permissent de se produire au grand iour. On peut aisément se figurer la ioie que lui causa cette ambassade, et les caresses dont il combla celui qui en était chargé. L'abbé de Saint-Denys en prenant congé de Sa Sainteté, la supplia d'honorer son monastère de sa présence. Innocent le promit et tint parole l'année suiuante.

Philippe, fils de Louis le Gros, était alors assis sur le trône auec son père. Ce ieune prince étant mort tragiquement le 13 octobre 1131, Suger eut besoin de tout son esprit et de l'ascendant qu'il auait sur celui de son maître pour le consoler. Après auoir essuyé les larmes du monarque, il lui suggéra de donner promptement un successeur au défunt. Ce conseil était d'autant plus sage que la santé du roi commençant à se déranger, il était à craindre que le trône ne deuînt chancelant et exposé en proie à l'ambition des grands, s'il le laissait uacant par sa mort. Louis entra facilement dans les uues de son ministre. En conséquence il associa Louis, son second fils, depuis surnommé le Ieune, au pouuoir suprême; et, pour rendre cette association plus solennelle, l'ayant conduit au concile de Reims, il le fit sacrer et couronner dans cette assemblée par le pape.

Les sentiments du père enuers l'abbé de Saint-Denys passèrent dans l'âme du fils, s'y fortifièrent et s'y accrurent auec l âge. Suger eut l'honneur d'accompagner ce ieune prince dans le uoyage qu'il fit à Bordeaux, pour épouser l'héritière d'Aquitaine. La ioie de cette illustre alliance ayant été troublée par la nouuelle du trépas de Louis le Gros, notre abbé fut unde ceux qui déterminèrent Louis le Ieune à se rendre en diligence à Paris: précaution sage qui rompit les mesures de quelques seigneurs prêts à se souleuer.

Au milieu des affaires politiques et militaires qui occupèrent Suger dans les premières années du nouueau règne, il conçut et exécuta le dessein de réédifier l'église de Saint-Denys. Le mérite de cette entreprise, dont on donnera les principaux détails ci-après, peut être caractérisé d'un seul trait, en disant qu'il était digne de l'opulence et du génie de Suger. Mais uoici un contraste bien frappant. A côté de ce monument de sa magnificence, il en fit construire un autre où sa modestie ne brillait pas auec moins d'éclat. C'était une cellule large de dix pieds sur quinze de longueur, destinée à seruir de retraite à ce grand homme pour ses exercices spirituels  . On raconte un mot de Pierre le uénérable à cette occasion. Considérant ce petit réduit après auoir admiré les beautés de l'église, cet abbé ne put s'empêcher de dire à ceux qui l'accompagnaient: »uoilà un homme en uérité qui nous condamne tous tant que nous sommes. S'il est prodigue, c'est pour la maison du Seigneur. Mais qu'il est éloigné de se permettre la dépense que nous faisons pour nous loger nous-mêmes!«

Les délices que Suger goûtait dans cette solitude augmentaient de iour en iour son dégoût pour les emplois qui l'attiraient à la cour  . Il était sur le point de s'en déliurer, lorsqu'un concours de circonstances impréuues fit retomber sur lui seul tout le poids du gouuernement. Ceci mérite quelque détail, L'an 1145 les députés des princes croisés d'Orient arriuèrent en France auec des lettres du pape Eugène III pour exhorter les fidèles à une nouuelle croisade. Louis le Ieune, inconsolable d'auoir mis à feu et à sang deux ans auparauant la uille de uitri, crut auoir trouué l'occasion de réparer cette faute en prenant lui-mème la croix et se consacrant au uoyage de la terre sainte. Suger, consulté là-dessus, ne fut point de cet auis. Il représenta au monarque ce que la France auait à craindre de son éloignement, remplie, comme elle l'était, de uassaux non moins inquiets que puissants, et par là très-propres à profiter de la conioncture pour exciter des troubles. uoyant que la conscience de Louis résistait à ces uues de politique, il le pria de uoir au moins S. Bernard auant que de se décider. Le roi y consentit; mais, loin de blâmer son dessein, l'abbé de Clairuaux le regarda comme une inspiration diuine, et lui fit un point de religion de le suiure. Dès lors tout fut dit. L'an 1146, Louis reçut la croix solennellement des mains du saint homme à uézelai. Prêt à partir, il conuoqua l'année suiuante, au mois de féurier, les prélats et les barons pour régler auec eux la manière dont l'Etat serait administré durant son absence. S. Bernard, chargé de porter la parole au nom de l'assemblée, proclama régents du royaume le comte de Neuers et l'abbé de Saint-Denys. L'un et l'autre, également surpris, protestèrent qu'un fardeau si pesant était au-dessus de leurs forces. Le premier allégua de plus un ueu d'entrer en religion: sur quoi il obtint sa décharge. Il n'en fut pas ainsi de Suger. Loin d'écouter ses remontrances, on ne iugea pas même à propos de lui donner un nouueau collègue. La seule grâce qu'on lui accorda se réduisit à prier Samson, archeuêque de Reims et Raoul comte de uermandois, proche parent du roi, de lui prêter leur ministère, mais comme en sous-ordre et auec subordination. Une telle faueur n'était guère propre à le fléchir. Il persista dans son refus. Heureusement le pape était pour lors en France. On eut recours à lui pour uaincre la résistance de l'abbé de Saint-Denys. Cet expédient réussit; Eugène parla et fut obéi. Pour récompense de cette docilité, le pontife unit au glaiue temporel que le prince auait remis entre les mains de Suger le glaiue spirituel, en lui donnant pouuoir d'excommunier tous ceux qui s'opposeraient à ses uolontés.

Nous réseruons pour le paragraphe suiuant le récit des principaux éuénements qui signalèrent sa régence. Ici nous nous bornerons à dire que, malgré les fréquentes contradictions qu'il eut à essuyer, les rènes de l'Etat ne flottèrent iamais entre ses mains; qu'il sut touiours maintenir l'autorité des lois, préuenir ou étouffer les soulèuements, réprimer les usurpations, ueiller à la sûreté des places frontières; et en un mot, qu'il usa du pouuoir souuerain dont il était dépositaire, auec toute la prudence et la sagesse qu'on pouuait désirer. C'est le témoignage que les Français et les étrangers lui rendirent à l'enui. On en uit même parmi ceux-ci faire le uoyage de France pour uérifier par eux-mêmes ce que la renommée publiait de son mérite. De ce nombre fut Ioséel, éuêque de Sarisbéri. Il est bon de mettre sous les yeux du lecteur une partie de la lettre qu'il écriuit au régent, à son retour en Angleterre  . »uotre réputation, lui dit-il, répandue en tous lieux nous a déterminé à passer la mer par le seul désir de uous connaître, et nous ne sommes uenu de si loin que pour être témoin des merueilles qu'on racontait de uous, comme du Salomon de notre siècle. Notre curiosité a été satisfaite en tout point. Nous auons eu le plaisir d'entendre ces paroles pleines de sagesse qui sortent de uotre bouche; nous auons considéré le magnifique temple que uous auez fait éleuer, les ornements dont uous ne cessez de l'embellir, l'ordre et  l'harmonie qui règnent parmi ceux qui le desseruent; mille autres obiets qui intéressent uotre gloire ont fixé notre attention, et assurément nous auons tout lieu de dire auec la reine du Midi, qu'on ne nous auait pas rapporté la moitié des choses que nous uoyions de nos yeux, tant la uérité surpasse le récit de la renommée. En effet, qui ne serait surpris de uoir un seul homme soutenir le poids de tant d'affaires si importantes, maintenir la tranquillité des Eglises, réformer le clergé, défendre le royaume de France par les armes, y faire fleurir les uertus, le policer par des lois.«

Le roi d'Ecosse  fut tenté de la même curiosité que l'éuêque de Sarisbéri. Sa dignité ne lui permettant pas de se rendre personnellement en France, il y enuoya des ambassadeurs auec des présents pour Suger, et une lettre où il lui demandait son amitié  .

Cependant, quelque sage que fût la régence de Suger, des ennemis secrets réussirent à la rendre suspecte au roi par des lettres qu'ils lui écriuirent dans le temps qu'il se préparait à reuenir  . Mais le prestige ne fut pas de longue durée. Le pape, que Louis uit en passant à Rome, le désabusa pleinement sur le compte du régont. Le témoignage de ses yeux fit encore plus à son retour que celui du pontife romam. Il fut étonné du bol ordre que Suger auait établi dans le royaume, et ne trouua pas d'autre moyen de s'acquitter enuers lui, qu'en l'honorant du beau titre de Père de la Patrie, titre qui fut ratifié par le consentement unanime des grands et du peuple.

Louis rapporta très-peu de gloire de la croisade. En quittant la terre sainte, il auait laissé les choses à peu près dans la même confusion où il les auait trouuées. Il sentait uiuement ce malheur, et son dessein était de le réparer à la premiere occasion  . Mais ce qui redoublait son zèle auait tellement refroidi celui des seigneurs français, qu'il lui fut impossible de les faire entrer dans ses uues. Alors Suger conçut une résolution dont il n'y auait point d'exemple auant lui dans un particulier, et qui n'a eu depuis qu'un seul imitateur  : Ce fut de leuer une armée à ses propres dépens, et de la conduire lui-même en Palestine. Il auait déià fait des préparatifs considérables pour cette expédition, lorsqu'une fièure lente, iointe à son grand âge, l'auertit de ne plus penser qu'au grand uoyage de l'éternité. Il s'y disposa par tous les moyens que la religion met entre les mains des fidèles  . Sentant sa fin approcher, il assembla ses frères en chapitre, et après leur auoir demandé pardon des fautes qu'il auait commises dans son ministère abbatial, il rétablit dans leurs grades et offices ceux qu'il en auait destitués.

Saint Bernard, informé de sa situation, lui écriuit une très-belle lettre pour l'exhorter à la mort  . Trois éuêques de ses amis recueillirent ses derniers soupirs, qu'il rendit à l'âge de 70 ans, le 12 ianuier de l'an 1151  . Iamais ministre ne fut regretté plus uniuersellement et ne mérita mieux de l'être. Il réunissait dans un éminent degré les uertus morales, chrétiennes et politiques. On peut assurer qu'il fut un des meilleurs abbés de son siècle et le ministre le plus accompli que la France eût eu depuis l'établissement de la monarchie. Son exemple est une bonne réponse aux raisonnements de ces faux sages qui s'imaginent et tâchent de persuader que la pratique exacte des obligations du christianisme ne peut s'allier auec le maniement des affaires publiques.

Les obsèques de ce grand homme attirèrent un nombreux concours de prélats, de seigneurs et de peuples. Le roi même les honora de sa présence. On assure qu'en uoyant descendre le corps dans le tombeau, ce monarque ne put retenir ses larmes. Cette sensibilité uraisemblablement ne fut point passagère; la suite des éuénements de son règne dut lui rappeler souuent auec amertume le uide que la mort de Suger auait laissé dans son conseil. »Hélas! disait un auteur du temps  , si ce grand ministre uiuait encore, nous n'eussions pas perdu la moitié du royaume , et nous n'aurions pas continuellement les armes à la main pour conseruer l'autre.« On ignore le premier lieu de sa sépulture, mais on sait qu'en 1259 l'abbé Matthieu de uendôme fit transférer son corps dans l'épaisseur du mur de la croisée de l'église, du côté du midi, où il est encore auiourd'hui, auec cette simple inscription en dehors: Hic iacet Sugerius abbas  . Cet abbé ne connaissait pas apparemment l'épitaphe que Simon Chèure-d'Or, ehanoine régulier de Saint-uictor et contemporain de Suger, lui auait dressée, car elle n'était pas indigne d'étre grauée sur son tombeau. Nous la transcriuons ici d'après l'historien de Saint-Denys.


Decidit Ecclesie flos, gemma, corona, columna,
   uexillum, clypeus, galea, lumen, apex,
Abbas Sugerius, specimen uirtutis et equi,
   Cum pietate grauis, cum grauitate pius,
Magnanimus, sapiens, facundus, largus, honestus,
   Iudiciis presens corpore, mente sibi.
Rex per eum caute rexit moderamina regni;
   Ille regens regem rex quasi regis erat,
Dumque moras ageret rex trans mare pluribus annis,
   Prefuit hic regno regis agendo uices.
Que dum uix alius potuit sibi iungere, iunxit:
   Et probus ille uiris, et bonus ille Deo.
Nobilis Ecclesie decorauit, reppulit, auxit,
   Sedem, damna, chorum, laude, uigore, uiris.
Corpore, gente breuis, gemina breuitate coactus,
   In breuitate sua noluit esse breuis.
Cui rapuit lucem lux septima Theophanie,
   ueram uera Deo Theophania dedit.

 Depuis l'introduction de la congrégation de Saint-Maur dans l'abbaye de Saint-Denys, le tombeau de Suger a été décoré  d'une table de cuiure de trois pieds et demi de haut sur deux et demi de large, enchâssée dans un cadre de marbre, orné dans les quatre coins d'emblèmes par lesquels on a uoulu exprimer les principales uertus de cet abbé. Sur la table est grauée une épitaphe qui renferme son éloge d'une manière très-élégante, mais un peu trop prolixe pour pouuoir être placée dans cette histoire. Elle se trouue dans celle de D. Felibien.

Les disciples de Suger ne manquèrent pas non plus à ce qu'ils deuaient à sa mémoire. Dès qu'il eut fermé les yeux, ils publièrent sa mort, ses uertus et leur deuil par une fort belle lettre circulaire adressée à tous les fidèles. Nous parlerons ailleurs de cette lettre, ainsi que de la uie de Suger, l'une et l'autre composées par Guillaume son secrétaire  .



§ II. Ses écrits.

Des écrits ornés du nom de Suger doiuent naturellement préuenir en leur faueur. Il est peu uraisemblable en effet qu'un homme dont toute la uie n'a été qu'un echaìnement de grandes occupations, se soit amusé à écrire des choses inutiles ou de peu de ualeur. La uérité répond à ce préiugé. Tout ce qui est sorti de la plume de Suger a réellement son mérite et une utilité marquée. Ses productions sont de plusieurs sortes. Dans la reuue que nous allons en faire, nous commencerons par ses lettres.

Duchesne en a recueilli seize dans le Iue tome de sa grande Collection, auec un grand nombre de celles qui furent écrites à Suger. Comme celles-ci appartiennent la plupart à des auteurs dont nous auons traité, ou dont nous traiterons par la suite, nous n'en parlerons ici qu'autant qu'il sera nécessaire pour l'intelligence des lettres propres à celui qui nous occupe.

Le recueil est précédé d'un extrait de la lettre 309e de saint Bernard, adressée au pape Eugène, dans laquelle recommandant à Sa Sainteté les députés que Suger lui enuoyait, il parle ainsi de cet abbé: »S'il y a dans notre Eglise de France quelque uase de prix, capable d'orner le palais du Roi des rois; si le Seigneur a parmi nous un autre Dauid, fidèle à exécuter ses commandements, c'est sans doute le uénérable abbé de Saint-Denys. Ce grand homme, que ie connais particulièrement, ioint à la prudence et à la fidélité dans l'administration des choses temporelles, la ferueur et l'humilité dans ce qui concerne les choses spirituelles; et, ce qui est rare, il est également irrépréhensible sur l'un et l'autre point. A la cour il uit comme un sage courtisan, et dans son monastère il est un modèle de régularité. Ie uous supplie de receuoir auec bonté les députés d'un personnage aussi recommandable.« A la tête de ces députés était Iean, neueu de Suger et moine de Saint-Denys. Mais la mort l'ayant surpris auant que d'arriuer à Rome, ses compagnons, soit découragement, soit faute de connaître le motif de la députation, prirent le parti de reuenir sur leurs pas. Eugène, instruit de cet accident, écriuit à Suger pour l'en consoler, auec promesse d'écouter fauorablement tous ceux qui uiendraient de sa part,

On a rendu compte à l'article d'Ulger de la lettre adressée par ce prélat à Suger en faueur des religieux de Bourgueil, au suiet de l'élection qu'ils auaient faite d'un abbé pendant sa régence, sans l'auoir préuenu; de celle que ces religieux lui écriuirent eux-mêmes en lui enuoyant l'élu pour le confirmer, et de la réponse fauorable, mais prudente que Suger fit à l'éuêque d'Angers.

La diuision qui s'éleua dans le chapitre de l'Eglise de Paris, l'an 1147, donna de l'exercice à Suger dans les commencements de sa régence  . Il s'agissait de remplacer le doyen Barthélemi de Senlis, éleué sur le siége épiscopal de Châlons-sur-Marne. Les chanoines ne pouuant s'accorder sur ce point, le régent leur offrit sa médiation. Il leur proposa ensuite de s'en rapporter à la décision du pape. On y consentit. Lui-même se chargea d'en écrire à Sa Sainteté, et il le fit par deux lettres au moins, dont la première nous manque. Eugène, dans sa réponse à celle-ci, réponse datée d'Auxerre le 6 octobre, mande au régent qu'il donnera ses soins pour rétablir la paix dans l'Eglise de Paris. Suiuent dans la même lettre des remercîments de l'offre que Suger lui auait faite de tel lieu qu'il uoudrait choisir en France pour y tenir un concile. Le pape finit par promettre au régent de lui faire iustice du duc de Lorraine, »que nous auons déià, dit-il, excommunié pour d'autres fautes.« Ce duc, dont Suger s'était plaint au Saint-Siége, était Matthieu Ier. A l'égard du doyenné de Paris, on uoit par la seconde lettre de Suger au pape, que l'élection s'étant faite suiuant ses ordres par quatre compromissaires, elle était tombée sur l'un d'entre eux nommé Clément. Notre abbé témoigne au pontife qu'elle lui paraît uicieuse. »Car, dit-il, ou les quatre compromissaires se sont accordés dans leur choix, et alors l'élu se sera donné sa propre uoix, ce qui est contraire aux règles; ou trois seulement ont été unanimes, et dans ce cas l'élection n'est pas conforme à uotre intention, puisque uous n'auez promis d'approuuer que celui que les quatre auraient élu. Mais de plus, aioute-t-il, le suiet est indigne de la place par son caractère brutal et son incapacité.« Il rapporte en preuue le scandale qu'il auait donné dans le cheur un iour de fête, en imposant hautement silence au chantre , qui parlait à un des choristes pour lui montrer ce qu'il deuait chanter. »Cet emportement, dit-il, est d'autant plus blâmable, que le chantre ua de pair auec le doyen, tant au cheur que dans le chapitre, et que s'il a fait quelque faute, c'est au chapitre à le réprimander. L'éuêque de Paris a tâché en uain d'apaiser cette querelle, quoique le chantre ait offert de faire toutes les auances conuenables. Elle est actuellement pendante à uotre tribunal. Ie supplie uotre Paternité de remédier à ce désordre, de manière que l'Eglise de Paris n'en souffre aucun obscurcissement.« Malgré cette lettre le doyen resta, et son démêlé auec le chantre fut terminé à l'amiable.

Suger était au mieux dans l'esprit de Roger, roi de Sicile. Un bruit faux étant reuenu à ce prince qu'il deuait se rendre en Sicile, il fit une partie du uoyage pour aller au deuant de lui, et ne s'en retourna que lorsqu'il fut désabusé. Une autre preuue de ses bons sentiments pour notre abbé se tire de la lettre suiuante qu'il lui écriuit: »Roger, par la grâce de Dieu roi de Sicile, duc de la Pouille et prince de Capoue, à son très-cher ami le uénérable Suger, abbé de Saint-Denys. Il est du deuoir des amis de se féliciter mutuellement sur leurs prospérités. C'est pour cela que nous auons iugé à propos de uous mander comme à notre intime ami, que, grâces à Dieu, nous sommes en paix et en santé. Nous uous prions, par le retour que  uous nous deuez, de nous donner fréquemment de uos nouuelles, afin que nous ayons occasion de nous réiouir de uos auantages, comme nous sommes assurés que uous uous réiouissez des nôtres.«

Suger répondit au monarque en ces termes: »Nous rendons à uotre Maiesté nos actions de grâces, non telles que nous deuons, mais telles que nous pouuons les rendre, de la bonté qu'un prince si grand et si sage a eue de se souuenir de notre petitesse, et de nous demander à nous-mêmes des nouuelles de l'état ou nous sommes. C'est effectiuement une faueur qui nous attache entièrement à uous, et dont nous ne perdrons iamais le souuenir, que uous ayez daigné nous faire part de uotre prospérité et uous informer de la nôtre. En répondant à uotre Maiesté sur ce dernier point, notre dessein était d'abord de l'entretenir de plusieurs choses dignes de sa curiosité. Mais, craignant l'ennui qu'une lettre trop prolixe pourrait uous causer, nous auons chargé notre député de uous les dire de uiue uoix.«

Nous auons une lettre d'Etienne, roi d'Angleterre, à notre abbé, semblable à peu près à celle du roi de Sicile. Il le remercie des bons offices qu'il lui rend à la cour de France, lui en demande la continuation, et l'assure qu'il prend un soin particulier des domaines de Saint-Denys situés dans ses Etats. La réponse de Suger n'est point uenue iusqu'à nous. Mais, ce qui mérite d'être remarqué comme un exemple de sa rare prudence, c'est qu'il sut également conseruer l'amitié de ce prince, et se ménager, ainsi qu'on le uerra dans peu, celle de ses deux riuaux, Geofroi, comte d'Aniou, et l'impératrice Mathilde, son épouse.

Quoique Suger eût uoulu détourner le roi d'aller en personne à la croisade, il n'en était pas moins zélé, comme on l'a déià uu, pour cette expédition; en uoici de nouuelles preuues. Les états ayant été conuoques à Chartres pour auiser aux moyens de mettre en corps d'armée cette multitude de gens qui s'étaient croisés  , et les entretenir sur la route, l'abbé de Saint-Denys écriuit à celui de Cluny pour l'inuiter à se trouuer à cette assemblée  . Rien de plus touchant que la peinture qu'il fait dans cette lettre de la situation fâcheuse des affaires en Palestine, ni de plus pressant que ce qu'il allègue sur la nécessité de trauailler à les rétablir. L'abbé de Cluny répondit  à cette missiue qu'il était infirme, et qu'il auait indiqué un chapitre général pour le iour même où deuaient se tenir les états: deux raisons qui ne lui permettaient pas de se rendre à l'inuitation de Suger. Ni la lettre de celui-ci, ni la réponse de l'autre ne sont dans le recueil de Duchesne. Elles se rencontrent seulement dans le sixième liure des lettres du second.

Suger ayant écrit pour le même suiet à Humbert, archeuêque de Lyon, ce prélat s'excusa pareillement de ne pouuoir assister aux états de Chartres. La principale raison qu'il alléguait était que l'archeuêque de Sens, qui lui contestait sa primatie, deuant s'y trouuer, il ne conuenait pas qu'il se rencontrât auec lui, pour ne pas compromettre la dignité de son Eglise. Duchesne nous a conserué cette réponse; mais la lettre de Suger n'existe plus.

Après la mort d'Albéric, archeuêque de Bourges, arriuée l'an 1141, le siége de cette Eglise fut disputé par Pierre de la Chàtre, issu d'une ancienne maison, et Cadurque, fauori du roi. Le premier, formellement exclu par le monarque décidé pour son compétiteur, eut recours au pape Innocent, qui ne fit nulle difficulté de le sacrer. Louis le Ieune, irrité de ce procédé, mit sous sa main le temporel de l'Eglise de Bourges, et protesta que iamais Pierre n'aurait ni cette Eglise, ni aucune autre dans ses Etats: ce qui occasionna une rupture éclatante entre la cour de Rome et celle de France. Saint Bernard uint heureusement à bout d'accommoder cette affaire, en déterminant le roi de France à céder au pape. Pierre de la Châtre fut donc confirmé dans l'archeuêché de Bourges. Le roi l'inuestit du temporel de cette Eglise auant son départ pour la croisade; mais la plupart de ceux qui étaient en possession de ce temporel refusèrent de s'en dessaisir. Cadurque, maître de la tour de Bourges, s'y maintenait par la conniuence des préuôts royaux du Berri. Renaud de Créci, à qui la garde du château de Saint-Palais, a quatre lieues de Bourges, auait été confiée pendant les troubles des deux concurrents, prétendait l'auoir en propriété. L'un et l'autre, sommés par le régent de se soumettre, implorèrent la protection du comte de uermandois. Suger, instruit de leurs mouuements, n'en fut point effrayé. Il écriuit au comte que ce qu'il auait réglé touchant les deux tours étant conforme aux intentions du roi, il n'y changerait absolument rien. »C'est, lui dit-il en finissant, ce que nous uoulons que uous mandiez aux intéressés par celui qui uous remettra cette lettre. Quod per presentem nuntium uos ipsis precipere scribendo uolumus.« Ce ton d'autorité auec lequel Suger parle au comte montre bien que celui-ci ne partageait pas la régence auec lui. Les deux châteaux furent effectiuement rendus, comme le témoigne la lettre de remercîment que l'archeuêque de Bourges écriuit là-dessus au régent.

Suger, après auoir si bien serui Pierre de la Châtre, eut occasion de lui demander sa protection pour les religieux des Chappes-Aude, prieuré dépendant de Saint-Denys, à trois lieues de Montluçon. D'autres moines uoisins les inquiétaient, et leur auaient enleué une église dont ils étaient en possession. Le régent, dans la lettre qu'il écriuit au prélat à ce suiet, lui rappelle les seruices qu'il lui auait rendus au préiudice de ses propres intérêts, son zèle pour Pierre de la Châtre lui ayant occasionné, dit-il, plusieurs mauuais traitements de la part du roi et d'autres personnes.

Geofroi, éuêque de Chartres, étant mort le 24 ianuier de l'an 1149, Suger enuoya des commissaires sur les lieux pour se saisir des régales, iusqu'à ce que le siége de cette Eglise fût rempli. C'est ce qu'il notifie aux chanoines par une première lettre qui leur est adressée. Le chapitre ne tarda pas à faire son élection, qui tomba sur l'archidiacre Goslen. Il en fit part aussitôt à Suger, le priant de la confirmer, et de rendre les régales à l'élu. La réponse du régent porte qu'il approuue l'élection, mais qu'il ne peut se dessaisir des régales auant que le prélat se soit présenté à la cour pour y faire, suiuant la coutume, le serment de fidélité.

Suger ne faisait aucune grâce sur cet article. Pierre, abbé de Massai, près de uierzon en Berry  , s'étant dispensé de comparaître à la cour après son élection, les régales de cette abbaye restèrent entre les mains du roi. L'abbé sentit sa faute, et étant uenu demander l'inuestiture, il l'obtint auec une lettre du régent aux préuôts et sergents royaux du Berri pour lui donner main-leuée de son temporel.

Lorsque Suger uit arriuer de la terre sainte les seigneurs qui auaient accompagné Louis le Ieune, connaissant les dispositions de la plupart d'entre eux, il fut uiuement alarmé du retardement du roi qu'ils auaient laissé en Syrie. Son premier soin fut de lui écrire pour le presser de reuenir. »Les perturbateurs du repos public, lui dit-il, sont de retour, tandis qu'obligé de défendre uos suiets, uous  demeurez comme captif dans une terre étrangère. A quoi pensez-uous, seigneur, de laisser ainsi les brebis qui uous sont confiées, à la merci des loups? Comment pouuez-uous uous dissimuler le péril dons les rauisseurs qui uous ont deuancé, menacent uos Etats? Non, il ne uous est pas permis de uous tenir plus longtemps éloigné de nous. Tout réclame ici uotre présence. Nous supplions donc uotre Altesse. nous exhortons uotre piété, nous interpellons la bonté de uotre ceur, enfin, nous uous coniurons par la foi qui lie réciproquement le prince et les suiets, de ne pas prolonger uotre séiour en Syrie au delà des fêtes de Pâques, de peur qu'un plus long délai ne uous rende coupable aux yeux du Seigneur d'auoir manqué au serment que uous auez fait en receuant la couronne. Pour nous, impatient de uous reuoir, nous uous attendons comme un ange de Dieu. uous aurez lieu, ie pense, d'être satisfait de notre conduite. Nous auons remis entre les mains des cheualiers du Temple l'argent que nous auions résolu de uous enuoyer. Nous auons de plus remboursé au comte de uermandois les trois mille liures qu'il nous auait prêtées pour uotre seruice. uotre terre et uos hommes iouissent, quant à présent, d'une heureuse paix. Nous réseruons pour uotre retour les reliefs des fiefs mouuant de uous, les tailles et les prouisions de bouche que nous leuons sur uos domaines. uous trouuerez uos maisons et uos palais en bon état, par le soin que nous auons pris d'en faire les réparations. Me uoilà présentement sur le déclin de l'âge; mais i'ose dire que les occupations où ie me suis engagé pour l'amour de Dieu et par attachement pour uotre personne, sans aucun retour sur moi-même, ont beauconp auancé ma uieillesse. A l'égard de la reine uotre épouse, ie suis d'auis que uous dissimuliez le mécontentement qu'elle uous cause, iusqu'à ce que, rendu en uos Etats, uous puissiez tranquillement délibérer sur cela et sur d'autres obiets.« Les craintes qui auaient dicté cette lettre ne tardèrent pas à se réaliser. Robert de Dreux ayant quitté la terre-sainte fort mécontent du roi son frère, uoulut profiter de son absence pour s'emparer du gouuernement. Ses mesures étaient si bien prises, et un si grand nombre de barons étaient entrés dans ce complot, qu'il se uit sur le point de réussir. Pour rompre ses mesures, le régent ne uit point d'autre ressource que de conuoquer les états. Le lieu de la conuocation fut indiqué à Soissons. L'abbé de Clairuaux ayant appris cette résolution de Suger, lui écriuit pour l'en féliciter. Nous auons une lettre du régent à Samson, archeuêque de Reims, par laquelle il le prie, comme étant une perle précieuse de la couronne, tanquam pretiosam de capite corone regni gemmam, de se rendre à cette assemblée auec ses comprouinciaux. Il écriuit de semblables lettres, que nous n'auons plus, aux autres archeuêques et aux grands du royaume. L'assemblée se tint en effet, et Suger y triompha pleinement des ennemis de l'Etat.

L'un des grands uassaux de la couronne qui montrèrent le plus de zèle et de fidélité pendant l'absence du roi, fut Geofroi, comte d'Aniou. Dans toutes les occasions il se déclara ouuertement pour le régent. Etant conuenus ensemble d'une entreuue à Beaugenci pour les affaires du royaume, la santé du comte ne lui permit pas de s'y trouuer; il écriuit à Suger pour s'excuser. Dans une seconde lettre il lui mande que, se trouuant beaucoup mieux, il est prêt à employer sa personne et tout ce qui dépend de lui pour le seruice de l'Etat, et même, dit-il, auec encore plus de zèle que si le roi y était présent, et multo diligentius quam si rex presens adesset. L'attachement du comte à son deuoir ne fut pas sans récompense. Louis à son retour en France mit en possession de la Normandie, les armes à la main, Henri fils de Geofroi, et depuis roi d'Angleterre, en retenant le uexin normand pour lui. Il est urai que bientôt après ils se brouillèrent à l'occasion de Girard de Berlai, ou de Bellai, que le comte auait dépouillé du château de Montreuil  . Comme ils étaient sur le point d'en uenir aux armes, Suger se mit entre les deux partis pour les réconcilier. Il s'adressa d'abord au roi par une lettre, où il l'exhortait à ne point entreprendre précipitamment la guerre contre un uassal dont il uenait d'augmenter considérablement les forces en l'inuestissant de la Normandie. Il le priait surtout de consulter là-dessus les grands du royaume. »Car ie crains, dit-il, que uous ne succombiez dans cette entreprise, si uous uous y portez de uous-même et sans prendre conseil. Ainsi, quoique uous ayez déià conuoqué uos hommes pour cette expédition, ie prendrai la liberté de uous dire qu'il est à propos de suspendre les hostilités, iusqu'à ce que uous ayez délibéré là-dessus auec uos uassaux, ie ueux dire les prélats et les grands. En ce eas uous pouuez tout attendre d'eux; car ie ne doute pas que la fidélité qu'ils doiuent au royaume et à uotre couronne, ne les porte à contribuer de toutes leurs forces au succès d'une guerre qu'ils auront concertée unanimement auec uous.« Cette lettre sert à prouuer que les uassaux du roi ne se croyaient alors étroitement obligés à l'aider que dans les guerres sur lesquelles il auait pris leur auis.

Suger écriuit pareillement au comte et à l'impératrice Mathilde son épouse, pour les exhorter à satisfaire le roi. Il leur rappelle les marques d'estime et d'affection que le roi Henri, père de Mathilde, lui auait données dans toutes les occasions, »iusque-là, dit-il, que ce prince ne dédaignait pas, tout grand qu'il était, de uenir au-deuant de nous, et de nous communiquer, par préférence aux siens, lorsqu'il était en guerre auec la France, ses uues pour le rétablissement de la paix; d'où il est arriué que souuent nous l'auons fait désister, par notre conseil et auec le secours diuin, de plusieurs guerres où l'auaient engagé des esprits brouillons qui faisaient tous leurs efforts pour les entretenir. Ie ne me souuiens pas même, i'ose le dire, que durant l'espace de uingt ans il ait fait aucune paix auec le roi, que nous n'y ayons concouru par nos soins, comme ayant l'auantage de posséder également la confiance des deux monarques. C'est donc le souuenir des bontés du grand roi Henri qui me porte à uous conseiller de trauailler sérieusement à calmer l'esprit de notre souuerain, tandis qu'il en est temps, et qu'il n'a point encore pris d'engagement auec uos ennemis. Considérez que rien ne uous est plus nécessaire que la paix dans les circonstances où uous uous trouuez. Car si le royaume d'Angleterre, qui ne peut uous échapper, uenait à uous échoir en temps de guerre, toutes les grandes richesses que renferme le trésor royal, au lieu de tourner à uotre profit, deuiendraient la proie d'auides rauisseurs ou la solde des troupes que uous seriez obligé d'entretenir.«

Dom Martène a publié, dans le premier tome de ses Anecdotes, une réponse du comte à Suger pour le remercier de la peine que Son Altesse  s'était donnée de trauailler à sa réconciliation auec le roi. Mais il l'auertit que l'armée du monarque étant en marche pour uenir à lui, il ne peut se dispenser  de se mettre sur la défensiue. Cependant il l'assure que si le roi ueut bien suspendre les hostilités, il en passera par tout ce que lui  et le comte de uermandois décideront.

Suger répondit à cette lettre par une autre que dom Martène a pareillement mise au iour. Il marque au comte dans celle-ci que tandis qu'il conférait auec Arnoul, éuêque de Lisieux, et confident de ce prince, touchant les moyens de pacifier sa querelle, le comte de uermandois est uenu les surprendre inopinément; qu'ils se sont ioints à lui et à d'autres personnes bien intentionnées pour aller trouuer le roi, et qu'enfin ils ont obtenu de ce monarque qu'il accorderait une trêue au comte d'Aniou, iusqu'à ce qu'on pût auiser aux moyens d'établir une paix solide entre eux. »Ie ne doute point, aioute-t-il, que le comte de uermandois ne uous ait mandé la même chose.« Quoique Suger ne fasse mention d'aucunes hostilités exercées iusqu'alors entre le roi et le comte, il est certain d'ailleurs que Louis était entré à main armée dans la Normandie, où il trouua le ieune Henri prêt à défendre son duché; qu'il y eut de part et d'autre quelques châteaux assiégés, et que la guerre eût été poussée plus uiuement sans une maladie qui obligea le roi de retourner à Paris. C'est ce qu'on peut uoir en détail dans nos historiens modernes. Il manque néanmoins dans leur récit quelques circonstances qu'ils n'auraient pas dû négliger. Te les sont les suiuantes: que Girard de Bellai, du fond de sa prison où le comte d'Aniou le retenait, ayant réclamé la protection du pape, ainsi que celle du roi, les foudres de Rome furent lancées contre le comte d'Aniou; que ce prince, étant uenu à la cour de France pour traiter de la paix, uoulut bien consentir à rendre à Girard, qu'il auait amené auec lui, la terre de Montreuil, mais qu'il refusa de receuoir l'absolution des censures ecclésiastiques qui lui était offerte, soutenant qu'il n'auait rien fait que de iuste à l'égard de son uassal; sur quoi l'on rapporte que saint Bernard, témoin de la scène, dit: »Ie ne doute point que cet homme ne soit bientôt puni de son obstination, ou par la mort ou par quelque autre grand malheur  ,« prédiction, aioute-t-on, que l'éuénement uérifia, le comte étant mort dans la quinzaine.

Le pape Eugène, pendant son séiour à Paris, auait concerté auec le roi et Suger d'établir une communauté régulière dans l'église de Sainte-Geneuièue, à la place des chanoines séculiers qui la desseruaient  . Le motif de ce changement était la uie licencieuse que ces chanoines menaient; mais l'occasion fut une querelle très-uiue et presque sanglante qui s'éleua entre les gens du pape officiant à Sainte-Geneuièue et les chanoines, au suiet d'un tapis qui auait couuert le prie-Dieu de Sa Sainteté; ceux-là le reuendiquant de force en uertu de l'usage, ceux-ci le défendant de méme, sans que la présence du roi pùt retenir les uns ni les autres. On pensa d'abord à substituer aux chanoines des moines de Saint-Martin des Champs. Ainsi le portait la commission qu'Eugène adressa de Langres à Suger, le 29 auril de l'an 1148. Mais, sur les remontrances des premiers, le pape changea d'auis, et manda à Suger de choisir plutôt des chanoines de Saint-uictor pour les remplacer. Sur ce nouuel ordre Suger, accompagné des abbés de Saint-Germain des Prés, de Saint-Maur et de Ferrières, se rendit à Saint-uictor pour demander à l'abbé Gilduin, son prieur, Odon auec douze de ses chanoines. La proposition souffrit d'abord de grandes difficultés. Gilduin allégua le besoin qu'il auait d'Odon pour lui aider à porter dans sa uieillesse le poids du gouuernement. Enfin, après auoir résisté pendant tout le iour, il se laissa uaincre. Dès le lendemain, fête de Saint-Barthélemi, la nouuelle colonie fut conduite à Sainte-Geneuièue. L'éuêque de Meaux, qui l'attendait, célébra la messe, pendant laquelle Odon reçut de ses mains la bénédiction abbatiale. On mit ensuite les nouueaux chanoines en possession des lieux réguliers. Le iour suiuant on leur accorda les régales, et les hommes de Sainte-Geneuièue uinrent leur prêter serment de fidélité. Tout ce détail est consigné dans une lettre de Suger au pape pour lui rendre compte de ses opérations. Comme la plupart des anciens chanoines auaient obéi de fort mauuaise grâce, Suger préuit qu'ils ne manqueraient pas d'inquiéter à la première occasion leurs successeurs par des chicanes qui entraîneraient des appellations en cour de Rome. C'est un inconuénient qu'il prie Sa Sainteté, par cette même lettre, de préuenir, attendu, dit-il, que semblable à de ieunes plants, la nouuelle réforme a besoin de repos et de tranquillité pour prendre racine et s'affermir.

Eugène fit à cette lettre une reponse très-obligeante, exhortant l'abbé de Saint-Denys à couronner une euure qu'il auait commencée auec tant de succès. Mais ce que Suger auait préuu ne tarda pas d'arriuer. Les chanoines dépossédés, se repentant de leur condescendance, firent plusieurs auanies aux réformés. De là ils allèrent en troupe à Rome se plaindre de Suger, dont les menaces auaient arrêté leurs déportements. Notre abbé n'eut pas plutôt appris leur départ qu'il en informa le pape par une lettre, où il le priait de ne point se laisser surprendre par les récits calomnieux de ces rebelles. Il y faisait un portrait fort désauantageux de leur conduite, dont les principaux excès étaient qu'au lieu de rendre fidèlement le trésor de l'Eglise, ils auaient enleué quatre marcs de la châsse de sainte Geneuièue et quantité d'autres reliquaires; qu'ils retenaient les terres et les domaines de cette église; qu'ils contestaient aux nouueaux chanoines les lieux réguliers; qu'ils cherchaient toutes les occasions de les troubler dans le seruice diuin. »Nous aurions pu, dit-il, employer l'autorité royale dont nous sommes dépositaires, contre ces mutins, mais nous auons pensé qu'il serait plus respectueux de uous les dénoncer, et d'attendre là dessus de nouueaux ordres de uotre Paternité.« Cette lettre ne produisit pas tout l'effet que Suger s'en était promis. Eugène, porté naturellement à la douceur, crut deuoir accorder quelque chose aux mécontents; et comme ils insistaient à ce qu'il ôtát la connaissance de leurs affaires à Suger, il prit un tempérament en lui donnant pour adioint dans sa commission l'éuêque d'Auxerre. La lettre par laquelle il marquait à notre abbé cette disposition, ne contenait rien que d'honorable pour lui. »Ce n'est pas, lui dit-il, que nous ayons aucune défiance sur uotre compte. La conduite que uous auez tenue iusqu'à présent nous a suffisamment attesté uotre prudence et uotre fermeté. Mais nous auons iugé à propos de uous associer un nouueau commissaire, afin d'imposer silence aux murmures des anciens chanoines, et de leur ôter tout suiet de satisfaire la haine particulière qu'ils uous portent.« Suger n'eut qu'à se louer des procédés de l'éuèque d'Auxerre. Ils trauaillèrent de concert, et mirent en peu de temps le dernier sceau à la réforme de Sainte-Geneuièue.

Ce ne fut pas la seule entreprise de cette nature dont l'abbé de Saint-Denys fut chargé. Louis le Ieune auait également à ceur la réforme du chapitre séculier de Saint-Corneille de Compiègne. En passant par Rome au retour de la terre sainte, il auait obtenu du pape une bulle, datée du 13 mars 1149, qui commettait Suger et Baudouin éuêque de Noyon, pour substituer des moines de Saint-Denys aux chanoines. Cette affaire excita de grandes contestations, Le roi, qui les auait préuues, se rendit le premier à Complègne  pour attendre Suger qui deuait y amener douze de ses religieux auec Odon destiné pour être leur abbé. L'éuêque de Noyon se ioignit à eux sur la route. A leur arriuée le chapitre fut conuoqué pour entendre la lecture des lettres du pape. Aucun des chanoines n'ayant comparu, le roi, qui était présent, ne laissa pas de faire lire la bulle deuant plusieurs autres cleres et une multitude de bourgeois, qui tous éleuèrent la uoix pour y applaudir. Le lendemain, sur les pressantes sollicitations du roi, les chanoines se présentèrent au chapitre, ayant à leur tête Philippe de France, leur abbé; mais ce ne fut que pour accabler d'iniures les deux commissaires, sans égard pour la maiesté royale. En uain on leur promit la iouissance de leurs prébendes; ils étaient déterminés à ne rien écouter. Furieux ils courent du chapitre à l'église, dont ayant fermé les portes sur eux, ils s'emparent des ornements, pillent le trésor, et prennent entre autres reliques la sainte épine et le saint suaire. Les moines cependant ayant pénétré dans l'église, à la faueur d'une issue, uoulurent se mettre en possession du cheur. Alors le tumulte redoubla au point que sans le secours du peuple qui accourut de toutes parts, le lieu saint eût été ensanglanté. Les reliques sont arrachées des mains des chanoines, et eux-mèmes chassés ignominieusement. Il y a bien de l'apparence que les bourgeois se chargèrent de maintenir les religieux, puisque dès le lendemain le roi et Suger partirent, laissant à l'éuêque de Noyon le soin de régler ce qui restait à faire. Suger à son retour écriuit au prélat pour l'exhorter à bénir le nouuel abbé, le iour de la fête patronale  ou le dimanche suiuant. Baudouin fit ce que Suger désirait, non sans essuyer de uiues oppositions. Il l'en informa par une lettre, où il lui mandait qu'il était important d'enuoyer à Rome pour obtenir la confirmation de tout ce qui auait été fait. »Car c'est là, dit-il, l'unique fondement sur lequel on peut éleuer un édifice solide, d'autant que tout ce qui n'est appuyé que sur les ordres et les menaces du prince, n'a pas à beaucoup près la même consistance que ce qui est établi sur l'autorité apostolique.« Suger suiuit cet auis, et fit partir le nouuel abbé de Saint-Corneille auec une lettre pour le pape, dans laquelle il expose les faits qui uiennent d'être rapportés, suppliant Sa Sainteté de uouloir bien ratifier ce qu'il auait fait en uertu de ses ordres.

Il écriuit aussi à l'abbé de Cluni, chez lequel Odon deuait passer, pour le prier de donner à celui-ci des lettres de recommandation pour le pape. A la fin de cette lettre on lit: Domino et Patri uenerabili Dei gratia Clarauallensi abbati Sugerius Beati Dionysii abbas idem mandat, paroles qui donnent à entendre qu'Odon deuait aussi passer à Clairuaux, et que cette lettre était commune pour S. Bernard et pour l'abbé de Cluni. On la trouue aussi dans la Bibliothèque de Cluni , parmi celles de Pierre le uénérable.

Le comte de uermandois auait été admis au conseil où l'on auait conclu la réforme du chapitre de Saint-Corneille. L'abbé de Saint-Denys se crut d'autant plus obligé de lui faire le récit de ce qui uenait de se passer, que ce prince était plus en état qu'aucun autre de réprimer les chanoines, en saisissant les grands domaines qu'ils possédaient dans ses terres. C'est à quoi Suger l'exhorte par une lettre où il lui rappelle l'amitié constante qui auait régné entre eux, et les secours mutuels qu'ils s'étaient prêtés dans tontes les occasions. Il prend le comte à témoin qu'il ne s'était chargé qu'à regret du soin de réformer l'Eglise de Compiègne.

Suger auait une affection singulière pour l'abbaye de Fonteurauld. Il lui en donna des preuues dans un différend qu'elle eut auec l'éuêque de Poitiers, Gilbert de la Porée. Ce prélat, uoulant s'assuiettir ce monastère, refusait de bénir l'abbesse Mathilde, élue en 1150, à moins qu'elle ne reconnùt sa iuridiction. L'abbé de Saint-Denys écriuit au pape pour se plaindre de ce procédé. Il prie le saint-père d'ètre fauorable à une maison si célèbre et si édifiante, que nous auons uue naître, dit-il, lorsque nous étudiions en ces quartiers-là, et qui s'est tellement accrue, comme nous l'apprenons auec ioie, qu'on y compte à présent iusqu'à quatre à cinq mille religieuses: Ut pote tantum tante religionis locum, quem cum in partibus illis in scholis essemus, nouiter inceptum esse uidimus; et per Dei uoluntatem fere ad quatuor aut quinque millia sanctimonialium iam excreuisse audiuimus et gaudemus.« Cette lettre a été rapportée d'après Duchesne par le P. Sirmond dans ses notes sur la XXXIIe lettre du uIIIe liure de celles de Geofroi de uendôme.

Nous ignorons quel est ce Robert de la Boue  à l'occasion duquel Suger écriuit à Thierri, éuêque d'Amiens, pour lui faire des reproches de l'auoir reçu dans son diocèse. Il qualifie ce Robert de scélérat, d'apostat et d'infâme, et exhorte le prélat à chasser ce misérable sans délai.

Les quatre lettres suiuantes, écrites par Suger durant sa dernière maladie, ont été liurées au public par D. Martène dans le premier tome de ses Anecdotes.

La première est adressée à l'éuêque de Beauuais, Henri, frère du roi, au clapitre, au clergé et au peuple de ceite uille. Elle a pour obiet de les détourner d'une réuolte qu'ils méditaient contre le roi. Suger emploie toute son éloquence pour leur faire sentir l'atrocité du crime qu'ils uont commettre, la témérité de leur dessein, et l'excès des malheurs qu'ils se préparent. Il prend Dieu à témoin que cette nouuelle l'afflige beaucoup plus que la fièure dont il est tourmenté. Il s'adresse tantôt à l'éuêque, à qui il représente ce qu'exigent de lui les qualités de frère du roi, de pasteur des âmes et de citoyen; tantôt au chapitre, qu'il coniure de ne point ternir la gloire de l'Eglise de Beauuais par une sédition aussi criminelle qu'insensée; tantôt au peuple qu'il exhorte d'auoir compassion de lui-même, l'assurant qu'il lui est aussi impossible d'empécher la ruine entière de la uille, s'il perséuère dans ses funestes dispositions, qu'à une fourmi de traîner un char. Il finit par ces paroles remarquables: uidete, uiri discreti, ne alia uice rescribatur quod semel inuentum est in marmorea columna huius ciuitatis ore imperatoris dictum: »uillam Pontium refici iubemus.«

La seconde lettre est une réponse à celle que saint Bernard auait écrite à notre abbé pour l'exhorter à terminer chrétiennement sa carrière. Le saint auait ioint à sa lettre quelques petits présents, entre autres une seruiette de prix et un pain bénit. Suger le remercie de tout cela, témoigne un grand mépris de la uie, et marque un uif désir de retourner à son Créateur. Il se recommande aux prières du saint homme et de toute sa communauté, déclarant qu'il aurait bien souhaité pouuoir iouir de sa présence auant que de mourir.

La troisième est adressée à Ioscelin, éuêque de Soissons, qui s'était excusé sur ses infirmités de ne pouuoir le uenir uoir. Notre abbé le presse de lui accorder cette satisfaction; et comme le prélat lui auait mandé qu'il ne comptait pas lui suruiure longtemps, il fait des ueux pour que cela n'arriue pas. Ioscelin se rendit aux sollicitations de son ami.

Enfin, la quatrième est écrite au roi. Cette lettre exhale les sentiments de la piété la plus tendre. Suger auertit le monarque qu'il sent le moment de sa dissolution approcher; que, plein de confiance en la miséricorde diuine, il se prépare sans trouble à paraître deuant le tribunal du souuerain iuge; que ses amis,  étonnés de le uoir souffrir depuis si longtemps, sont persuadés auec lui que par là Dieu ueut lui donner le temps et les moyens d'expier ses fautes. Il recommande le roi et ses Etats à la diuine prouidence, et souhaite qu'après un règne heureux sur la terre, il participe à la couronne éternelle. Il le prie de continuer sa protection à l'abbaye de Saint-Denis, »qui est, dit-il, une des plus nobles portions de uotre royaume. Aimez, continue-t-il, l'Eglise du Seigneur; prenez la défense des ueuues et des orphelins; soyez le uengeur des innocents opprimés. Par là uous obtiendrez les secours du ciel contre les puissances uisibles et inuisibles, contre les assauts de uos ennemis déclarés, et contre les embûches de uos ennemis secrets. uoilà mon conseil. Gardez soigneusement cette lettre, puisque uous ne pouuez plus me garder longtemps, et faites-uous une loi d'obseruer fidèlement ce qu'elle renferme. C'est pour uôtre intérêt que ie uous parle.«

Telles sont les lettres de Suger que le temps a respectées. Nous nous flattons que uos lecteurs ne désapprouueront pas le compte détaillé que nous en auons rendu. Il n'était guère permis, ce semble, de passer rapidement sur des monuments aussi précieux et aussi intéressants pour notre histoire.

Une partie de ces lettres et de celles qui furent écrites à Suger auait été connue de I. Baudouin auant qu'elles fussent liurées au public. Il en traduisit 46 en français, qu'il fit imprimer l'an 1640, à Paris, chez Aug. Courbé, dans la seconde partie d'un ouurage in-8o, qui a pour titre: Le Ministre fidèle représenté sous Louis uI, en la personne de Suger abbé de Saint-Denys en France et régent du royaume sous Louis uII, tiré du manuscrit latin de Fr. Guillaume. A la tête de l'ouurage on uoit le portrait de Suger, au bas duquel on lit ces deux uers:

Delicie regum regnique, Sugerius abbas,
Cui similem uix Roma tulit, sic ora ferebat.

En second lieu Suger a composé la uie de Louis le Gros  . Personne n'était plus en état que lui d'exécuter un pareil ouurage. Aussi peut-on assurer qu'il a rempli tout ce qu'on pouuait attendre de lui à cet égard. L'histoire de sa propre uie était tellement liée à celle du monarque, qu'il n'a pu s'empêcher de mêler à celle-ci quantité de traits qui le concernent. Cette production est dédiée à Ioscelin, éuêque de Soissons, l'homme le plus capable, par les engagements qu'il auait à la cour et par l'intimité où il uiuait auec notre abbé, de rendre témoignage à la uérité de son récit. Parmi les anecdotes qui s'y rencontrent, les suiuantes nous ont paru les plus dignes de la curiosité du lecteur.

Bouchard de Montmorency ayant été traduit au tribunal du roi Louis le Gros par l'abbé de Saint-Denys  pour répondre sur les torts qu'il faisait à l'abbaye, le iugement ne lui fut point fauorable. Ce seigneur, présent en personne, protesta hautement qu'il ne s'y soumettrait pas. Cependant, dit Suger, il ne fut point arrêté pour cela, parce que ce n'est point l'usage des Français, mais il se retira librement: Qui cum cadens a causa iustitiam iudiciumque exsequi noluerit, non tentus  sed recedens, etc.

Parlant du séiour que Pascal II fit à Saint-Denys, notre auteur dit que dans la manière dont il se comporta, ce pape laissa à la postérité un exemple de modération inconnu aux Romains, et auquel on ne s'attendait pas. Car, ayant été conduit au trésor, non-seulement il ne prit rien, dit-il, de l'or, de l'argent et des pierreries qui étaient sous ses yeux, mais il ne daigna pas même les regarder, se contentant de demander un peu des uêtements de saint Denys.

Guillaume III  , comte d'Auuergne, s'attira deux fois de suite  les armes de Louis le Gros pour des uexations qu'il faisait à l'éuêque de Clermont. Ayant été fort mal mené la première fois, il implora le secours du duc d'Aquitaine dont il était uassal. Mais ce duc, étant uenu en Auuergne, fut tellement déconcerté à la uue de l'armée formidable du roi, que, sur le point de liurer bataille, il lui enuoya des députés pour lui dire: »Sire, le duc d'Aquitaine, uotre uassal, uous souhaite toute sorte d'honneurs et de prospérités. Ce qu'il demande à uotre Maiesté, c'est qu'elle ueuille bien agréer son seruice et le conseruer dans la iouissance de ses droits. Car la même iustice qui impose la loi du seruice au uassal, exige du seigneur une domination équitable. Si le comte d'Auuergne, qui relèue de moi comme ie relèue de uous, a commis quelque excès, ie suis tenu de le représenter à uotre cour. C'est une obligation que ie reconnais et que ie n'ai iamais refusé de remplir. Ie uiens auiourd'hui uous rétérer mes soumissions à cet égard, uous suppliant de me faire la grâce de les accepter. Si uotre Maiesté doute de ma sincérité, ie suis prêt à lui donner des otages de qualité compétente et en nombre suffisant. C'est aux grands du royaume à iuger; i'en passerai par tout ce qu'ils uoudront.« Le roi, dit Suger, ayant délibéré là-dessus auec les grands, reçut, comme l'équité le demandait, les offres, le serment et les otages du duc, rendit la paix à l'Eglise et à la patrie, et marqua un iour où les parties uiendraient à Orléans, le duc à leur tête, pour plaider deuant sa cour. Notre historien ne dit point quel fut le iugement que la cour rendit. Mais ce qu'il uient de nous apprendre mérite bien d'être remarqué. Cet aueu que le duc d'Aquitaine fait de l'obligation où il est de représenter son uassal à la cour du roi pour y répondre sur ses torts, est un témoignage éuident de l'étendue du ressort de cette cour et de son autorité sur les grands uassaux du royaume.

Le pape Innocent II étant uenu à Saint-Denis le mercredi de la semaine sainte de l'an 1131, l'abbé Suger et tous ses religieux sortirent au-deuant de lui en procession, chantant des hymnes et des cantiques. Le lendemain le pape y célébra la Cène auec les cérémonies qui se pratiquaient à Rome, sans oublier celle qu'on nommait le presbytère, c'est-à-dire, une distribution de pièces d'or au clergé. Le uendredi saint il adora la croix, et le iour de Pâques il assista aux matines auec la communauté. Ce iour même il y eut une espèce de caualcade que notre auteur a pris soin de décrire en ces termes: »Le pape, dit-il, suiui de plusieurs cardinaux, sortit de grand matin de l'abbaye, et se retira au prieuré de Lêtrée. Là ils se parèrent de leurs plus riches ornements, comme ils ont coutume de faire à Rome dans les grandes cérémonies. On mit sur la tête du pape un diadème composé d'une mitre couronnée par le haut d'un cercle d'or en manière de casque. Le saint-père étant monté ensuite sur un cheual blanc caparaçonné, tous les cardinaux couuerts de longs manteaux et montés sur des cheuaux de couleur différente, dont toutes les housses étaient blanches, allaient deuant lui deux à deux en chantant des hymnes. Les barons et les autres feudataires de l'abbaye marchaient à pied, conduisant le cheual du pape par la bride. D'autres précédaient, et ietaient quantité de pièces de monnaie pour écarter la foule. Toutes les rues étaient tendues de riches tapisseries et ionchées de uerdure. Outre plusieurs compagnies de soldats qui uinrent par honneur au-deuant du pape, il y eut un concours prodigieux de peuple. Les Iuifs mêmes de Paris accoururent à  ce spectacle, et présentèrent au pape le liure de la loi en un rouleau couuert d'un uoile. A cet hommage le saint-père répondit par ces paroles pleines d'une tendresse compatissante: »Que le Dieu tout-puissant daigne ôter le uoile qui couure les yeux de uotre ceur.« Enfin le pape arriue à la basilique des saints martyrs, toute brillante de l'éclat des couronnes d'or et des pierreries beaucoup plus précieuses que l'or et l'argent. Il célébra les diuins mystères auec nous, et nous immolàmes ensemble le uéritable Agneau pascal; après quoi l'on descendit dans le cloître tout couuert de tapis, sur lesquels on auait dressé des tables. Là le pape et toute sa suite, couchés à l'antique, mangèrent d'abord l'agneau matériel. On s'assit ensuite, et le reste du festin, qui fut très-splendide, se fit comme à l'ordinaire.«

On sait d'après le témoignage de Suger que Louis le Gros abdiqua entre les mains de son fils auant de mourir. »Comme on lui apportait, dit-il, le corps et le sang de Notre-Seigneur en uiatique, il se lèue, s'habille et sort de sa chambre, au grand étonnement de tout le monde, pour aller au-deuant de son Dieu. L'ayant adoré, il se dépouille des ornements royaux en présence des clercs et des laïques, se démet du royaume, confesse qu'il a fait beaucoup de fautes dans le gouuernement, remet son anneau dans la main de son fils en signe d'inuestiture, lui recommande, sous l'obligation du serment, de protéger l'Eglise, les pauures, les orphelins, de maintenir chaque citoyen dans ses droits, et surtout de ne faire arrêter personne dans sa cour, à moins qu'il n'y fût pris en flagrant délit. Ce prince suruécut près de deux mois à son abdication. Il mourut sur la cendre entre les bras d'Etienne de Senlis, éuêque de Paris, et de Gilduin, abbé de Saint-uictor.

Suger auait la simplicité de croire aux prophéties de Merlin, qu'il appelle Anglorum sempiterni euentus mirabilis spectator. Il en cite une, qu'il applique à Henri Ier, roi d'Angleterre. Elle est entièrement à la gloire de celui qui en est l'obiet, supposé que le prétendu prophète eût quelque obiet fixe dans ses uisions.

L'histoire de Louis le Gros a été publiée pour la première fois dans un Recueil in-folio des historiens de France, imprimé l'an 1596 à Francfort, chez les héritiers d'André Wechel. André Duchesne a fait reparaître cette production bien plus épurée, d'après diuers manuscrits, dans le Iue tome de son grand Recueil des écriuains qui ont traité de notre histoire.

Outre cette uie en grand du monarque français, notre auteur auait composé sa légende distribuée en trois leçons, pour être lue chaque année à l'office de la nuit le iour de son anniuersaire. Elle a été mise au iour par les soins de dom Martène, dans la préface du Iue tome de sa grande Collection.

En troisième lieu Suger est auteur d'un liure qui renferme le détail de son administration abbatiale. Duchesne, le premier éditeur de cet ouurage, doute qu'il soit de notre abbé, sur ce que dans le manuscrit de saint Denys, d'après lequel il a dirigé son édition, il porte le nom de Guillaume, auteur de la uie de Suger. Mais Suger à chaque page y parle en son propre nom, et d'ailleurs il est aisé, quoi qu'en dise l'éditeur, d'y reconnaître son style. Ce fut en 1144, la uingt-troisième année de son administration, qu'il fut engagé à ce trauail, non de son propre mouuement, dit-il, mais par les prières de ses religieux, lesquels, étant un iour assemblés en chapitre, le pressèrent uiuement de mettre par écrit ce qu'il auait fait pour le bien de l'abbaye, soit par des acquisitions nouuelles, soit en recouurant des biens aliénés, soit en améliorant les biens dont le monastère iouissait, soit en bâtiments, soit en décorations et ameublements de l'église. Ils alléguaient pour motifs de leur demande, 1o que la mémoire de ses bienfaits porterait ceux qui uiendraient après eux à prier auec ferueur pour le repos de son âme; 2o que son exemple exciterait l'émulation des abbés ses successeurs pour faire fleurir le culte diuin. On peut diuiser ce liure en deux parties, dont la première comprend ce qu'il auait fait dans les lieux réguliers, dans les terres et dépendances du monastère; la seconde est entièrement consacrée au récit de la reconstruction et des embellissements de l'église. uoici ce qui nous a paru de plus remarquable dans l'une et l'autre parties.

En parlant du uexin Français, situé entre les riuières d'Oise et d'Epte, l'auteur dit qu'il est constant par les anciens monuments que c'est un fief mouuant de Saint-Denys; que le roi Louis le Gros, qui l'auait acquis, étant sur le point d'aller faire la guerre à l'empereur, uint au chapitre de l'abbaye, et y déclara qu'il tenait co fief de Saint-Denys, et qu'en qualité de porte-étendard de l'abbaye, qualité attachée à ce fief, il serait obligé d'en faire hommage, si la dignité royale ne l'en dispensait. In pleno capitulo B. Dionysii professus est se ab eo habere et iure signiferi, si rex non esset, hominium ei debere. Nos rois dès lors se croyaient donc  exempts de l'hommage, par le droit de leur couronne, pour les fiefs qu'ils tenaient de leurs uassaux. Il est urai que M. Brussel  rapporte deux pièces, l'une de l'an 1185, l'autre de l'an 1193, par lesquelles on uoit que Philippe-Auguste se fit dispenser par l'église d'Amiens et par celle de Terouanne, de l'hommage qu'il deuait à la première pour la uille et comté d'Amiens; et à la seconde pour le fief de Hesdin, à la charge que ces deux Eglises seraient exemptes enuers lui du droit de procuration ou de gîte. Mais il ne paraît pas que Louis le Gros ait donné aucune indemnité à l'abbaye de Saint-Denys pour l'hommage du uexin Français.

Les auoueries, dans leur institution, auaient pour obiet la défense des Eglises. Mais érigées en fiefs héréditaires, sur la fin de la seconde race de nos rois, elles deuinrent, par la tyrannie de ceux qui en étaient reuêtus, le fléau de ces mêmes Eglises qu'elles étaient destinées à protéger. L'auouerie de la terre de Touri était de tout temps attachée à la seigneurie de la Ferté-Baudouin, et de tout temps, iusqu'à Suger, elle incommodait beaucoup le préuôt et les habitants de Touri. »Or il arriua, dit-il, que cette auouerie tomba par succession à la fille d'Adam de Pigueri; ce qu'ayant appris, nous cherchâmes, par le conseil de nos amis, à la marier à notre gré, quoi qu'il pût nous en coûter. uoulant donc mettre  en sûreté cette terre et la déliurer de l'oppression des auoués, nous donnâmes un ieune homme de nos domestiques pour époux à la ieune fille, auec cent liures d'argent, tant pour sa dot que pour ses père et mère. Nous donnàmes de plus trente liures d'argent au roi Louis  de qui releuait cette auouerie, et par ce moyen nous obtînmes, auec l'agrément de ce prince, que tant les nouueaux époux que leurs successeurs, nous rendraient à nous et à ceux qui uiendraient après nous, hommage, seruice féodal et iustice quand ils en seraient semoncés; que s'il arriuait qu'ils y manquassent, en ce cas il nous serait permis de saisir le fief de ladite auouerie, iusqu'à ce qu'ils nous eussent fait pleine et entière satisfaction.«

Ce fut l'an 1140 que Suger commença la construction de son église. L'ancienne auait deux défauts: 1o elle était trop étroite pour l'affluence du peuple qui s'y rendait aux grandes fêtes en sorte, dit Suger, que pour arriuer aux reliques des SS. martyrs, les femmes marchaient su la tête des hommes  ; 2o en plusieurs endroits elle menaçait ruine. Outre cela le portail bas et ouuert par une seule porte, était masqué par une espèce de portique que Charlemagne auait fait éleuer sur le tombeau du roi Pépin, inhumé selon sa uolonté expresse, hors de l'église, pour expier, disait-il, les excès de Charles-Martel son père. Suger détruisit ce monument auec la permission de la cour, fit transporter ailleurs le tombeau de Pépin, et construisit un nouueau portail ouuert par trois portes, et flanqué de deux grosses tours, également propres à seruir d'ornement durant la paix et de défense en temps de guerre. Les battants des portes furent faits de bronze doré auec des bas-reliefs où étaient représentés diuers mystères, et Suger lui-même aux pieds de Iésus-Christ, auec ce distique qu'il lui adressait:

Suscipe uota tui, Iudex districte, Sugeri:
Inter oues proprias fac me clementer haberi.

De là il passa au cheuet de l'église, qu'il réédifia de fond en comble auec la croisée, et finit par la nef qui fut acheuée l'an 1144. Le roi posa la première pierre de l'édifice, et plusieurs prélats se firent honneur d'en poser d'autres après lui. Nous ne ferons point l'énumération des ornements dont Suger enrichit le nouueau temple, tels qu'un retable d'or pesant quarante-deux marcs, orné de pierreries, placé sur l'autel de saint Denys; trois tables de même matière qui enuironnaient le grand autel, un crucifix d'or pesant quatre-uingts marcs, qui fut l'ouurage de sept orféures que Suger auait fait uenir de Lorraine, et une infinité d'autres richesses  , dont une partie uenait de la libéralité des rois, des princes, des prélats, que Suger a eu soin de nommer. Sar la plupart de ces ouurages il auait fait grauer des uers de sa façon. Il en auait aussi fait tracer sur les uitraux  pour l'explication des histoires ou des allégories qui y étaient représentées.

Ce superbe édifice où les peintres, les sculpteurs, fondeurs, architectes auaient épuisé tout leur sauoir, et qui fit l'admiration du XIIe siècle, ne subsista pas néanmoins plus de cent uingt ans. Eudes Clément, abbé de Saint-Denys uers le milieu du XIIIe siècle, entreprit une nouuelle église sur les ruines de celle de Suger, et Matthieu de uendôme son successeur y donna la dernière main. Tout ce qu'on laissa subsister du trauail de notre abbé fut le portail et une partie du tour des chapelles du cheuet. On uoit encore auiourd'hui dans le uitrail de la chapelle du milieu la représentation de la première croisade, sur dix panneaux auec l'image de Suger au bas. Dom Montfaucon nous a donné l'explication de ces dix panneaux dans le premier tome de ses Monuments de la monarchie française .

Depuis Duchesne ce liure a reparu parmi les preuues iustificatiues de l'Histoire de Saint-Denys donnée par dom Felibien.

Suger, non content du détail où il était entré touchant son église dans l'ouurage dont nous uenons de rendre compte, uoulut faire un liure particulier de la dédicace de ce monument. Après un long préambule fort édifiant, il dit que, ne connaissant aucune belle carrière dans son uoisinage, il auait eu d'abord la pensée de faire uenir de Rome des colonnes de marbre pour décorer son église; mais que, tandis qu'il roulait ce dessein dans sa tête, on uint lui apprendre qu'on auait découuert à Pontoise une des plus belles carrières qu'on eût encore uues; qu'ayant commencé à faire fouiller dans cette carrière, les habitants du pays et des lieux uoisins uinrent en foule offrir leurs seruices pour tirer les pierres; qu'ils se portaient à ce trauail auec un zèle et un succès extraordinaires: sur quoi il raconte diuers miracles qui attestèrent combien cette bonne euure était agréable à Dieu. Nous ne pouuons suiure notre auteur dans la description des cérémonies qui furent obseruées à la dédicace de son église et à la translation des reliques des saints Martyrs. Contentons-nous de dire que Louis le Ieune et la reine son épouse y assistèrent auec dixsept prélats, un grand nombre d'abbés, de clercs et une infinité de peuple. Cet écrit est mutilé dans l'édition que Duchesne en a donnée; mais ce qui y manque est suppléé par Dom Mabillon dans le premier tome de ses Analectes . C'est d'après l'un et l'autre éditeur que dom Felibien l'a fait réimprimer dans les preuues de son Histoire de Saint-Denys.

Les autres écrits de Suger sont diuerses chartes dont il est à propos de marquer les principales.

L'an 1125 les habitants de Saint-Denys étant uenus trouuer notre abbé pour lui demander d'être affranchis de la main-morte, Suger leur accorda cette grâce d'autant plus uolontiers qu'il reconnaissait  dit-il, le uice de cette seruitude dans son principe, ayant été établie par l'abbé Yues son prédécesseur, sans y être autorisé par aucun titre. De plus, Suger était disposé à gratifier ces habitants en reconnaissance d'une somme de deux cents liures qu'ils lui auaient donnée pour rétablir l'entrée de son monastère. Il exempte pareillement de la même seruitude tous ceux qui demeurent dans le territoire de Saint-Denys; et lorsque lesdits bourgeois, dit-il, marieront au dehors leurs enfants, si ceux-ci meurent sans héritiers procréés de leur corps, leur hoirie retournera à leurs parents établis à Saint-Denys, quand même ils auraient d'autres parents plus proches établis hors de la uille et du territoire de Saint-Denys. L'acte, dressé par Grégoire, chancelier de Suger, fut scellé du sceau du roi et de celui de l'abbé, et signé par le prieur Gausbert, Chrétien trésorier, uiuien chantre, et plusieurs autres.

Par une autre charte ou constitution, à peu près du même temps, il établit: 1o qu'à perpétuité tous les ieudis et samedis de l'année on fera mémoire de la sainte uierge; 2o que pendant sa uie on chantera pour lui le psaume, Ad te leuaui; 3o qu'après la mort du roi Louis le Gros, on fera l'anniuersaire de ce prince à perpétuité.

La crainte des iugements de Dieu, l'incertitude de la dernière heure, et la conuiction de sa propre faiblesse déterminèrent notre abbé, l'an 1137, à faire son testament. Il assembla pour cela ses confrères en chapitre le 16 iuin, et après s'être prosterné à leurs pieds, il les supplia de lui accorder tous les iours de sa uie une messe du Saint-Esprit et un anniuersaire perpétuel après sa mort. A cet anniuersaire il ueut qu'on expose en public les ornements, l'or, l'argent et les pierreries qu'il a acquis à l'église; et cela, dit-il, non par aucune uue d'ostentation, mais par les mêmes motifs qui l'auaient porté à mettre par écrit ce qu'il auait fait pendant son administration. Il ordonne ensuite que le cheuecier fournisse aux frères deux pitances extraordinaires: Non qualescunque, sed plenarias et aptas, auec du piment, pigmentum, c'est-à-dire, une espèce d'hypocras. Les pauures ne sont pas oubliés. Suger leur assigne, pour ce même iour, deux muids de froment et deux muids de uin. Ce testament, rapporté par Duchesne et par D. Felibien, est signé par tous les officiers du monastère, par deux anciens abbés, par huit religieux prêtres, dix diacres, dix sous-diacres, dix enfants, pueri, c'est-à-dire, de ieunes religieux qui n'étaient pas encore dans les ordres; après quoi uiennent les noms de sept éuêques, et de Robert, abbé de Corbie et élèue de Suger  . Notre abbé, par ce même acte, auait fondé son anniuersaire dans l'église de Saint-Paul, qui est une collégiale située dans l'enceinte de Saint-Denys. Il donna l'année suiuante une autre charte, par laquelle il accordait plusieurs fonds et différentes immunités à cette église, à la charge que les chanoines uiendraient prier deuant le corps de chaque religieux nouuellement décédé, auant son inhumation, et célébreraient une messe pour le repos de son âme.

Albert, comte de Morspech, en Allemagne, était depuis longtemps sous l'anathème, lorsque Suger deuint abbé, pour auoir enuahi certains fonds de l'abbaye situés dans le uoisinage de ses terres. Touché de repentir, il uint à Saint-Denys demander son absolution. Suger la lui accorda sous la condition de payer tous les ans cinq onces d'or à lui et à ses successeurs à perpétuité. A la fin de l'acte où cela est énoncé, Suger déclare excommuniés sans retour ceux qui manqueront à remplir cet engagement.

Il parait qu'Albert n'y fut pas fidèle, puisqu'après sa mort Mainard, son gendre et son successeur dans le comté de Morspech, eut besoin de solliciter et sa propre absolution et celle de son beau-père, pour l'iniuste détention des mêmes fonds dont on uient de parler. C'est ce que nous apprend un acte qui fut passé l'an 1125 entre lui et Suger dans la uille de Mayence, à l'issue de la diète qui s'y était tenue pour l'élection de l'empereur Lothaire  . L'histoire ne marque point à quelle occasion Suger s'était rendu à cette assemblée. Mais il y a bien de l'apparence qu'il y uint en qualité d'ambassadeur de France et pour les intérêts de la nation. Quoi qu'il en soit, il est certain, par les noms de ceux qui souscriuirent, cette charte de son côté, qu'il y uint en grand cortége. On y uoit son chapelain, un clerc nommé Pierre son frère, Ansolde son échanson, plusieurs cheualiers, du nombre desquels est un nommé Suger. Si celui-ci, comme on le prétend, était parent de notre abbé, l'on demande d'où pouuait lui uenir sa noblesse? Dom Geruaise décide sauamment que le roi l'auait anobli en considération des seruices de l'abbé de Saint-Denys, comme s'il y auait preuue que les anoblissements remontassent iusqu'au règne de Louis le Gros. Pour reuenir à l'obiet de la charte qui nous occupe, le comte Mainard abandonne à l'abbaye la terre de Celle-Neuue qu'il possédait dans le territoire de Metz, en échange des fonds que le comte son beau-père lui auait enleués, au moyen de quoi Suger l'absout lui et ses prédécesseurs de l'excommunication qu'ils auaient encourue, et cela en présence de l'archeuêque de Mayence et du cardinal-légat Girard: In presentia domni Adalberti Moguntini archiepiscopi, et Girardi uenerabilis cardinalis et sancte Romane Ecclesie legati. On sera surpris de cette autorité auec laquelle un simple abbé lie et délie des personnes qui ne sont point de sa iuridiction, sous les yeux même de leur propre pasteur et d'un légat du Saint-Siége. Mais il faut remarquer que Suger, comme il le dit lui-même dans le liure de son Administration, s'était plusieurs fois adressé au pape pour auoir iustice des comtes de Morspech, et sans doute Sa Sainteté lui auait remis ses pouuoirs pour séuir à l'égard de ces usurpateurs.

Dom Félibien rapporte une constitution de Suger par laquelle il augmente les reuenus destinés à l'entretien de la communauté, et surtout aux besoins des malades. Pour entendre cette pièce, il faut sauoir que dès le IXe siècle la manse des abbés de Saint-Denys auait été séparée de celle des religieux. Nous auons deux actes de ce partage: le premier, qui n'eut point lieu, fait sous l'abbé Hilduin en 832; le second, passé trente ans après sous l'abbé Louis, parent du roi Charles le Chauue qui le confirma de son autorité  . La quantité des espèces que les abbés s'obligeaient par ces traités de fournir aux religieux pour leur nourriture, aurait de quoi surprendre, si on les rapportait aux mesures de notre temps. Que dire, par exemple, de cette clause où, dans le cas que les uignes cédées aux religieux ne produiraient pas deux mille cinq cents muids de uin, l'abbé deuait suppléer le reste? Mais il est certain que le muid d'alors était beaucoup plus petit que le nôtre, et nous n'en sauons pas au iuste la mesure. Ainsi les  déclamations que fait dom Geruaise sur ce point et sur d'autres semblables  , ne prouuent qu'une passion aueugle de médire, dont l'excès lui auait interdit la réflexion.

Outre ces écrits, Suger commença la uie de Louis le Ieune, que la mort l'empêcha d'acheuer  . Regis Ludouici splendido sermone gesta descripsit, eiusque filii itidem Ludouici scribere quidem cepit; sed morte preuentus perficere non potuit. Mais cet ouurage existe-t-il encore? C'est ce que nous n'osons assurer. On a bien à la uérité dans la Collection de Duchesne deux Histoires de ce prince, composées par des auteurs contemporains: la première sous le titre de Gesta Ludouici uII, qui Iunior dicitur; la seconde, sous celui de Historia gloriosissimi regis Ludouici filii Ludouici Grossi. Toutes les deux s'annoncent dès le début comme des continuations de l'histoire de France depuis Louis le Gros. Cependant il y a lieu de douter non-seulement qu'elles partent l'une et l'autre de la plume de Suger, comme le prétend un habile académicien  ; mais qu'aucune même lui appartienne en tout ni en partie. uoici nos raisons, que nous soumettons au iugement de nos lecteurs.

Nous fondons le premier doute sur deux différences remarquables qu'on aperçoit entre ces deux écrits. L'auteur des Gestes donne à saint Bernard le titre de saint, que l'auteur de l'Histoire ne lui donne point, et qu'il n'eut réellement qu'après sa canonisation, faite en 1174. De plus, celui-là met le uoyage de Louis le-Ieune pour la croisade en 1146, et l'autre le place un an plus tard. Il est peu ordinaire qu'un même écriuain se contredise de la sorte.

Le second doute est appuyé sur les moyens suiuants: Le liure des Gestes commence auec le règne de Louis le Ieune, et continue iusqu'au second mariage que ce prince contracta l'an 1152  auec Constance de Castille. L'éditeur aioute qu'il allait encore plus loin, mais que le reste manquait dans le manuscrit qui lui a serui de guide. Effectiuement il deuait aller iusqu'à la mort du héros, puisqu'elle est annoncée dès la seconde phrase, où l'on marque qu'il est inhume dans l'église de Barbeaux: Qui abbatiam de Sacro Portu que nunc Barbehel dicitur, in pago Meledunensi iuxta littus Sequane fundauit, ubi mausoleo mirifici operis feliciter requiescit. Or ces paroles font uoir que le commencement non plus que la fin de ce liure ne peut être de Suger. A l'égard de l'Histoire de Louis le Ieune, nous remarquons d'abord qu'elle est très-succincte iusqu'au diuorce de ce monarque auec la reine Eleonore. Les principaux éuénements arriués dans cet interualle y sont à peine effleurés, au lieu que ceux de la suite iusqu'en 1165 où l'ouurage finit, y sont traités auec plus de soin. De plus, Suger, l'âme des affaires de l'Etat sous ce règne, n'y est pas nommé une seule fois, lui qui n'auait omis presque aucune occasion de parler de lui-même dans la uie de Louis le Gros  .

De ces réflexions n'est-il pas naturel de conclure que les deux écrits que nous examinons sont également étrangers à notre auteur? Il est néanmoins à présumer qu'il sortent l'un et l'autre de l'abbaye de Saint-Denys, 1o parce qu'on les donne, comme on l'a déià remarqué, pour des continuations de celui de Suger sur Louis le Gros; 2o parce qu'il y auait de temps immémorial des religieux à Saint-Denys chargés d'écrire l'histoire de nos rois. On fait honneur, mal à propos, de cet établissement à notre auteur  . Il est certain qu'il remonte beaucoup plus haut. Nous en auons la preuue dans un manuscrit ancien, dont Lambecius  nous a donné connaissance, et qui a échappé aux recherches du P. Le Long. On y uoit l'histoire de nos rois en langue uulgaire iusqu'au regne de Charles le Chauue. La préface débute par ces termes: »Chil qui ceste euure commenche, à tous ceulx qui ceste histoire liront, salut en Nostre Seignour. Pour ce que plusieurs gens doubtoient de la genealogie des rois de France, etc.« Peu après on aioute que cette histoire est tirée principalement des anciennes annales de l'abbaye de Saint-Denys, et à la fin de l'histoire de Charles le Chauue, on lit ces mots: »Cy faillent les faits de Charles le Chauf, et après doiuent commencher les chapitres du roy Loys le Baube son fils, et des autres roys aprez iusques au Gros roy Loys.« Lambecius infère de là que cet ouurage historique consistait en plusieurs uolumes. Mais il en résulte encore plus éuidemment que l'abbaye de Saint-Denys, longtemps auant Suger, était en possession d'écrire l'histoire de nos rois.





uITA SUGERII ABBATIS AUCTORE GUILLELMO SANDIONYSIANO MONACHO, EIUS DISCIPULO.




 GAUFREDO SUO SUUS WILLELMUS.

Quoniam te presente nullum mihi tempus ad scribendum uidebatur uacuum, post discessum statim memor precum tuarum et mee promissionis, arripui calamum, et institi ut potui, scribere scilicet de Sugerio nostro aliquid, quod et tibi sit gratum, et multis utile. Quoties enim uiri illius uenerandi mecum uirtutes intueor, toties uerborum recordor et operum, in exemplar certe mihi uidetur editus, ut tam ex uerbis eius quam operibus uiuendi formam successura trahat posteritas. Cuius quia uite aliquandiu tecum interfui, et secreta perspexi, uereor satis ne ingratitudinis merito arguar, si non ea que ad meam peruenere notitiam, quibus possum uerbis extulero; maxime cum et preter meritum usus sim  eius gratia, et senserim beneficia. Licet uirtutum hec sit natura, ut latere non possint, etiam si consciis omnibus silentium liuor indixerit, et latuisse earum non sit detrimentum. ueniet enim aliquando, ueniet dies, qui abscondita et seculi malignitate compressa in lucem bona efferet. Unum itaque a te oportet impetrem, ne in his que de illo memoraturus sum certum aliquem me sequi uelis ordinem; cum scribere proposuerim prout mihi potuerint occurrere pauca de multis, uix aliqua de innumeris. Quamuis omnia melius ipse noueris, et a te potius ista scribi oportuerit. Sed quia ita uis, quia precipis, faciam ut potero, quia tibi nichil negandum estimo.




LIBER PRIMUS.


 I. uidetur itaque uir iste ad hoc diuinitus directus ut non unum tantum cui preerat locum, sed totum Francorum illustraret imperium: ad hoc promotus, non ut unum monachorum genus, sed uniuersos Ecclesie ordines singulariter ipse proueheret. Illud siquidem de hoc uiro mirari libet, quod in tam breui corpusculo talem natura collocauerit animum, tam formosum, tam magnum; nisi quod liquide per hunc ostendere uoluit posse sub qualibet cute animum latere formosissimum, et quouis loco nasci uirtutem; et ut sciremus breuitate corporis animum non infirmari, sed animi uiribus corpus ornari. uerum quia falsam de illo opinionem in quorumdam cordibus conualuisse scio, illud sciendum, absentem hunc et longe positum ad regimen uocatum fuisse, nil tale  suspicantem, sed et accessisse inuitum. Nec illi reniti licuit, aut obscure uitam transigere, eo quod in medium iam illum protulisset ingenii uigor et eruditio, uel magnorum uirorum nobiles amicitie, imo quod supra hec omnia est, diuina dispensatio, que hunc Ecclesie sue uas in honorem preparauerat. Tanta enim illum notitia inuaserat, ut etiam si in extrema reconderetur, pristina tamen illum probitas demonstraret, et uirtutes proderent, in quibus a puero exercitatus fuerat. Tanta illum lux propter prima et integra consilia circumfulgebat, ut quamuis uellet  tenebras habere, non posset. Mirabantur omnes animum in illo moderatum, excellentem, omnem tumorem seculi calcantem, et quidquid uulgus timere solet uel optare ridentem, in mundo quidem constitutum, sed meliore sui parte celestibus inhiantem.

II. Qui cum preesset monasterio, preerat et palatio, sicque utrumque dispensabat officium, ut nec illum a claustri cura prohiberet curia, nec a consiliis principum hunc excusaret monasterium. Hunc propter magnifica et recta consilia princeps uenerabatur ut patrem, uerebatur ut pedagogum. Huic aduenienti assurgebant presules, et inter illos primus residebat. Nam quoties urgentibus regni negotiis uocati conuenissent episcopi, consulente illos principe, hunc pro experta et probata prudentia  unum pro omnibus responsa dare unanimiter compellebant. uerbis illius, ut de se Iob testatur , addere nichil audebant, cum super illos stillaret eloquium eius. Per hunc clamor pupilli et causa uidue ingrediebantur ad principem; et pro his quidem semper interueniebat, aliquando uero imperabat. Quis unquam oppressus et iniuriam sustinens non hunc patronum habuit, si modo honesta illius causa exstitit? Cumque ab eo iura dictarentur, nullo unquam pretio declinauit a recto, nullius personam respexit in iudicio, nec dilexit munera, nec secutus  est retributiones. Quis talem in illo non admiretur animum, cupiditatibus intactum, in media felicitate humilem, in seculi tempestatibus placidum, periculis interritum? Erat utique maior, quam ut tali conuenire corpusculo crederetur.

III. uerum quia illustri uiro ab emulis humilitas obiicitur generis, non considerant ceci et hebetes ad maiorem illius laudem pertinere, uel gloriam, suos effecisse nobiles, quam nasci de nobilibus. Sed et Plato ait neminem regem non ex humilibus oriundum, neminem non humilem ex regibus. Omnia ista longa uarietas miscuit, et sursum deorsum fortuna uersauit. Nobiles efficit animus, quem in hoc uiro talem constat fuisse, ut hunc non immerito descripsisse credatur, qui ait: Animus intuens uera,  peritus fugiendorum ac petendorum, non ex opinione, sed ex natura pretia rebus imponens, toti se inserens mundo, et in omnes actus eius contemplationem suam mittens, pulcherrimus cum decore, cum uiribus sanus ac siccus, imperturbatus, intrepidus, quem nulla uis frangere, quem nec attollere fortuita possent, nec deprimere. Hic profecto illius erat animus. Quoties uir sincerus ac purus et curiam conatus est et omnem administrationem relinquere, ut ad ampliora secederet; sed sua, que hunc in altum miserat, felicitas non permisit, nec eum passa est intra natalium suorum modum senescere; quod sibi, ut fatebatur, contigisse maluisset.

Iu. Cui cum precipua regni incumberent negotia,  a cultu tamen diuino nunquam illum occupatio uel publica uel priuata retraxit. Siue enim fratrum synaxi interesset, seu cum domesticis opus celebraret diuinum, non, ut quibusdam moris est tacitus psallentes audiebat, sed ad psallendum ipse uel legendum semper erat promptissimus. Quodque sepius in illo miratus sum, ita quecunque in iuuentute didicerat, memoriter retinebat, ut in omni monastico officio, se illi comparare nemo ualeret, putares illum nil aliud scire, nichil preter ista didicisse, cum in studiis liberalibus adeo ualuerit, ut de libris nonnunquam dialecticis siue rhetoricis subtilissime dissereret, nedum de diuinis in quibus consenuerat. Nam Scripture diuine ita erat lectione plenissimus, ut undecunque interrogatus fuisset, paratum haberet  competens absque dilatione responsum. Gentilium uero petarum ob tenacem memoriam obliuisci usquequaque non poterat, ut uersus horatianos utile aliquid continentes usque ad uicenos, sepe etiam ad tricenos memoriter nobis recitaret. Ita perspicaci ingenio et felici memoria quidquid semel apprehenderat, elabi illi ultra non poterat.

u. Quod cuncti norunt quid memorem, hunc uidelicet summum oratorem suis claruisse temporibus? Re etenim uera, iuxta illud Marci Catonis, erat uir bonus dicendi peritus. Tantam siquidem in utraque lingua et materna scilicet et Latina, facundie possidebat gratiam, ut quidquid ex illius ore audisses, non eum loqui, sed legi crederes. Erat illi historiarum summa notitia, ut quemcunque illi nominasses  Francorum regem, uel principem, statim eius gesta inoffensa uelocitate percurreret. Ipse etiam regis Ludouici splendido sermone gesta descripsit, eiusque filii itidem Ludouici scribere quidem cepit; sed morte preuentus, ad finem opus non perduxit. Quis enim ea melius nosset, quis fidelius scriberet, quam is qui utrique familiarissimus exstitit, quem nullum secretum latuit? Sine quo nullum reges inibant consilium, quo absente solitarium uidebatur palatium. Ex eo siquidem tempore, quo primum regiis est adhibitus consiliis, usque ad uite illius terminum, constat regnum semper floruisse, et in melius atque amplius dilatatis terminis, et hostibus subiugatis, fuisse prouectum. Quo sublato de medio, statim sceptrum regni grauem ex illius absentia  sensit iacturam; utpote quod non minima sui portione, Aquitanie uidelicet ducatu, deficiente consilio noscitur mutilatum.

uI. Inter reliquas uirtutes, hoc uir egregius habebat eximium, quod si quis aliquando subditorum apud ipsum accusatus fuisset, non statim aurem accommodabat, sed delatores ut prudentissimus habebat suspectos. Indignum iudicans ultionem de quoquam petere, donec diligenti inuestigatione in rem plenius fuisset inductus, peccantes puniens non tam quia peccassent, quam ne peccarent. Iam uero in ulciscendo talem se exhibebat, ut nemo sanus ambigeret compatientem illum et inuitum ultionem exigere. Corripiebat ut pastor, condescendens ut pater. Officiales suos non facile ab administrationibus  amouebat, nisi certis et magnis exstantibus causis, et culpis apparentibus. Dicebat enim nichil minus expedire reipublice, dum et hi qui amouentur que possunt auferant; et substituti, quia idem metuunt, ad rapinas festinant.

uII. At plerique uel ignari uel emuli qui hunc minus nouerant, egregios uiri mores sinistra interpretatione conabantur peruertere. Quia enim, iuxta Salomonem, erant uerba illius ut stimuli, et quasi claui in altum defixi ; itemque instar beati Iob, lux uultus eius non cadebat in terram , durum nimis estimabant et rigidum, et quod erat constantie, feritati deputabant. His uero, qui propius accessissent, quique illi familiarius iungebantur,  longe aliter apparebat. uerum cum esset circa familiares humanus satis et iucundus, nunquam tamen illum hilaritas resoluit, sicut nec tristitia demersit. Erat illius officium quod bonorum est parentum, qui obiurgare liberos nonnunquam blande, nunc uero minaciter solent, aliquando etiam admonere uerberibus. Neminem ob primam exheredauit offensam, nisi multa et magna exstarent crimina, nisi plus esset quod futurum timebat, quam quod puniebat; nec ad supplicia unquam exigenda peruenit, nisi cum remedia consumpsisset. Ita uir prudens ius sibi concessum placide ac salubriter dispensauit, ut illius hodie nomen non tantum in Galliis, sed et in gentibus celebretur exteris.

uIII. Quis enim regum Christianorum, audita illius  magnanimitate, non obstupuit, non eius concupiuit colloquio frui, consilio instrui? Nonne huic famosissimus rex Sicilie Rogerus litteras misit supplices et deprecatorias, ac munera destinauit? Nonne cognito post hec pio eius peregrinandi desiderio, illi preparauit occurrere? Potentissimus quoque rex Anglorum Henricus nonne uiri istius amicitia gloriabatur, et familiaritate gaudebat? Nonne hunc apud Francorum regem Ludouicum mediatorem sibi, et pacis uinculum constituerat? Ad quem pro utriusque regni pace quoties accessisset, rex illi preter morem suum extra palatium occurrebat, atque in eius properabat amplexus: quippe cuius colloquium quibusuis preferebat opibus. Sed et Dauid religiosus Scotorum rex exenia illi cum epistolis familiaribus  direxit, marine scilicet bellue dentes mire magnitudinis, et non parui pretii. uidi, Deo teste, uidi aliquando huic in humili subpedaneo residenti Francorum regem reuerenter assistere, optimatum circumstante corona, et hunc quasi inferioribus precepta dictantem, illos uero cum omni diligentia et  intentione ad ea que dicebantur suspensos. Quo finito colloquio, uolentem illum regem deducere, non est passus loco moueri, uel sella consurgere. Hec ideo dixerim, ut sciant emuli, audiant obtrectatores, cuius apud reges loci, quante reuerentie apud optimates exstiterit.

IX. Hunc cultor religionis comes Blesensium Theobaldus modis omnibus honorabat, hunc apud reges Francorum aduocatum producebat unicum. Quoties illi Andegauorum comes, et Normannorum dux Gaufredus, uoto blandientis pariter et rogantis direxit nuntios, quoties illi manu propria humiles scripsit litteras, in quibus, cum esset acer ingenio, animo ferus ac prepotens, sepius illum suo nomini preposuit. Ambo itaque nominati duces, cum essent  suo tempore potentissimi, huic uiro pro pace sua referebant gratias, et regnorum concordiam specialiter ascribebant. Et certe, nescio utrum alicui Patrum precedentium magis illa conueniat lectio: Et in tempore iracundie factus est reconciliationis auctor.



LIBER SECUNDUS.


 I. Plura fortasse quam emuli cuperent de uiro uenerabili scripsisse iam uideor, nec desunt quibus ista, licet uerissima, nauseam generent. Ipse quoque hoc futurum preuideram, sed his contentus non ero. Addam enim libentissime, eo quod ab illius memoria difficulter auellar: ut et qui non norunt, totum  si fieri possit, eum agnoscant; et qui norunt, recognoscant. Scio enim quamplurimis, quidquid in eius laudem tentauero, fore gratissimum. Non quod eius opera uniuersa et uirtutes egregias scire potuerim, sed ne illorum quidem aliquis, qui ante me longo illi adheserunt tempore e quibus hodie uidentur superesse paucissimi. Iam quippe illi canis caput albescebat, quando me celsitudinis sue dignatus est consortio. Quidni gratia illi pro posse referam? quidni tanto eius nomini semper assurgam? qui hominem peregrinum, aduenam, et prorsus indignum, suo familiariter admisit contubernio, et mense frequenter adhibuit. Unde satis animaduerti datur, quod penes illum acceptio personarum non fuerit.

 II. Qui uir gloriosus, quoniam pro publicis uel regni uel Ecclesie utilitatibus monasterio frequentius cogebatur abesse, de fratribus constituerat uiros probatos, et zelo diuino succensos, qui in grege sibi credito doctrina et exemplis uicem supplerent absentis. In quibus promouendis non genus respexit, non patriam; sed quorum uitam probauerat, hos et promouit. Id ex eo licet perpendere, quod Herueum magne sanctitatis et mire simplicitatis uirum, licet minus litteratum, fratrum tamen congregationi prefecit, non ignorans quod scientia sepius inflat, caritas semper edificat.

III. Siue domi erat, siue foris, uideres ad eum cuiusque ordinis et religionis turbas conuolare. E  quibus alii quidem corporum, alii uero animarum aliquod reportabant subsidium. Nullus ab eo mestus, nullus uacuus recedebat. Quam largus in pauperes, circa egros quam misericors fuerit, tam remota quam propinqua testantur monasteria. Quam fuerit liberalis in omnes, in exteros, in ciues suos,  sufficienter nemo referet. Nonne indicium euidens est liberalitatis eius eximie, in Ecclesia Parisiensi illud ex uitro opus insigne? Unum quidem est, sed non solum. Nam plurima huiuscemodi exstant illius opera, que pluribus in locis non tam ex debito fecit, quam gratia. Quis unquam ad eum iusta postulaturus accessit, qui non ab eo hilarior abscesserit? Aut enim ope uota postulantium impleuit, aut spe meliori conuenienter demulsit: pulcherrimum iudicans omnia prestare, nichil exigere.

Iu. Qui cum unius tantum monasterii pastor diceretur, et esset, omnium pariter Ecclesiarum quaquauersum in regno consistentium, continuam gerebat sollicitudinem et curam non modicam: has  regens consilio, alias uictus beneficio. Hoc ante omnia curans, ne alicubi uideretur intepuisse religio. Et indigentibus quidem annonas subministrabat, aliis construebat officinas, eratque spectaculum in conspectu angelorum hominumque pulcherrimum; cum uni omnes homini tanquam firmissime inniterentur columne, omnesque ex illo tanquam de fonte haurirent largissimo. Quem omnes tam pro se quam supra se esse sciebant, eiusque curam pro salute singulorum atque uniuersorum excubare quotidie.

u. Quantus in illo, Iesu bone, uigor erat, quantum animi! Eo sane procedente, diffugiebant tyranni, abscondebantur tenebrarum filii et ad eum certatim confluebant filii lucis et filii diei. Turbato  regno, et, ut plerumque sit, bellis emergentibus, hic erat concordie precipuus indagator, et pacis reformator strenuissimus. Erat Cesar animo, sermone Cicero: eratque rebellium domitor, et contumacium expugnator. De uiro isto recte quis dixerit:

   Illo incolumi, mens omnibus una.
Amisso, rupere fidem.

Et ut audacter aliquid, sed uere loquar, tanta illius prudentia, tanta fuit animositas, ut illius regimini non estimem orbem uniuersum potuisse sufficere. Fallor, si non huic assertioni mee eius attestantur propositum et uota; que ut ceperat opere compleuisset, nisi mors emula felicibus eius inuidisset actibus. Nam quod duo reges fortissimi,  Francorum uidelicet et Romanorum, coactis in unum exercitibus, et collectis ex toto Occidente copiis, efficere nescio quo Dei iudicio non preualuerunt; hoc iste diuino suffultus suffragio, et singulari quo precellebat ingenio strenue supplere iam aggressus fuerat, sicut sequens declarabit narratio. Sed uereor ne rerum maiestati fiat iniuria, si calamo tam agresti describantur et tenui. Interim autem de uite illius modo uel moribus adhuc addemus aliqua, quamuis quotidianam eius uitam, et uerba fere singula, commendatione constet esse dignissima.

uI. Erat quidem corpus breue sortitus et gracile, sed et labor assiduus plurimum detraxerat uiribus. uictus tamen parcimonia, et ciborum qui gulam irritant modus, et diligens sui custodia, ad senectutem  eum, Deo iuuante, perduxit. Cibus illius nec satis uilis, nec satis exquisitus. Nunquam de qualitate causatus est, nunquam de apparatus genere. De singulis que apponebantur illi, modicum quid pregustabat: reliquum transmittebat pauperibus, sine quibus nunquam illum uidi refici. Esu carnium nunquam est usus, nisi cum illum corporis cegisset infirmitas, et amicorum auctoritas compulisset. uinum non gustabat, nisi prius aquam largissime miscuisset. Aestatis uero tempore aquam puram crebrius hauriebat. Qui cum multimoda gratiarum obtineret genera, uno tantum caruit munere, quod assumpto regimine nunquam apparuit pinguior quam priuatus exstiterat; cum alii fere omnes  quantumuis antea fuerint tenues, post manuum statim impositionem buccis et uentre, ne corde dixerim, soleant impinguari. Omni tempore uel estatis uel hiemis, quoniam somno contentus erat breuissimo, post cenam aut legebat, aut legentem diutius audiebat, aut considentes exemplis instruebat illustribus. Lectio quidem erat de libris Patrum authenticis, aliquando de ecclesiasticis aliquid legebatur historiis. Narrabat uero, ut erat iucundissimus, nunc sua, nunc aliorum, que uel uidisset, uel didicisset gesta uirorum fortium, aliquoties usque ad noctis medium, sicque modicum quiescebat in cubili, quod nec nimis esset horridum, nec satis delicatum. Illud declinabat summopere, ne quidquam agere uideretur, quod in habitu uel uite genere appareret  notabile. uiro quippe bono simulationem iudicabat indignam, et ambitionem peruersa, ut ait Stoicus, sequi uia, minus arbitrabatur honestum.

uII. Post quietem expergefactus somno, postquam solemni more matutinorum celebrasset officium, prima quotidie luce ad ecclesiam festinabat. Ubi, antequam accederet ad altare, secus sepulcra martyrum prouolutus humiliter, Deo se totum in precibus mactans, subiecta pauimenta lacrymis humectabat; sicque sacerdos uenerabilis tam deuote quam celebriter salutares oblaturus hostias procedebat. Hora uero sanctissimi sacrificii, quis digne referat qua compunctione succendi, qua ubertate lacrymas uel gemitus, ut reuera presentem habens Deum,  profundere consueuerit? At uero in natiuitate Saluatoris, uel resurrectione, seu ceteris precipuis solemnitatibus, mirum in modum erat et deuote festiuus, festiue deuotus. Festinus ore, deuotus corde: adeo ut nullum penitus seculi negotium ad se ingredi permitteret, neque rerum tristium, quantum in ipso erat, mentionem admitteret; asserens debere letum transiri diem, et in Dei laudibus totum expendi. In quibus scilicet diebus si quando, ut assolet, nox superueniens illum uespertinis laudibus celeberrime insistentem deprehendisset, dicebat nichil referre utrum laus diuina nocte consummaretur, an die, dum illius esset nox, cuius et dies, tantum ne preter morem celebritas uideretur minorari in aliquo. Hic, sicut scriptum legerat, Stare fecit cantores  contra altare, et in sono eorum dulces fecit modos, et dedit in celebrationibus decus, et ornauit tempora usque ad consummationem uite .

uIII. Erga fratres infirmantes non aliter afficiebatur, quam si carnaliter generasset singulos, quos in Christo Iesu spiritualiter ipse genuerat. Quorum curationi et medicos non modicis sumptibus ipse preuidit, et redditus annuos, ut succincte loquar, duplicatos sua reliquit industria. Cuius rei cum testes exstent, tum ego fratrum minimus, eius pietati pre ceteris obnoxius. Nemo enim eius compassionem uberius, nemo profusius sensit. Que ob id cuncta seriatim non refero, ne uel inaniter de tanti  uiri gratia uidear gloriari, uel fastidium audientibus sermo afferat incultior et prolixus. Dominus illi retribuat pro me, et opera misericordie illius pie respiciat. Sed iam famulum suum remunerasse Dominus, et peccata illius purgasse credendus est, cuius in eternum exaltauit cornu et gloriam dilatauit.

IX. Qui inter alia que nobiliter gessit et strenue, uarios de cunctis regni partibus asciuerat artifices, lathomos, lignarios, pictores, fabros ferrarios, uel fusores, aurifices quoque ac gemmarios, singulos in arte sua peritissimos, ut ligno, lapide, auro, gemmis et omni pretiosa materia martyrum memoriam exornarent, et ex ueteri nouam, ex angusta latissimam, ex tenebrosiore splendidam redderent ecclesiam. In quibus nec spes eum fefellit, nec fortuna  destituit. Nam qualiter eius uotum facultas iuuerit, prosecuta sit felicitas, nosse cupientibus preclara clamant opera. Ornauit quoque ecclesiam omni eopia pretiose supellectilis, uasis scilicet aureis et argenteis, phialis onychinis et sardonicis, prasinis, cristallinis, uel omni lapide pretioso, palliis quoque purpureis, cicladibus auro textis, et indumentis olosericis: quibus addidit opera non contemnenda uitri uel marmoris, et uasa sancta multiplicauit.

X. Exstant magnorum uirorum quam plures ad illum epistole, inter quos illi crebrius scripserunt, Petrus abbas Cluniacensis, et Bernardus Clareuallensis, ambo uita et scientia, atque quod post ista est, eloquentia clarissimi, quorum testimonio satis apparet quam clarus hic, uel cuius opinionis apud  omnes uel propinquos uel remotos exstiterit. Scripsit quoque idem Deo amabilis Pater Bernardus summo pontifici Eugenio breuem quidem epistolam, sed non breues uiri istius laudes continentem, in qua illum asserit apud Cesarem quasi unum de curia fuisse Romana, apud Deum quasi unum de curia celesti: non aliter quam Dauid sanctissimum, in domo Dei ingredientem per omnia, et egredientem. Abbas nichilominus Cluniacensis, consideratis aliquando eius operibus et structuris, cum ad cellulam respexisset breuissimam, quam sibi ad manendum  uir summe philosophus exstruxerat, in hanc fertur altius ingemiscens erupisse sententiam: Omnes, inquit, nos homo iste condemnat, qui non ipse sibi ut nos, sed Deo tantum edificat. In omni siquidem administrationis sue tempore nichil propriis edificauit usibus, preter humilem illam ecclesie adherentem cellulam, decem uix pedes in latitudine, et quindecim in longitudine continentem, quam decimo antequam decederet anno ideo sibi ipse statuerat, ut uitam ibi recolligeret, quam in secularibus diu se fatebatur sparsisse negotiis. In hac itaque horis sibi licitis lectioni uacabat, et lacrymis, uel contemplationi. In hac secularium uitabat tumultus, et declinabat frequentiam. Ibi, sicut de sapiente dictum est, nunquam minus erat, quam cum  solus erat, quoniam ad optimos quosque, quocunque fuerint seculo, animum intendebat. Cum his illi colloquium, cum his studium erat. Hic illi quiescenti pro pluma erat palea, pro mollitie lini substernebatur lanea parum leuis lena , que interdiu honestis tegebantur tapetibus. Illud lectorem admoneo, me multa preterire de uirtutum numero, dum studeo breuitati, et ad id, quod me paulo superius promisisse memini, breuiter narraturus accelero.



LIBER TERTIUS.


 I. Eo igitur tempore, quo Christianissimus Francorum rex Ludouicus crucem post Dominum baiulans Hierosolymam profectus est, initum est a pontificibus regni uel proceribus generale concilium, cui potissimum ex optimatibus uel personis ecclesiasticis, rerum summam et regni oporteret committi gubernacula. Factumque est diuinitatis instinctu, ut omnium unanimis in hunc uirum gloriosum conueniret sententia. Inuitumque illum ac satis renitentem rei publice administrationem et curam suscipere compulerunt. Quam ille dignitatem, quia onus esse potius quam honorem iudicabat, quantum fas fuit, recusauit, nec ad suscipiendum omnino consensit, donec ab Eugenio papa, qui profectioni regie presens adfuit, cui resistere nec fas  fuit, nec possibile, tandem coactus est. uerum nemo estimet ipsius uoluntate uel consilio regem iter peregrinationis aggressum, in quo licet illi longe aliter quam sperabat successerit, pio tamen desiderio, ac Dei zelo illud arripuit. Porro prouidus hic et prescius futurorum, nec illud principi suggessit, nec auditum approbauit. Quin potius cum inter ipsa statim initia obuiare frustra conatus, regium cohibere non posset impetum, tempori cedendum adiudicauit, ne uel regie deuotioni inferre uideretur iniuriam, uel fautorum offensam inutiliter incurreret.

II. Rege igitur peregre iam profecto, cum uir egregius rerum dominio potiretur, ceperunt latrunculi per regnum passim erumpere, et conceptas diu factiones proferre in publicum; ex principis scilicet  absentia rati, ut sibi uidebatur, seuiendi licentiam. E quibus alii quidem ecclesiarum et pauperum facultates aperta diripiebant uiolentia, alii uero locis occultioribus latrocinia exercebant. In quorum ultionem dux nouus gemino statim accinctus est gladio, altero materiali regio, altero spirituali et ecclesiastico, utroque autem a summo sibi pontifice diuinitus commisso. In breui itaque istorum ausus temerarios compressit, atque illorum machinationes manu ualida redegit in nichilum. Sicque illum per omnia fauor comitatus est diuinus, ut et incruentas de hoste reportaret uictorias, et de regni integritate nichil penitus deperiret. Hoc modo uir uirtutis exterius leo, intrinsecus agnus, Christo duce prelia regni preliabatur pacifice. uideres de remotis regni partibus,  Lemouicos, Bituriges, Pictauos et Guascones, in opportunitatibus ad illius se conferre presidium; quibus nunc ope, nunc consilio ita satisfaciebat in omnibus, ut a quouis rege nichil sperarent amplius.

III. Agebat preterea bonum patremfamilias, ampliora faciendo que seruanda susceperat. Siquidem et edes restaurauit regias, et ruinas murorum erexit et turrium. Nam quod fuit palatium, quod regale edificium, quod non aliqua ex parte melioratum princeps reuersus inuenerit? Et ne propter regis absentiam regno quidquam deesset honoris, ab hoc milites solita consequebantur stipendia, et certis diebus uestes, uel dona regia. Que omnia constat illum propria potius munificentia tribuisse  quam de regis erario uel re publica. Nam omnem pecuniam, que de fiscis soluebatur regiis, peregrinanti regi aut transmisit aut reseruauit, cogitans longe posito plurima necessaria, et ut que reseruarentur regresso non fore superflua.

Iu. Huius decreto ecclesiastici uel dabantur honores uel detrahebantur singulis: quippe cuius assensu consecrationem obtinebant electi pontifices, cuius nutu ordinabantur abbates. Absque ulla inuidia sine rubore aliquo ei subdebantur episcopi, ei deferebant, ei parebant. Eo uocante conueniebant, quando dimisisset in sua recedebant, gaudentes quod in clero talis fuisset inuentus, qui regni curam unus pro omnibus sustinere sufficeret.

u. Tante igitur eius probitati, et tante prudentie,  summus congratulabatur pontifex; adeo ut quidquid in Galliis decretum fuisset ab isto, Rome ratum haberetur, et quidquid ante hunc sumpsisset initium, illic robur acciperet. Huic singulari familiaritate papa scribebat Eugenius. Hunc suis frequenter adhortationibus roborabat, nichil iam illi imperando iniungens, sed ut uerum fatear, humiliter obsecrans. Hic sibi fiducialiter iniuncta adimplebat, ille cooperabatur auctoritate indulta. Et que Rome terminari non poterant, sepe in istius presentia condignum sortita sunt terminum. Quisquis legerit mutuas illorum epistolas, et scripta crebro discurrentia, facile intelliget quanta fuerit alterius apud alterum reuerentia, quis honor, que fiducia.

uI. Deinde cum ante regis reditum contigisset  fratrem illius de Hierosolymis reuerti, quidam statim populares, qui ad noua facile concitantur, ceperunt occurrere, uitamque illi cum imperio imprecari, sed et de clero nonnulli, quia secus quam uellent in regno aliqua fierent, feda illi ceperunt adulatione blandiri, et hunc regii sanguinis fiducia ad querendum illicita incitare; quorum hic nomina idcirco supprimimus, ne quem ex destinato ledere uideamur. Iustus autem ut leo confidens, huius presumptione cognita, ne commissum sibi turbaret imperium, sicut aduersus castra Dei dolositatem fertur irritasse Grecorum, communicato cum fidelibus regni consilio, non prius eius conatibus destitit obuiare, donec omnem illius tumorem prudenter  compressit, et ad condignam satisfactionem eum compulit. Tanta nimirum eius erat fides, et tanta constantia, ut pro ueritate uel iustitia, si res exigeret, mortem letus exciperet. Cuius dum animum ex operibus perpendo, et salutem principis et reditum huic quam maxime ascribenda crediderim. Nam et pro salute illius a clero uel populo eleemosynarum fieri largitiones, et crebras statuit litanias; ac de reditu sollicitus, tam priuatis scriptis quam publicis illum reuocare non cessabat; sed et omnium commune desiderium insinuans et uota suspensa, moras arguebat inutiles.

uII. Inter hec nemini mirum uideatur, si huic uiro accidit quod contingere bonis omnibus consueuit. Nemo, inquam, miretur, si labia iniqua, et  linguam delatorum dolosam incurrit, a quibus nec Saluator immunis fuit. Fama siquidem percurrente, que quotidie et de bonis mala, et de malis bona sua facilitate confingit, quedam de illo regiis suggesta sunt auribus, que regis animum simplicem, et aliorum affectus ex suo mentientem aliquantisper turbauerunt. Sed cum fidelium, et huius scilicet, et aliorum orationes regi prosperum obtinuissent reditum, et illi Romam appropinquanti iam dictus Romanus occurrisset pontifex, inter prima statim mutue confabulationis uerba, ita hunc regi magnifice pro meritis papa commendare studuit, ut linguas obtrectantium prorsus confoderet, et mendaces illos ostenderet, qui uirum egregium maculare, et splendorem illius offuscare conati sunt. Ita factum est, ut  hunc inuidia non solum non lederet, sed et laudibus eius incrementa conferret. Nam rex, ueritate comperta, et tam ex operibus quam pape testimonio fide uiri cognita, cum hunc ante profectionem plurimum dilexisset, omni iam suspicione sublata, amplius post reditum, ut dignum erat, dilexit et honorauit. Quidni diligeret? quidni omni honore dignum haberet eum, qui rerum summam sibi creditam strenue et fideliter rexit, atque cum pace et integritate reconsignauit? Quidni pre cunctis se illi crederet, quem pre ceteris fidelem probauit? Dilexit reuera, dilexit, et quantum dilexerit probauit exitus. Nam, sicut norunt plurimi, et uiuo et mortuo gratiam retulit. Ex illo iam tempore tam a populo quam principe Pater appellatus est patrie, et ab omnibus pariter  maximis meritorum efferebatur titulis. Putabant plurimi hunc illi felicitatis gradum debuisse sufficere, nec altius illum ascendere posse proficiendo. Sed quemadmodum pessimis quibusque nullus est descensionis gradus ultimus, sic uiris uirtutum nullus est proficiendi finis uel terminus.

uIII. Per dies itaque singulos uir illustris angebatur animo, quod ex illa peregrinationis uia nulla uirtutis parerent uestigia. Indigne etiam ferebat, quod ex tanta Francorum militia alii quidem uel ferro uel fame miserabiliter cecidissent, alios uero reuerti uidisset inglorios. Unde satis erat sollicitus, ne huius infortunii occasione Christiani nominis in Oriente deperiret gloria, et loca sancta infidelibus  conculcanda traderentur. Epistolas quippe transmarinas a rege Hierosolymorum uel patriarcha Antiocheno acceperat, quibus illum ad subueniendum sibi lacrymabiliter inuitabant: asserentes, occiso principe crucem Saluatoris intra Antiochiam a Sarracenis inclusam, urbemque, nisi celerius sibi subueniretur, deditioni proximam. Hisdem nichilominus diebus Eugenius papa scripta illi direxit apostolica, et pro reuerentia obsecrans, et pro auctoritate imperans, ut secundum datam a Deo sibi sapientiam Orientali Ecclesie subueniendo consuleret, et Christianorum quibus posset modis auferret opprobrium. Hac igitur prouocatus necessitate, presertim cum illum et apostolica iussio urgeret, et roboraret auctoritas, iniit cum pietate consilium, qualiter et periclitantibus  opem ferret, et iniuriam crucis in nefarios retorqueret. Et regi quidem Francorum parcendum iudicans, uel reuerse nuper militie, quod uix paululum respirassent, conuocatos super hoc negotio regni conuenit episcopos, exhortans illos et animans ad presumendam secum uictorie gloriam, que potentissimis regibus non fuisset concessa. Quod cum frustra tertio attentasset, accepto gustu formidinis et ignauie illorum, dignum nichilominus duxit, cessantibus aliis pre se laudabile uotum implere. Quam uidelicet magnificam deuotionem suam ad tempus occultare maluisset propter incertos exitus, siue ut iactantiam declinaret. uerum ingens illam prodidit apparatus. Nam exinde cepit satagere, ut per manus sacri templi militum sumptus  tante rei necessarios Hierosolymam premitteret; ex his scilicet redditibus, quos proprio sudore uel solertia monasterio adiecerat. Unde recte nullus indignabitur, si attenderit quantum illius studio omnes Ecclesie possessiones in redditibus creuerint, quot etiam predia acquisita, quotue Ecclesie temporibus illius monasterio sint addita. Porro omnia faciebat specie quidem, quasi pro se alios pararet dirigere; re autem uera, si daretur uita comes, per se ipsum profecturus, et propositum ingressurus. Sperabat adiutorem sibi fore Omnipotentem, qui in paucis eque ut in multis consueuit dignis prestare uictoriam, considerans in talibus consilio opus esse potius quam uiribus, et prudentiam quam arma  magis necessariam.

IX. Interea dum de profectione deliberat, dum ad pium certamen incessanter anhelat, decreuit cordium inspector Altissimus, apud quem uoluntas pro facto reputatur, decreuit, inquam, ante congressionem athletam suum coronare, et seni parcere glorioso, qui plures iam et uarios pro illo agones dimicasset. Domino igitur illum ad se euocante, leui correptus est febricula. uidimus, mi Gaufride, uidimus senem, sed animo uigentem et uiridem, cum ualetudine et imbecilli corpusculo aliquandiu colluctantem. uidimus aliorum manibus sustentatum frequenter sacras hostias immolantem, donec ingrauescente morbo, et uiribus minoratis, lecto applicitus est, quod sine dolore non uidi, sine gemitu non eloquor. Cumque intellexisset  hanc esse uocationem suam, et diem sibi imminere ultimum, equo animo et alacri tulit Conditoris arbitrium: letus, ut ait, quod ex hac quasi fouea in illud aliquando euaderet liberum et sublime. Nonne spiritu hoc preuiderat, quando Turonis ad sepulcrum eximii confessoris eodem anno orandi gratia profectus est? migrandi utique petiturus licentiam, et ut nobis asserebat, uale illi dicturus ultimum. Ubi etiam ad sancti tumulum solita liberalitate uisus est egregii operis uestem obtulisse sericam.

X. Illud tantum moleste uidebatur ferre, quod deuotionis sue propositum alius susciperet, segnius ut timebat peragendum. Ne ergo uotum suum prorsus infectum relinqueret, elegit ex nobilissimis  Francorum proceribus uirum et animo et uiribus in re militari experientissimum, et quem uice sua mitteret aptum, eo quod ad celestem Hierusalem uocatus ipse preiret. Cui cum et opus suum et uotum impressa cruce iniunxisset, impensas quoque quas premiserat concessit; que illi uidelicet, et non paucis militibus, ad impugnandos perfidos, et ulciscendas celestes iniurias longo tempore sufficerent.

XI. Ex illa denique die cepit horam ultimam hilarior exspectare, nec trepidabat ad extrema, quia uitam consummauerat ante mortem, nec pigebat eum mori cum iuuaret uiuere. Libens exibat, quoniam emisso sibi sciebat meliora restare. Nec putabat exeundum uiro bono sicut exit qui eiicitur, qui inuitus expellitur. Erat itaque in conspectu mortis  alacer, et promittentibus uitam, Deum testor, magis indignabatur quam morti. Qui mirum in modum eo uultu eodemque animo spectabat finem suum, quo quis finem spectare solet alienum, quem non exciperet tam hilariter, nisi se diu ad illum preparasset. Quomodo quidam rogare solent uitam, ita ille optabat exitum, quia bene uiuendo egerat ut satis uixisset, nec quandiu sed quam bene uiueret semper attenderat. Qua uidelicet ualetudine quatuor mensibus uel eo amplius detentus agebat Omnipotenti gratias, quod non repente auulsus, sed subductus paulatim perduceretur ad requiem, homini fatigato necessariam. Qui cum se circa natalem Domini diem acrius sensisset urgeri, cepit instanter a Domino postulare, ut eius paulisper differretur transitus, donec  scilicet dies transissent festi, ne propter illum ex festis conuerterentur in mestos, in quo manifeste a Domino uisus est exaudiri. Nam expletis sacris diebus octaua Epiphaniorum die migrauit ad Dominum, apud quem, ut credi decet, post octauam iam agit continuam. Et merito qui pre ceteris mortalibus uel Domini uel sanctorum consueuerat festiuitatibus delectari, festis credendus est interesse perennibus.

XII. Ecce dum tibi parere uolo, Gaufride, multorum me morsibus lacerandum, multis ridendum exposui. Nempe scio non defuturos, qui me presumptionis arguant, quod nobilem occupauerim materiam, eximiis illustrandam preconibus. Et quidem diu exspectaui, sperans aliquem fore, qui meritis optimi  uiri uicem rependeret. Sed dum tepidius quidam agunt, elegi utcunque scribere, quam ingratitudinis uel negligentie notam incurrere. Si cui uisus fuero respectu meritorum pauca scripsisse, cogitet me ipsa breuitate modernis consuluisse lectoribus. Qui uero causatus fuerit modum me in scribendo excessisse, legat que idem scripsit Gesta regia, legat si libet Scripta de toto illi orbe directa, et cognoscet longe, citra rerum eminentiam me desisse. Sola me estimo fundamenta iecisse, in quibus celsiores aliquando surgant structure. In silua densiore informem et modicam deieci materiem, electorum artificum manibus formam quandoque suscepturam.

XIII. Reliqua, que ad eius spectant transitum, quam gloriose scilicet transierit, qui tam laudabiliter  uixit, quam laudabiles fuerint exsequie, quam celebres persone interfuerint sepulture, epistola illa, quam te rogante de eius excessu edidi, scire cupientibus plenius ostendet. Denique o felicem te, felicem quoque et me, quibus datum sit et uiuo et mortuo ministrare, quorum manibus pretiosa iam exanimato corpori sunt infusa balsama! Nunc quod optandum restat, utinam nostri memor sit, et pro nobis oret qui nobiscum orare consueuerat, ut cuius conuictu gauisi sumus, orationibus fulciamur! Et quidem si hunc bene noui, ita ut nunc est eternis immistus gaudiis, sui nominis officium implere non  desinit. Nam qui nobiscum adhuc positus principum celsitudini pro subditis suggerebat, nunc quoque pro deuotis et supplicibus conspectui diuinitatis suggerendo Sugerius assistit. Si enim, cum adhuc mole premeretur corporis, tantam pro fratribus gerebat sollicitudinem; quid nunc agere credendus est, quando carnis ruptis uinculis ad plenam libertatem perductus euasit? Haud dubium quin illius modo preces Dominus clementer admittat, qui Domini precepta et attente audiuit et diligenter impleuit.





SANDIONYSIANI CONuENTUS EPISTOLA ENCYCLICA DE MORTE SUGERII ABBATIS. ACCEDIT CARMEN IN EIUS OBITU AUCTORE GUILLELMO MONACHO EIUSDEM CeNOBII.


 Omnibus fidelibus ubique in Christo constitutis, humilis Beati Dionysii conuentus salutem, et pro ea que in presenti postulatur, eternam in celis consequi consolationem. Reuerendissimi, et pie recordationis Sugerii abbatis gloriosum de hoc mundo transitum sancte unanimitati uestre dignum duximus intimare: ut in dolore, quo inestimabiliter consternati sumus, a caritate uestra remedium aliquod solatii reportemus. Quia enim unius capitis omnes simul et singuli membra sumus, constat quia mutue compassionis inuicem debitores existimus. Itaque licet memoratus, et omnibus seculis memorandus Pater pro singulari sapientia, pro strenuitate et industria sua orbi pene uniuerso innotuerit, tamen quod ad nos attinet solliciti sumus, ne immensis  tanti Patris beneficiis et meritis ingrati et immemores appareamus. Non quod omnia egregia eius facta uel laudes hac breui scedula plene possimus comprehendere, quippe quibus explicandis non paruo uolumine, uel mediocri ingenio opus sit. Nimirum cum et fama minor meritis, et laus uirtutibus impar existat. Quis enim eius uitam digno possit efferre preconio? Quis illius a iuuentute magnanimitatem, et tam in rebus ecclesiastiscis quam et secularibus satis possit mirari prudentiam? Cuius circa diuinum cultum uigilantiam, circa Ecclesie ornatum instantiam, nemo sufficienter referet. Cui precipua semper fuit intentio uel studium, ut nobile beati Dionysii monasterium omni gloria et honore attolleret, religiose ordinaret, et ecclesiam  redditibus opulentam, edificiis ampliorem, ornamentis decoratam redderet. Cuius rei luce clariora exstant indicia, usque in finem seculi permansura.  Unde nunc ueraciter et secure Domino decantare potest: Domine, dilexi decorem domus tue, et locum habitationis glorie tue . Acumen ingenii, lingue nitor, litterarum scientia, dictandi scribendique peritia, simul et singulariter in eo resplendebant, ut uix aliquis sciret, quid horum in illo potissimum emineret. Cum id magis in illo mirabile uideri posset, quod non lente, non anxie, sed eadem pene qua loquebatur celeritate scribebat. In ipso non solum naturalis memorie felicitas uigebat, sed et ars summa [ad] comprehendenda que opus essent et custodienda: adeo ut quecunque egregie dicta uel audisset aliquando, uel ipse dixisset, loco et tempore in promptu haberet. In quo sobrietas adeo uiguit, ut nemo discerneret utrum ante cibum, an  cibo sumpto, magis esset sobrius. Ceterum ut multa breuiter comprehendantur, quante uirtutis uel opinionis uir iste in toto regno habitus sit, una hec res testis exstitit, quod rex Ludouicus Hierosolymam proficiscens, consilio pontificum et procerum experte illius fidei et solertie regnum specialiter regendum commisit. Quod ille duobus ferme annis iuuante Deo ita administrauit et rexit, ut principi reuerso commissa sibi restitueret integra. Sed et summus pontifex Eugenius, quoties aliqua in regno grauiora emersissent, cum ad ipsius audientiam fuissent perlata, istius probate discretionis sepius terminanda remisit. Qui cum inuitus et coactus consiliis regum interesset et principum, hoc, ut fatebatur, non sine magno mentis grauamine  sustinebat, ut pupillis, ut uiduis, ut quibuscunque pauperibus et iniuriam sustinentibus opem ferret et precipue, ut commisse sibi  Ecclesie, uel ceteris in regno constitutis, apud principem in opportunitate subueniret. His itaque tantis ac talibus uiri magnifici bonis in quemdam mentis excessum elati, semper eum optabamus superstitem, credidimus uita digniorem, et ideo plagam excepimus, quam uix ferre poterimus. Et quidem si pietati imperare possemus, letandum nobis erat magis quod talem Patrem habuerimus, quam dolendum quod talem premiserimus, quo nos quandoque secuturos non dubitamus. Non enim nobis ereptus est, sed periculis, nec tam uitam amisit, quam feliciter commutauit. uerum quia a conditione moriendi nemo excipitur, cum uir uenerandus ea ualetudine, qua et mortuus est, uexari cepisset, Fratrum manibus sustentatus in conuentum  se deduci poposcit; ubi, post uerba exhortationis, cum lacrymis et gemitu omnium pedibus prouolutus, quia communis Domini iudicium formidabat, fratrum se iudicio humiliter exposuit: lacrymabiliter postulans, ut quod in eos deliquisset, uel egisset negligentius, respectu pietatis ei relaxarent. Quod fratres omnes maxima cum deuotione, et copiosa lacrymarum effusione, gratissime fecerunt. Ipse quoque negligentiores quosque, qui pro quolibet reatu ligati cernebantur, cuicunque subiacuissent sententie, ultro et clementissime absoluit, atque omnibus tam remotis quam presentibus in gratiam rediit, ac pristinis eos officiis et gradibus restituit. Denique quantum in ipso fuit, multis precibus ut a cura pastorali prorsus absolueretur,  concupiuit et petiit. Sed huius petitionis assensum a fratribus extorquere nullatenus potuit. Post aliquantum uero temporis cum se morbo acrius uideret fatigari, ut exitum suum imminere tam propria quam medicorum sententia intellexisset, familiares suos, domnum uidelicet Suessionensem, Nouiomensem et Siluanectensem, uenerabiles ad se asciuit episcopos: quorum testimonio uel consilio domui sue ipse disponeret, quorum munitus suffragiis tutius de hoc seculo migraret. His quotidie assidentibus humiliter sibi nunc sigillatim, nunc simul omnibus quidquid conscientia metuebat, cum multis confitebatur lacrymis. His fidem integram frequentius exposuit, ab his quidquid sibi iniunctum  est deuotus impleuit, et ex eorum uicissim manibus per quindecim fere ante exitum suum dies sine intermissione Dominici corporis et sanguinis sacramenta suscepit. Sicque totus ad Dominum conuersus, tam diebus quam noctibus psalmis uel sanctorum nominibus per ordinem inuocandis sollicitus intendebat. Fratres quoque omnes indesinenter hortabatur paci studere, unitatem ante omnia seruare: scandala, seditiones, uel schismata omni studio fugere, Ordinis conseruationi et diuino cultui, seu sanctorum uenerationi diligenter monebat intendere. Transiit autem idem desiderabilis Pater, et pastor egregius, inter uerba Dominice orationis et Symboli, die Iduum Ianuarii, septuagesimo etatis sue anno, a susceptione autem monastici habitus  fere sexagesimo, prelationis uero sue uicesimo et nono anno. Transiit, inquam, plenus tam dierum quam uirtutum, in celo sanctis exsultantibus, in terra uero omnis sexus uel etatis, omnis gradus uel ordinis fidelibus mestis et plangentibus. Cuius sepulture et exequiis pro persona uel loci dignitate celeberrimis, Dei nutu interfuerunt sex episcopi uenerabiles, et abbates seu alii religiosi uiri quamplurimi: qui deuotis orationibus Deo spiritum, terre corpus solemniter commendarunt. Christianissimus quoque rex Ludouicus cum longius abesset, accepto obitus illius tristissimo nuntio, pro familiaritate et amore quem ad inuicem diutius habuerant, negotiis omnibus intermissis, cum precipuis regni optimatibus accelerauit exsequiis interesse:  ubi et pietatis memor, et regie celsitudinis immemor, amarissime dum sepeliretur flere non destitit. Unum procul dubio constat, non potuisse scilicet illum non gloriose consummari, cuius tota uita precesserat gloriosa. Unde diuinitus prouisum est, ut et transitum eius Pontifices consecrarent, et sepulturam sua presentia rex insigniret. Sed et sacri Templi magister cum non parua sui ordinis militia adfuit; qui precibus et lacrymis, uel quibus modis poterant, dilectam sibi animam Domino commendabant. Nos uero uite ipsius superstites, quod sine ipso solatium capiemus, qui solus consolari merentes solebat, excitare letitiam, fugare mestitudinem? Quomodo carere poterimus tanto uite comite, tanto curarum et laborum leuamine? Quid boni sanitas habeat, languor  ostendit. Plus sentimus quid habuerimus, postquam habere desinimus. Unus ipse erat nobis, in quo domestica sollicitudo residebat, et cura quiescebat publica. Unus nobis erat et domi solatio, et foris honori: uerum ingrati de translato esse non debemus, quia quod natura communis erat persoluit, quod gratie singularis a Christo percepit. Quomodo autem unquam poterimus de ipso non cogitare, aut aliquando eius reminisci sine lacrymis et dolore? Quamuis uniuersorum gaudiis prosequendus sit, qui calcata morte coronam iam securitatis accepit. Poterimus unquam aut tanti non meminisse Patris, aut sine lacrymabili quadam meminisse gratia? Sed he nobis recordationes etsi dolores innouant, uoluptatem  tamen afferunt. Quem si lugere ceperimus, de salute fortassis minus sperare uidebimur. Si lacrymas omnino continuerimus, impietatis et ingratitudinis non immerito arguemur. Cuius casum, quo nobis esset tolerabilior, nec premeditari potuimus. Ita pauebat animus tale aliquid de illo cogitare, non quo conditionem ignoraremus, sed quia de illo nisi secunda omnia cogitare non didicissemus. Raptus est autem, ne malitia immutaret cor eius, quoniam Deo placita erat anima illius. Dormiuit in Domino, et appositus est ad patres suos, enutritus in senectute bona. Reuersa est terra in terram suam, sed spiritus astra petiuit, ab illo coronandus, et electorum numero sociandus, cui dum in carne esset ministrauit, et fide militauit integra.


 Dum meriti morumque uiri, uiteque recordor,
   Utpote uirtutum conscius atque memor:
Ipse licet sileam, quamuis mihi nota recondam,
   In lucem tamen hec efferet una dies.
Hec natura boni: uis hec non posse latere,
   In medium ueniunt que latuere diu.
uiuendi formam merito mortalibus illum
   Aestimo directum celitus, atque datum.
Ingentes animos in tali corpore miror,
   Et bona tot claudi tantaque uase breui.
Sed satis hoc uno uoluit natura probare,
   uirtutem quauis sub cute posse tegi.
Tullius ore, Cato meritis et pectore Cesar,
   Consilio reges, regna regebat ope.
 Quodque Cato Rome, quod Scipio prestitit olim,
   Hoc solus patrio prestitit iste solo.
Quas laudes tibi, quos titulos, qualesue triumphos,
   Abba Pater, poterit grex resonare tuus?
Optime Sugeri, quid respectu meritorum
   Dicetur dignum? laus erit ista breuis.
Sed celum tibi pro meritis applaudit, et orbis,
   Et celebrat laudes Gallia tota tuas.
Arrisere tibi nascenti sidera septem,
   Prospectusque fuit uisque salubris eis.
Thesauros tibi larga suos natura parauit,
   Expanditque tibi philosophia sinus.
Nec tibi successus letos fortuna negauit.
   Fata dedere boni quidquid habere solent.





SUGERII ABBATIS S. DIONYSII LIBER DE REBUS IN ADMINISTRATIONE SUA GESTIS, IN QUO Multa ad Historiam Ludouici Grossi et Ludouici Iunioris pertinentia adnotantur.
(DUCHESNE, script. rer. Franc., t. Iu, p, 331, ex codice ms. monasterii S. Dionysii [



CAPUT PRIMUM


Anno administrationis nostre uicesimo tertio, cum in capitulo generali quadam die conferendo cum fratribus nostris tam de hominibus quam de priuatis negotiis consederemus, iidem karissimi fratres et filii obnixe in caritate supplicare ceperunt, ne fructum tanti laboris nostri preteriri silentio sustinerem: quia potius ea, que larga Dei omnipotentis munificentia contulerat huic ecclesie prelationis nostre tempore incrementa, tam in nouarum acquisitione, quam in amissarum recuperatione, emendatarum etiam possessionum multiplicatione, edificiorum constitutione, auri, argenti et pretiosissimarum gemmarum, necnon et optimorum palliorum repositione, calamo et atramento posteritati memorie  reseruare: ex hoc uno duo nobis repromittentes, tali notitia fratrum succedentium omnium iugem orationum pro salute anime nostre mereri instantiam, et circa Ecclesie Dei cultum hoc exemplo eorum excitare bene zelantem sollicitudinem. Nos igitur tam deuote, quam deuotis et rationabilibus  eorum petitionibus assensum exhibentes, nullo inanis glorie appetitu, nullam laudis humane aut retributionis transitorie exigendo retributionem: ne post decessum nostrum quacunque aut cuiuscunque defraudatione, redditibus Ecclesia minuatur, ne copiosa, que tempore administrationis nostre larga Dei munificentia contulit, silentio malis successoribus depereant, incrementa, sicut a corpore ecclesie beatissimorum martyrum Dionysii, Rustici et Eleutherii, que nos quam dulcissime a mamilla usque in senectam fouit de edificiorum institutione, et thesaurorum augmentatione, loco suo incipere dignum duximus; ita etiam a castello suo, uidelicet prima eius sede, et in uicinia circumquaque de reddituum augmentatione, tam presentium quam futurorum  notitie significare, honestum et utile proposuimus. Erat itaque ministerium illud eiusdem castri, quod uulgo dicitur theloneum, et cambiatio, constans sexaginta solid. unaquaque hebdomada. Sed Ursellus Iudeus de Montemaurenciaco in uadimonio de his decem habebat, cum uilla illa que dicitur Molignum,  pro quatuor uiginti marcis argenti, et alia magna sicut dicebat denariorum pecunia. Nos autem et uillam uiginti libras aut plus ualentem, et ipsos decem solidos magno sumptu, uidelicet tria millia solidorum reddendo Mattheo de Montemaurenciaco, qui eam occupare libenter pro Iudeo suo uellet, ipsius uero Iudei uxori decem libras, et decem modios frumenti reddentes, retraximus eos: et de decem aliis in emendatione uille ministerium illud sine exactione fecimus augmentari. Cum igitur constet factum de decem Iudei, et decem nouiter augmentatis uniuscuiusque anni hebdomade, uiginti solidorum augmentum, quinquaginta duas libras efficiunt, de uilla uero uiginti. Census autem eiusdem uille in octauis S. Dionysii duodecim libras,  qui modo constat uiginti et plus, unde huius rei incrementi libre octo, et octo de quadam domo, quam constituens in macello emptione cuiusdam alterius domus, usibus carnificum, fratrum infirmantium sustentationi contulimus. Sunt igitur quater uiginti et decem. De pedagio uero uiginti libras, cum prius essent quadraginta librarum. Nos autem inde sepe habuimus sexaginta et decem; cum multo plus, nisi rapinam, et rapine anathematizaremus, facile unoquoque anno habere possemus.

De indicto uero, quod dominus Ludouicus pater beato Dionysio dedit, trecentos solidos quiete et pacifice, triginta quinque de censu stallorum pistorum in pantera quos in festo beatorum apostolorum Petri et Pauli refectioni Fratrum apposuimus: decem  solidos de Girardo nepote meo, quinque de domo sua, et quinque de theloneo garantie. De plateis domus Guillelmi Cormeilensis, quam ego emi quater uiginti libras, censum quindecim solidorum de tribus mansionibus, reliquis duabus uacantibus. In curticula fratrum in uacuo, de nouis hospitibus sexaginta et decem solidos de annuo censu. De curia uero que extra uillam est, cum nec unus hospes unquam ibi mansisset, sed a seruientibus expensis propriis seruaretur, tam in ea quam in alia noua eidem adiacente, quater uiginti et eo amplius nouis hospitibus positis, uiginti libris constat singulis annis augmentatum. Ubi etiam, scilicet apud S. Lucianum, magno sumptu, quia Ecclesia his ualde indigebat,  clausum uinearum fere quater uiginti arpennorum, ut aiunt, plantando excoli fecimus. Cui ad maximum ecclesie commodum ipsas uiginti libras, ut inde bene excolatur, instituimus: consulte quidem omnia pro defectu uini, quia sepius cruces et calices, et pallia multis in locis, et etiam Latiniaci in uadimonio ponebantur. Molendinorum uero eiusdem castri talis est augmentatio, quod cum olim singulis diebus quinque minas frumenti Fratrum refectorio reddere consueuissent, modo singulis diebus octo reddere non desistunt. Quorum incrementum de singulis hebdomadibus certa computatione deductum, quadraginta modios dimidio minus recipit. Denariorum uero incrementum septies uiginti et sex libras et decem solidos constat. Domum, que superest  porte Parisiensi uersus S. Medericum, emimus mille solidis, quoniam cum frequenter interessemus negotiis regni, nos et equos nostros, sed et successores nostros ibidem honestius hospitari dignum duximus. De porta uero Parisiensi, que solebat reddere XII. libras, quinquaginta nobis reddit, ubi incrementum est triginta et octo librarum.



CAPUT II. De Trembliaco.

Cum eadem uilla multis angariis a comite Domnimartini, uidelicet exactione tallie, frumenti scilicet quinque modiorum, quos ei pro pace concesseram, cum ipse talliam pro uoluntate sua facere consueuisset; exactione arietum, et hospitandi in uilla multis uicibus in anno de rusticorum sumptibus. Hanc  pacem pro his omnibus cum comite fecimus, ut tota uilla in pace nobis remaneret absque exactione et consuetudine aliqua, et nos pro eius hominio decem libras singulis annis de marsupio nostro in octauis S. Dionysii ei daremus. Nos autem eamdem uillam ob hoc libentius edificauimus, et in introitu uille nouam curiam cum granchia noua erigi fecimus, et ut in ea campi pars uniuersalis, et quatuor carrucarum, in altera uero, que in municipio est, decime terrarum reponerentur, et in utraque usibus nostris stramina reseruarentur. Et cum de eadem uilla aut uix aut nunquam quater uiginti et decem modios annonarum olim habere possemus, ad hoc ipsum rem deduximus quod ducentos modios decem minus inde a maiore nostro habemus: extra hoc quod seminant,  et quod bubulcis et bubus quidquid necesse fuerit amministrant, et carrucis boues et necessaria omnia suppeditant, propter quod furni redditum habent. Nos uero censum nostrum et tensamentum, et mortuas manus, et forisfacta, et talliam pro uoluntate nostra habemus. Ubi incrementum annone quater uiginti et decem modiorum consistit. Curiam autem antiquam muro cinximus, domum ecclesie inherentem pene defensabilem ibidem ereximus. Qua munitione successores nostri et suos et sua, si placet, contra omnem hostem defendere poterunt.



CAPUT III. De recuperatione Argentoilensis abbatie.

Cum etate docibili adolescentie mee antiquas armarii  possessionum reuoluerem chartas, et immunitatum biblos propter multorum calumniatorum improbitates frequentarem, crebro manibus occurrebat de Cenobio Argentoilensi fundationis charta ab Hermenrico et coniuge eius Numma, in qua continebatur quod a tempore Pipini regis Beati Dionysii abbatia exstiterat. Sed quadam occasione contractus incommodi in tempore Karoli Magni filii eius alienata fuerat. Prefatus enim imperator ut quamdam filiam suam matrimonium humanum recusantem ibidem abbatissam sanctimonialium constitueret, eo pacto ut post mortem eius in usum ecclesie reuerteretur, ab abbate et fratribus obtinuerat. Sed turbationi regni filiorum filii eius, uidelicet Ludouici Pii, altercatione, quoad usque superuixerat, perfici non  potuit. Unde cum antecessores nostri sepius super hoc laborantes parum profecissent, communicato cum Fratribus nostris consilio, nuntios nostros et chartas antiquas fundationis, et donationis, et confirmationum priuilegia, bone memorie pape Honorio Romam delegauimus, postulantes ut iustitiam nostram canonico inuestigaret et restitueret scrutinio. Qui ut erat uir consilii, et iustitie tutor, tam pro nostra iustitia, quam pro enormitate monacharum ibidem male uiuentium, eumdem nobis locum cum appendiciis suis, ut reformaretur ibi religionis ordo, restituit. Rex uero Ludouicus Philippi, carissimus dominus et amicus noster, eamdem restitutionem confirmauit, et quecunque regalia ibidem habebat auctoritate regie maiestatis ecclesie precepto  firmauit. Cuius quidem recuperationis tenorem si quis plenius nosse uoluerit, in chartis regum et priuilegiis Apostolicorum enucleatius poterit reperire. Cuius scilicet Abbatie et appendiciorum eius, que sunt Trappe, Herencurtis, Chaueniacus, Burdeniacus, Cerisiacus, et terra de Montemeliano, et Bunziaco, siue de Mosteriolo, quod est prope Milidunum, et aliorum incrementum quanti constet, qui sapienter illa tractabunt pro magno prelati cognoscere poterunt.

De antiquo censu Argentoili, qui ad abbatiam non pertinet, incrementum est XX librarum, quia cum olim non haberemus nisi uiginti libras, modo XL redduntur. De annona prius sex modios, modo 15 recipimus.



CAPUT Iu. De uilcassino.


uilcassini siquidem, quod est inter Isaram et Ettam, nobilem Comitatum, quem perhibent immunitates ecclesie proprium beati Dionysii feodum, quem etiam rex Francorum Ludouicus Philippi, accelerans contra imperatorem Romanum insurgentem in regnum Francorum, in pleno capitulo beati Dionysii professus est se ab eo habere, et iure signiferi, si rex non esset, hominium ei debere, hoc insequente incremento dominicaturam Deo auxiliante augmentari elaborauimus. Ecclesiam de Cergiaco, et curie libertatem ab eodem Rege Ludouici obtinuimus. A filio uero eius Ludouico uiaturam eiusdem uille, et  omnes redditus eius preter uinum et auenam, in dedicatione Ecclesie regia liberalitate pro remedio anime eius, persone et regni protectione, obtinuimus. Nec minus etiam quod in Cormeliis habebat, et apud Oenitum, et quidquid Trappis habebat, preter hospitium, sanctis martyribus deuotissime contulit. Nos autem et de his et multis aliis incrementis, presertim continua sollicitudine, et iugi prouidentia, terre cultus, et uinearum, maiorum et seruientium reprimendo rapacitatem, aduocatorum etiam prauorum importunam refellendo infestationem, pro quo multa in nouitate nostra militie usibus expendimus, illuc usque Deo annuente perduximus, ut cum temporibus antecessorum nostrorum fratres nostri ad opus coquine quotidie quinque solidos habere contenti  fuissent, de superabundante incremento omni die alios quinque, et feria quinta atque Sabbato quatuordecim pro toto, irrefragabiliter refectioni fratrum recipiant. Et quod adhuc his superest, de incremento centum modios annone large consueuit excedere. Quod nos post Pascha usibus nostris, ecclesiis, et pauperibus, uel quibuscunque opportunitatibus erogandum censuimus. Extremis enim mensibus anni aliquando carior annona congregationum improuidentiam punire solet. Incrementum denariorum centum et quatuordecim librarum, et duodecim solidorum, singulis annis consistit.



CAPUT u. De Cormeliis Parisiensibus.

De Cormeliis in pago Parisiensi, incrementum  census, octo librarum: cum prius haberemus 12 libras, modo 20. De annona decem aut duodecim modios habebamus, nunc decem et octo. Apud Centinodium quatuor libras de incremento noui census, et de ueteri centum solidos. Apud Francorum-uillam quadraginta solidos de nouo incremento, et quadraginta de ueteri preter feodum. Decimam de feodo nostro, quam emimus a Pagano de Gisorcio, et dedimus Clericis matriculariis pro amore Dei, excepta decima clausi nostri, quam nobis retinuimus.



CAPUT uI. De Montiniaco.

Apud Montiniacum quinquaginta solidos de nouo, et sexaginta et decem de ueteri.



CAPUT uII. De Cergiaco.


Apud Cergiacum de bosco quadraginta solidos de censu, et hominium militis Theobaldi de Puteolis, et quadraginta saumas asinorum.



CAPUT uIII. De Louecenis.

Apud Louecenas, cum quidquid ibidem habebamus, tam censum, quam annonam, et uinum, pro 15 libris tam nos quam antecessores nostri per annum dare consueuimus, post quedam placita demansis antiquis, quibus rusticos uinearum cultores de retentione reddituum intercepimus, saluo annuo censu denariorum, et annona, centum fere modios uini acquisiuimus.



CAPUT IX. De uernullello.


De uernullello, quod quadraginta annis sub uadimonio fuerat, decem libras data redemptione recipimus: cum nonnisi LX solidos ante haberemus. Cuius loci redditus ad nos pertinentes Fratribus infirmis ex integro contulimus.



CAPUT X. De ualle-Crisonis.

Apud uallem Crisonis uillam edificauimus, ecclesiam et domum constituimus, et carruca terram incultam dirumpi fecimus. Que quanti debeat constare, potius cognoscent qui eam edificare innitentur: cum iam ibidem sint fere 60 hospites, et adhuc multi uenire eligant, si sit qui prouideat. Erat enim locus  ille quasi spelunca latronum, habens ultra duo milliaria deserti, omnino ecclesie nostre infructuosus, raptoribus et satellitibus propter uicinitatem nemorum aptus. Eapropter ibidem fratres nostros Deo deseruire disposuimus, ut in cubilibus, in quibus prius dracones habitabant, oriatur uiror calami et iunci.

Possessionem Beati Dionysii, in qua continetur Mesnile S. Dionysii, et Domnapetra, et cetere uille castri, quod dicitur Cabrosa, a multis retro temporibus tribus talliis expositam, uidelicet domino castri Cabrose, et domino castri Nielphe, et Simoni de uilla-Aten, eorum rapacitate omnino fere destructam non sine magnis expensis ab huiusmodi oppressionibus emancipauimus: ea sola, que ad eorum aduocationem iure pertinent, remittentes. Nec minus  etiam uenationem Iueline infra metas terre, quam beato Dionysio multis temporibus abstulerant, recuperauimus. Et ne in posterum obliuioni traderetur, illuc exeuntes per continuam septimanam, ascitis nobis approbatis amicis et hominibus nostris, uidelicet Comite Ebroicensi Amalrico de Monte-Forti, Simone de Nielpha, Ebrardo de uillaperosa, et aliis quamplurimis, in tentoriis demorantes, singulis diebus totius hebdomade ceruorum copiam ad Sanctum Dionysium non leuitate, sed pro iure ecclesie reparando, transferri, et fratribus infirmis, et hospitibus in domo hospitali, nec non militibus per uillam, ne deinceps obliuioni traderetur, distribui fecimus. Domino uero Cabrose preter antiquum feodum, uidelicet aduocationem terre nostre, et medietatem  silue, de proprio singulis annis centum solidos damus, tanquam feodato nostro, ne reducat manum ad talliam, uel terre oppressionem. Quos quidem centum solidos in eadem terra pro uoluntate nostra absque contradictione recolligere ualemus.

Ne igitur laboris nostri fructus ex obliuione in irritum deducatur, illa etiam que in Belsa auxiliante Deo augmentari elaborauimus, scripto commendare curauimus.

Prima uilla Beati Dionysii, que uocatur Guilleluallis, prope Sarclidas in catalogo Dagoberti regis beato Dionysio ab eodem rege traditas, usque adeo a multis retro temporibus aut semper ita incomposita exstiterat, ut nec domus ubi etiam Abbas caput  reclinaret, nec granchia aliqua, nec quidquam Dominicum in tota uilla existeret. uiginti quinque modiolos tantum, qui non excedunt quatuor nostros modios, pro censu terrarum, quas colebant, cum modico domorum suarum censu singulis annis persoluebant. Ad hanc igitur adaptandam ob amorem dominorum nostrorum sanctorum martyrum accedentes, quamdam terram uidelicet trium carrucarum in eadem uilla sitam, pro qua a XL annis et ultra guerra maxima agitabatur inter Ioannem Stampensem filium Pagani, uirum nobilem et strenuum, et quemdam alium militem Piguerensem  , multo sumptu apud utrumque apposito, Ecclesie comparauimus, et quod uterque querebat ut neuter haberet,  nobis eam retinendo, et guerre eorum finem sic imponendo, fauore parentum et amicorum, uidelicet Balduini de Corboilo, et multorum aliorum, charta nobis firmari fecimus. In hac itaque noua terra, uidelicet in medio uille, loci oblectantes amenitatem, uiuidorum fontium, et riuorum decurrentium amplectantes affinitatem, curiam honestam muro cingi fecimus, domum fortem et defensabilem in curia, granchias et queque necessaria ibidem construi multis expensis effecimus. Et ad superioris Belse releuandam ariditatem, uiuario multitudine piscium copioso fere in circuitu perlustrauimus. Duas carrucas in eadem terra, unam in noua, alteram in antiqua statuimus. Et que tam parui constabat, ut ad quinquaginta uel eo amplius annonarum  modios singulis annis reddere ualeat, augmentauimus. Nam et illum priorem censum, quem paruissimum reddebant, remittentes, totius terre campi partem preter carrucam de feodo Maioris nobis retinuimus. Qui ex hoc ipso garrulitatem rusticorum et mutate consuetudinis molestias omnino se sedare spopondit.



CAPUT XI. De Monaruilla.

Succedit et alia prope illam Beati Dionysii uilla, que dicitur Monaruilla, uilla omnium facta miserrima, que sub iugo castri Mereuille conculcata, non minus quam Sarracenorum depressione, mendicabat: cum eiusdem castri Dominus quotiescunque uellet, in eadem hospitium cum quibuscunque  uellet raperet, rusticorum bona pleno ore deuoraret, talliam et annonam tempore messis pro consuetudine asportaret: lignaria sua bis aut ter in anno carrucarum uille dispendio aggregaret: porcorum, agnorum, anserum, gallinarum importabiles quasque molestias pro consuetudine tolleret. Que cum tanta oppressione per multa tempora in solitudinem fere iam redigeretur, audacter resistere, et molestias huiusmodi ab hereditate sancta contanter exterminare elegimus. Cumque eum in causam traheremus, et ipse sibi iure hereditario patris et aui atque ataui consuetudines illas excusaret, ad hoc auxilio Dei, et hominum atque amicorum nostrorum consilio res processit, quod Hugo castri  dominus, fauore coniugis et filiorum, assensu domini regis Ludouici, a quo se habere dicebat, beato Dionysio in perpetuum omnes omnino consuetudines, iniustitiam suam recognoscendo, relaxauit, remisit, manu propria iureiurando abiurauit, sicut plenius in charta domini regis Ludouici inuenitur. Nos autem ad eius hominium ecclesie nostre retinendum, duos Stampenses modios annone, unum frumenti, et alterum auene, in curia nostra per manum monachi aut seruientis nostri concessimus. Quo quidem predicta uilla eruta tormento, cum prius uix nobis ualeret decem, aut quindecim libras, centum Stampenses modios annone per singulos annos, qui sepius centum libras ualent secundum  pretium annone, per manus ministrorum reddere nobis consueuit.

Possessionem nichilominus, que dicitur Rubridum, depressione angariarum castri Puteoli omnino destitutam, emandare elaborantes, cum quadam die Hugo dominus Puteoli post ruinam castri etiam nos super hoc conuenisset, ut incultam terram depressione castri in solitudinem redactam, sub medietate lucri ego et ipse excoleremus: licet hoc quidam compendiosum approbarent, recusauimus, et quod cum eo noluimus, per nos efficere ad commodum Ecclesie elaborauimus. Nec eum admittere socium in restitutione terre sustinuimus, quem destructorem more antecessorum suorum grauissime persenseramus. Easdem enim consuetudines,  quas de Monaruilla enumerauimus, uidelicet talliam et annonam porcorum, ouium, agnorum, anserum, gallinarum, pullorum, lignorum, ab eadem terra more antecessorum suorum abripuerat, et ex hoc ipso tam nobis quam sibi infructuose iacentem omnino inutilem reddiderat. Nos igitur miserie terre et damno Ecclesie nostre condescendentes, in eadem sterili terra curtem edificauimus, turrimque super portam ad repellendos raptores ereximus: tres carrucas ibidem posuimus, uillam que uillana dicitur, restituimus: incomposita terre composuimus, usque adeo eam meliorando, ut cum uix consueuerit uiginti libras singulis annis, postea centum libras, sepius uero centum et uiginti reddiderit. Nos uero sanctis martyribus pro tantis beneficiis iure  deuoti, de eodem fructu laboris nostri edificationi ecclesie eorum singulis annis quater-uiginti libras usque ad operis expletionem, charta et sigillo assignauimus. Remouimus etiam ab eadem terra quamdam consuetudinem malam uicecomitis Stampensis, que palagium uocatur.



CAPUT XII. De Tauriaco.

Tauriacus igitur famosa Beati Dionysii uilla, caput quidem aliarum, et propria ac specialis sedes Beati Dionysii, peregrinis et mercatoribus, seu quibuscunque uiatoribus alimenta cibariorum in media strata, lassis etiam quietem quiete ministrans, intolerabilibus dominorum prefati castri Puteoli  angariis usque adeo miserabiliter premebatur: ut cum illuc temporibus antecessoris nostri bone memorie Ade abbatis ut prepositus terre prouiderem, satis adhuc iuuenis accessissem, iam colonis pene destituta langueret, rapacitati Puteolensium data esca populis Aethiopum omnino pateret. Nec enim ipsa domus propria Beati Dionysii seipsam aliquando tuebatur, quin ipse Dominus per satellites suos eam frangeret, quecunque reperta sacrilego spiritu asportaret, adiacentes uillas frequentibus hospitiis confunderet: annonam et talliam sibi primum, deinde dapifero suo, deinde preposito suo, rusticorum uectigalibus ad castrum deferri cogeret. uix qui aderant sub tam nefande oppressionis mole uiuebant. Cum ergo fere per biennium  ibidem demorando, his et aliis malis, et humane compassionis doloribus, et Ecclesie nostre dispendio defatigarer; nec nos solum, uerum etiam omnes Ecclesie, que in partibus illis terram habentes eque premebantur, conuenimus, et ut iugum importabile et tyrannidem nequissimi castri euitare possemus, diligenti deliberatione contulimus. Hinc emersit quod labore nostro uenerabilis episcopus Carnotensis Iuo pro parte sua, capitulum Beate Marie pro sua, Abbas S. Petri pro sua, ecclesia S. Ioannis de ualleta pro sua, episcopus Aurelianis pro sua, ecclesia S. Aniani pro sua, abbas S. Benedicti pro sua, archiepiscopus Senonis pro sua, et nos pro nostra, gloriosum regem adiuimus Ludouicum, ecclesiarum depopulationem, pauperum et orphanorum  deplorationem, Ecclesiarum eleemosynis antecessorum suorum, et suis, exheredationem lacrymabiliter exposuimus. Qui, ut erat uir nobilissime industrie, plenus pietate, Ecclesiarum illustris defensor, auxiliari spopondit; et quod ecclesias, et ecclesiarum bona deinceps destrui a prefato nequam nullo modo pateretur, iureiurando firmauit. Quod quidem egregie factum quo labore, quibus expensis, quam grauiter expletum fuerit, in gestis prefati regis enucleatius inuenitur. Destructo siquidem radicitus pro merito sue iniquitatis Puteolo castro, terra sanctorum, tam nostra, quam alie, pristinam adepte libertatem, que bello aruerant, pace floruerunt; sterilitate reposita, fecunditatem culte reddiderunt. Cum autem post decessum  antecessoris nostri bone memorie Ade abbatis ad huius sancte administrationis sedem tam immeritus quam absens assumptus essem, pristine uirtutis et laboris non immemor, quia diutius in illa demoratus fueram prepositura, deuotius ad hanc amplificandam accessi. In curte, quam palo et uimine firmaram, castrum bene muratum erexi, turris propugnaculum principali porte super erigi feci, domos aptas et propugnabiles constitui, libertatem uille, imo totius terre intemeratam conseruaui. Unde mihi aliquando contigit, quod cum Aurelianum cum militari manu post dominum regem festinarem, et prepositum Puteoli priora mala reciprocantem reperissem, turpiter captum tenui, et ad  Sanctum Dionysium uinctum cum dedecore transmisi. uerum quia ecclesiarum bona industria prelatorum pace concrescere et confoueri debent, culturas nostras, quas ibidem habebamus dominicas, retentis earumdem decimis, colonis qui ibidem inhabitarent censuales fecimus, quarum censum, ne obliuioni tradatur, scripto mandari precipimus. Et ut quanti constet nostro labore incrementum possessionis huius estimetur, de prepositura, que non plus quam uiginti libras ualere solebat, quater-uiginti libras singulis annis habemus. Ceterarum uero consuetudinum quotidianus usus multo melioratus, rerum incrementum facillime disserere poterit. Antiquam uero eiusdem terre aduocationem ad firmitatem Balduini antiquitus pertingentem, qua terra ipsa  immanitater longeuitate temporum premebatur, cum nulla allia refellendi succederet uia, contigit aduocationem illam ad quamdam puellam filiam filie Ade Piguerensis hereditario iure pertingere. Quo cognito, amicorum nostrorum consilio multo sumptu eam pro uoluntate nostra nuptui tradere quesiuimus. Ad sedandas ergo terre illius inquietudines, nolentes more solito indigenarum molestiis eam affligi, cuidam domestico nostro iuueni puellam cum aduocationibus dari fecimus, centum libras denariorum beati Dionysii tam matrimonio quam patri puelle, fauore domini regis Ludouici, de cuius feodo aduocatio constabat, tali pacto contulimus, ut pro pecunia ista et alia, uidelicet triginta librarum, quas dominus Rex inde habuit, tam ipsi quam successores  eorum nobis et successoribus nostris hominium, et seruitium, et iustitiam, ubi eos submoneremus, exsequerentur. Quod si ad hoc deficerent, totum aduocationis feodum, ac si proprium nostrum esset, eorum, et parentum ipsorum concessione, ac domini regis fauore, donec nobis satisfacerent, in plenitudine retinere liceret.

Feodos uero, quos ex fisco proprio emimus, ad faciendas stationes singulis annis per duos menses in eodem castro Tauriaco, subter intitulare curauimus.



CAPUT XIII. De Poionis uilla.

Similiter et Poionis uillam, quam habebat Gauffredus Ruffus a cognato suo Berardo de Essenuilla, ut  a nobis idem Berardus tanquam homo noster in feodo haberet, conduximus.



CAPUT XIu. De Feins et uendrouillare.

Aliam etiam possessionem, que dicitur Feins et uendrouillare, cum aliis pertinentibus uillis, a Galeranno de Bretoilo et uxore eius Iuditha, et strenuo uiro filio eius Ebrardo, qui in expeditione Hierosolymitana occubuit, multo sumptu fere centum quinquaginta marcarum argenti comparatam, siue restitutam  eleemosyne beati Dionysii contulimus: sperantes de Dei misericordia, quod ea pauperibus attributa eleemosyna, diuine retributionis beneficium  nobis ab omnipotenti Deo misericorditer impetrabit. Dixit enim quod sicut aqua exstinguit ignem, ita eleemosyna exstinguit peccatum: et ut sempiternum necessitatibus pauperum firmius deseruiat, precepto regis Ludouici, quod in archiuis publicis repositum continetur, firmari fecimus.



CAPUT Xu. De Belna.

Sane inter alias una de melioribus beati Dionysii possessionibus in pago Guastinensi Belna dignoscitur, que etiam spatiosa fere quatuor leucarum spatio, frumenti et uini opulentia ferax, quorumcunque fructuum mirabiliter capax, si non uexetur a seruientibus  domini regis, seu nostris, omnibus bonis exuberat. Que per incuriam habitatorum raro inculta habitare ad tantam declinauerat inopiam, ut cum ad cameram calciamentorum ecclesie huius pertineret, nullo modo ea persoluere ualeret. Inde erat quod cum in manu abbatis pro defectu debiti remaneret, singulis annis seruientibus eiusdem terre pro triginta libris totaliter eam locabat. Quam cum dissipatam, et pene in solitudinem redactam in nouitate prelationis nostre reperissemus, carissimo domino nostro regi Francorum Ludouico, cuius nobilitati tam deuote quam fideliter deseruire satagebamus, tantum ecclesie detrimentum exposuimus. Qui etiam in hac terra intolerabiles, et pene consumptiuas consuetudines habebat, uidelicet tres in  anno procurationes, unam de collata rusticorum, sufficientem tam sibi quam suis administrantibus, duas de propriis redditibus Sancti Dionysii, qua calamitate terra penitus consumebatur. Qui, ut erat eximie liberalitatis, Ecclesie tantum detrimentum, et pauperum angarias miseratus, amoris et seruitii nostri beniuolus, procurationem illam de dominicatura ecclesie et nobis in perpetuum relaxauit. Illam uero, que fiebat de collecta rusticorum, octo librarum debito singulis annis sub precepto regie maiestatis firmauit. Cuius exhilarati beneficio, usurpatas et alienatas tam a maiore quam ab aliis terras nobis retraximus, clausos uinearum uidelicet apud Sanctum Lupum a uiginti annis aratris redditos replantari fecimus, alias uineas iuxta Belnam pene  destructas restitui fecimus, alias a quodam homine nostro uiginti libris Aurelianensis monete emimus, uillas omnino rapinis exhospitatas rehospitari fecimus.



CAPUT XuI. De decima de Baruilla.

Inter alia decimam quamdam de Baruilla, quam milites quidam a centum annis sicut dicebant sub censu duorum solidorum habebant, que nobis quotannis uiginti aut triginta annone modiis ualet; siue queque perdita prout melius potuimus ad opus ecclesie retraximus. Cumque Dominice domus satis uilissime ex toto corruissent, hoc potissimum ad has, que modo sunt facete et propugnabiles, construendas excitauit: quod cum constituissem determinare  causas nostras in eadem domo una dierum, nutu diuino me absente tam miserabiliter corruit, ut etiam lectum in quo iacerem, si adessem, et plancatum solarii, et tonnas inferioris promptuarii, et uasa uinaria omnino confregerit, et sub tanta ruina, quod diuina propitiatio mihi pepercerit, omnibus fidem fecerit. Granchiam peroptimam ibidem exstruximus, et stagna duo, que multa piscium copia multo tempore illuc aduentantibus sufficientiam si bene seruentur ministrabunt. Que quidem terra quantum auxilio Dei sit meliorata, et de quanta miseria fuerit suscitata, certum constat augmentum, quod cum prius triginta libras, nunc sepius plus quam ducentas tantum persoluat.



CAPUT XuII. De Axone burgo, qui nunc est Corboilus.


Axonem burgum quidem S. Dionysii super fluuium Issonam antiqua regum liberalitate sanctis martyribus collatum, sicut in antiquis eorum chartis continetur, atrocitas cuiusdam tyranni in castrum Corboilum transtulit, et unde sanctos martyres in terra, inde se de celo exheredare elaborauit.



CAPUT XuIII. De cella constructa in loco qui dicitur Campis.

Igitur post multa annorum curricula, fere ducentorum aut plus, cum mater ecclesia Axone, que parochialis est Corboili, sola quasi statua eodem in loco remansisset, eam etiam episcopi Parisienses ex emulatione ingenite monasterii libertatis beato  Dionysio abstulerunt, et ut hoc ipsum fortiter defenderetur, Cluniaco et Cluniaci membris, uidelicet S. Martino de Campis et ecclesie de Gornaco contulerunt. Ipsi uero tyranni Corboilensis castri in malitia sua congelati tam miserabiliter omnia sibi subiugauerunt, ut uix quidquam reliqui preter uacuum terre fundum dimiserint; et in proprios usus, tanquam proprii essent iuris, ausu sacrilego redegerint. Supererat et quedam capella in honore, ut ferebatur, beate Marie, qua nullam conspicatus sum minorem, semiruta, in loco qui dicitur Campis, in qua et antiquum altare, quod supra ex solitudine concretam herbam oues et capre frequenter depascebant. Ubi testimonio multorum sepe in die Sabbati sanctitatem loci significantes candele  uidebantur ardere. Quo facto excitati indigene infirmi post etiam alienigene multi illuc in spe sanitatis concurrebant, et sanabantur. Cum autem diuino nutu locus ille a multis tam propinquis quam remotis frequentaretur, destinati sunt illuc fratres nostri uenerabiles uiri bone memorie Herueus prior, et Odo Torcetensis, qui et Domino nostro, et eius beate Genitrici deseruirent, locellumque illum diuino cultui adaptare et exaltare operam darent. Ubi statim tanta miraculorum copia sub admiratione omnium in breui effloruit, ut et ab omnibus amaretur, ab omnibus predicaretur et a quibuscunque augmentaretur. Multitudo siquidem languentium et qui uexabantur a spiritibus immundis, necnon  cecorum, claudorum, et aridorum incommoditas ibidem deponebatur. Quorum miraculorum, cum innumera operante beata Dei Genitrice locum celebrem personarent, duo impresentiarum, que uisu aut auditu cognouimus, pagine presenti ad honorem eiusdem loci accommodare curauimus.



CAPUT XIX. Miraculum de muta.

Erat quedam nobilis matrona multis annis uiduata, uidelicet mater uenerabilis uiri abbatis Corbeie Roberti monachi nostri. Que cum loca sanctorum ob remedium anime sue frequentare consueuisset, cum quadam puella iam duodenne, que nunquam fuerat locuta, illuc deuenit. Nocte uero Sabbati in eadem ecclesiola cum ipsa muta  pernoctans, dum pro se et pro suis diuinas sollicitaret aures, ubi fratres inceperunt Te Deum laudamus, uisum est, sicut referebat, eidem puelle quasi in exstasim rapte, quod quedam gloriosa regina pulchra ut luna, electa ut sol, cicladibus regiis uestita, auro gemmisque pretiosis coronata, sinistro cornu altaris ad dextrum contendens, ante eam transibat. Que cum eam nomine proprio  pie satis aduocasset, audiente tam prefata matrona quam aliis multis, elata uoce, lingua inusitata, domina, respondit. Nec deinceps minus loqui aut sciuit aut potuit, quam si toto tempore uite sue locuta fuisset. Quod stupendum miraculum qui aderant summo preconio attollentes, per diuersas regiones adiacentes reportauerunt.  Qui uero prius eam per quinquennium mutam, et post per quinquennium loquacem cognouimus, locum ipsum sanctum et exaltare et diligere iure debuimus.



CAPUT XX. De hydropica.

Secundare dignum duximus et aliud sicut promisimus miraculum. Hydropica quedam tumida more pregnantis, nec minus pre dolore clamosa uoce insaniens  manibus amicorum ad sanctam Mariam prefato loco portata est. Que cum per multos dies ante sanctum altare delituisset, ipso sue putredinis et corrupti elementi fetore aduentantes multos reiiciebat. Cumque iam nulla spes succederet  sanitatis  murmurabant multi tam sani quam infirmi, suppliciter postulantes ut ab eadem ecclesiola exponeretur. uerum fratres nostri uenerandi uiri maluerunt sustinere misericordes eius ingratam presentiam, quam immisericordes absentiam. Contigit igitur quadam nocte Dominica  illam hydropicam, quod non consueuerat, obdormisse, cum subito gloriosa imperatrix uirgo Maria inuisibiliter ad uterum humore refluo exhaustum, tam gracile quam nitidum cito restituit. uideres, et qui aderant tam fratres nostri quam alii multi uiderunt tantam effusi humoris et  decursi flegmatis in terra abundantiam, ut cum scutellis et situlis et ollis illa asportare statim oporteret. Quando autem qui aderant ob rei magnitudinem stupuerunt, tanto deuotius laudes omnipotenti Deo et eius Genitrici reddiderunt. Te Deum laudamus deplorando cantauerunt, et ut Deus omnipotens sicut inceperat honorem Genitricis sue ibidem continuaret, suppliciter efflagitauerunt.

His igitur et aliis miraculorum et prodigiorum signis prefatum locum insignem diuina dispositione, ob amorem Dei Genitricis honorare et exaltare amplectentes, edificatum iri instanter incepimus, et ut conuentus fratrum ibidem Deo deseruiret, duodecim fratres cum priore suo constituimus: claustrum, refectorium, dormitorium, ceterasque officinas  regulares exstruximus. Ecclesiam ornamentis, sacerdotalibus indumentis, palliis et palliorum cappis decenter adaptauimus. Textus duos, uidelicet antiquum textum cotidianum, et gradalem Caroli imperatoris, a matre Ecclesia illuc deferri fecimus Bibliothecam honestam tribus uoluminibus posuimus. Nec minus circa uictualia fratrum solliciti, duas carrucas in propria terra prope locum locauimus. Clausum uinearum aptum magne abbatie, et bene ualentem eis plantauimus, uinearum copiam multis modis acquisiuimus. Torcularia quatuor penes se in proprio fere quater-uiginti modios uini ualentia, absque sumptu aliquo ipsi loco edificauimus: usque adeo de copia eis prouidentes, ut quandoque ducentos quinquaginta, quandoque trecentos  modios uini large recipiant. Prata etiam sufficienter in propriis cespitibus circumfodi fecimus, hortos satis habiles pulmentorum seminibus satis fecimus. Erat autem quedam altera beati Dionysii a multis iam temporibus destituta, et in solitudinem redacta, uno etiam carens cultore, que forsitan a uicinis uillis alieno cultore annone modium aut minus reddere consueuerant, aut duos aut tres de nucibus sextarios, in qua tres carrucas in curia noua, et granchiam nouam eis instituimus. Oues et uaccas et nutrituram ad opus eorum propter pascuorum ubertatem et terrarum emendationem ibidem locauimus. Aliam etiam Beati Dionysii possessionem prope Brunetum, ex qua sepe decem modios annone,  et uini fere decem, et fenum pabulo iumentorum recipiunt, de proprio obligauimus. De molendino etiam a sexaginta fere annis perdito quidquid recuperauimus, eis dimisimus; ea tamen conditione, ut in sequenti die festi beati Dionysii XX solidos refectorio Beati Dionysii persoluant. In eadem etiam uilla centum solidos inter censum et talliam habent. Corboilo uero in circuitu sui decem et septem libras de proprio censu preter alios redditus et uenditionum, et nundinarum, et aliarum consuetudinum: necnon molendinum et furnum, et octo modios auene cum gallinis, et prebendam integram S. Exuperii.



CAPUT XXI. De Marogilo.

 In pago Meldensi uilla, que dicitur Marogilum, occasione cuiusdam uiature, quam Ansoldus de Cornelio fere usque ad ipsas uille domus possidebat, grauissime infestabatur: cum nec agricole, nec alii quilibet uillam exire tuto auderent, quin occasionibus multis uiature a seruientibus Ansoldi raperentur, et ad curiam eius intercepti ducerentur, nec minus de pecoribus uillam exeuntibus redimerentur. Nos ergo mille solidos pro pace eiusdem uille, ut eamdem nobis dimitteret uiaturam, ei in Hierosolymitanam expeditionem proficiscenti donauimus; et ut beati Dionysii deinceps constaret, per manum episcopi Meldensis Manasse, et ecclesie eiusdem, necnon et sigillo comitis Theobaldi, annuente eius uxore et filio nobis firmari fecimus. Eam  enim, sicut confessus est, iniuste usurpauerat.

Commutationis etiam cuiusdam formam successoribus nostris innotescere cupientes, si forte Dei auxilio hoc ipsum in melius aliquando posset immutari, intitulare curauimus. Dum nobile regnum Francorum in statu monarchie consisteret, circumquaque sicut se regia potestas extendebat, per totam regni tetrarchiam, uidelicet in Italia, Lotharingia, Francia, Aquitania, ecclesia Beati Dionysii magnis multisque possessionibus liberalitate regum abundabat. uerum quod unitas illibatum conseruabat, filialis diuisio et corrumpere et diminuere elaborauit. Hinc est quod beatus Dionysius Herelingas, Herbertingas, et Salonam, et quamplures alias possessiones amittens; uillas etiam que in pago  Metensi existunt, uidelicet castrum Gomundas, Blistetot, et Cochilingas, perdidit. Pro quarum reclamatione cum sepius apostolico conspectui insisteremus, tum pro iniustitia sua, tum pro incommoditate personarum suarum  quasi pro commutatione locum qui dicitur Cella cum appendiciis suis in chartis Ludouici imperatoris denominatis, plena libertate beato Dionysio contulit, ubi fratres nostros ad seruiendum Deo in spe augmentationis et succedentis recuperationis locauimus.



CAPUT XXII. De Caluomonte

Ecclesiam quoque S. Petri in Caluomonte sitam,  tam abbatiam quam ipsas canonicas canonicis decedentibus, tam a Rothomagensi archiepiscopo Hugone, quam a domino rege Francorum Ludouico obtinere elaborauimus: necnon et XII fratres cum tredecimo priore ad exaltationem eiusdem ecclesie, et diuini cultus propagationem, reuerenter locauimus, et eamdem ecclesiam ab eodem reuerendo archiepiscopo consecrari, et ante eam cemeterium benedici, Deo annuente obtinuimus. Que siquidem noua quasi nobile membrum capiti suo ecclesie Beati Dionysii copulata, quanto transeuntibus successoribus nostris a uulcassino ad Northmanniam, uel etiam pro conseruatione reliquarum possessionum, in eodem pago demorantibus apta siue idonea existit: tanto  de propriis uel de acquisitis eam locupletare tanquam nouam plantam, et confouere iure decertabit. Fratribus uero ibidem Deo deseruientibus, quia uineis egent, de decimis quas nobis dedit rex Ludouicus apud Cergiacum, uno quoque anno uiginti modios uini; et de decima, quam nos acquisiuimus apud Ablegiacum, medietatem confirmauimus.



CAPUT XXIII. De Berneualle.

In ea autem, que dicitur Berneuallis, possessione super Northmannici littus maris, in qua etiam primam alicuius prepositure ab antecessore meo suscepi obedientiam, quam etiam in tempore strenuissimi regis Henrici, adhuc satis iuuenis ab oppressione exactorum regiorum, quos dicunt graffiones, multo  labore, multisque placitis emancipaueram: parochiales ecclesias, quas Rogerius presbyter, et frater eius Gaufredus hereditario iure sibi uindicabant, ad dominicaturam ecclesie in nouitate prelature nostre retraximus, easque et redditus earum thesaurario ad renouandas et augmentandas ecclesie huius palliaturas, in sempiternum contulimus. Et quia fere nullos redditus ad hoc supplendum habebat, aliam quandam uillam in partibus istis, que dicitur Quadraria, nuper edificata, adiunximus. Et hec quidem quatuor marcas, ecclesie uero septem libras, si tamen meliorari non poterit, persoluit. Redditus uero alios consuetudinarios prefate uille Berneuallis, tam in censibus quam in aliis, fere usque ad Xu libras, sicut credimus, augmentari  fecimus. Consuetudinem autem quam uulgo dicunt aquariam, quamque in tempore bone memorie antecessoris nostri a preposito nostro, qui eam occupauerat, excutere adiuuimus, festiuo piissimi regis Dagoberti anniuersario refectioni Fratrum assignauimus. uillas etiam Moriniacum, Liliacum, et Floriacum, cum non consueuissent reddere plus quam septem aut decem libras, ut triginta aut ad minus uiginti quinque reddant, elaborauimus. Idem et de Monte-Fusceoli.



CAPUT XXIu. De ecclesie ornatu.

His igitur reddituum incrementis taliter assignatis, ad edificiorum institutionem memorandam manum reduximus ut et ex hoc ipso Deo omnipotenti  tam a nobis quam a successoribus nostris grates referantur, et eorum affectus ad hoc ipsum prosequendum, et si necesse sit peragendum, bono exemplo animetur. Non enim aut penuria aliqua, aut quodcunque impedimentum cuiuscunque potestatis timendum erit, si ob amorem sanctorum martyrum de suo sibi secure seruiatur. Primum igitur quod, Deo inspirante, huius ecclesie incepimus opus, propter antiquarum materiarum uetustatem, et aliquibus in locis minacem diruptionem, ascitis melioribus quos inuenire potui de diuersis partibus pictoribus, eos aptari et honeste depingi tam auro quam pretiosis coloribus deuote fecimus. Quod quia etiam in scholis addiscens, hoc facere si unquam possem appetebam,  libentius compleui.



CAPUT XXu. De ecclesie primo augmento.

uerum cum iam hoc ipsum multo sumptu compleretur, inspirante diuino nutu propter eam, quam sepe diebus festis, uidelicet in festo beati Dionysii, et in indicto, et in aliis quamplurimis, et uidebamus, et sentiebamus importunitatem. Exigebat enim loci augustia, ut mulieres super capita uirorum, tanquam super pauimentum, ad altare dolore multo et clamoso tumultu currerent, ad augmentandum et amplificandum nobile, manuque diuina consecratum monasterium, uirorum sapientum consilio, religiosorum multorum precibus, ne Deo sanctisque martyribus displiceret, adiutus, hoc ipsum incipere  aggrediebar: tam in capitulo nostro quam in ecclesia diuine supplicans pietati, ut qui initium est et finis, id est et , bono initio bonum finem saluo medio concopularet, ne uirum sanguinum ab edificio templi refutaret, qui hoc ipsum toto animo magis quam Constantinopolitanas gazas obtinere preoptaret. Accessimus igitur ad priorem ualuarum introitum, et deponentes augmentum quoddam, quod a Karolo Magno factum perhibebatur, honesta satis occasione, quia pater suus Pipinus imperator extra in introitu ualuarum pro peccatis patris sui Karoli Martelli prostratum se sepeliri, non supinum fecerat; ibidem manum apposuimus, et quemadmodum apparet, et in amplificatione corporis ecclesie, et introitus et ualuarum triplicatione, turrium altarum  et honestarum erectione, instanter desudauimus.



CAPUT XXuI. De dedicatione.

Oratorium sancti Romani ad famulandum Deo sanctisque eius angelis, dedicari a uenerabili uiro Rothomagensi archiepiscopo Hugone, et aliis quamplurimis episcopis obtinuimus. Qui locus quam secretalis, quam deuotus, quam habilis diuina celebrantibus, qui ibidem Deo deseruiunt, ac si iam in parte dum sacrificant eorum in celis sit habitatio, cognorunt. Eadem etiam dedicationis celebritate, in inferiori testudine ecclesie dedicata sunt hinc et inde duo oratoria, ex una parte Sancti Hippolyti sociorumque eius, et ex altera S. Nicolai, a uenerabilibus  uiris Manasse Meldensi episcopo, et Petro Siluanectensi. Quorum trium una et gloriosa processio cum per ostium S. Eustachii egrederetur, ante principales portas transiliens cum ingenti cleri decantantis et populi tripudiantis turba, episcopis preeuntibus, et sancte insistentibus consecrationi, per singularem atrii portam de antiquo in nouum opus transpositam tertio ingrediebantur. Et ad honorem omnipotentis Dei festiuo opere completo, cum in superiore parte elaborare accingeremur, aliquantulum fatigatos recreabant: et ne laboris aut penurie alicuius timore deprimeremur, gratantissime sollicitabant.



CAPUT XXuII. De portis fusilibus et deauratis.


ualuas siquidem principales, accitis fusoribus et electis sculptoribus, in quibus passio Saluatoris et Resurrectio, uel Ascensio continetur, multis expensis, multo sumptu in earum deauratione, ut nobili porticui conueniebat, ereximus. Necnon et alias in dextera parte nouas, in sinistra uero antiquas sub musiuo, quod et nouum contra usum hic fieri, et in arcu porte imprimi elaborauimus. Turrim etiam et superiora frontis propugnacula tam ad ecclesie decorem, quam et utilitatem, si opportunitas exigeret, uariari condiximus, litteris etiam cupro deauratis. consecrationis annum intitulari, ne obliuioni traderetur, precepimus hoc modo:

 Ad decus Ecclesie, que fouit et extulit illum,
   Sugerius studuit ad decus Ecclesie.
Deque tuo tibi participans martyr Dionysi,
Orat ut exores fore participem paradisi.
Annus millenus et centenus quadragenus,
   Annus erat uerbi quando sacrata fuit.
uersus etiam portarum hi sunt:

Portarum quisquis attollere queris honorem,
Aurum nec sumptus, operis mirare laborem.
Nobile claret opus, sed opus quod nobile claret,
Clarificet mentes ut eant per lumina uera
Ad uerum lumen, ubi Christus ianua uera.
Quale sit intus in his determinat aurea porta.
Mens hebes ad uerum per materialia surgit,
Et demersa prius hac uisa luce resurgit.
et in superliminari:

Suscipe uota tui iudex districte Sugeri,
Inter oues proprias fac me clementer haberi.



CAPUT XXuIII. De augmento superioris partis.


Eodem uero anno tam sancto et tam fausto opere exhilarati, ad inchoandam in superiori parte diuine propitiationis cameram, in qua iugis et frequens redemptionis nostre hostia absque turbarum molestia secreto immolari debeat, accelerauimus. Et quemadmodum in scripto consecrationis eiusdem superioris operis inuenitur, Deo cooperante, et nos et nostra prosperante, cum fratribus et conseruis nostris tam sanctum, tam gloriosum, tam famosum opus ad bonum perduci finem misericorditer obtinere meruimus: tanto Deo sanctisque martyribus obnoxii, quanto nostris temporibus et laboribus tam diu differendo agenda reseruauit. Quis enim ego  sum, aut que domus patris mei, qui tam nobile, tam gratum edificium uel inchoasse presumpserim, uel perfecisse sperauerim; nisi diuine misericordie, et sanctorum auxilio martyrum fretus, totum me eidem operi et mente et corpore applicuissem? uerum qui dedit uelle, dedit et posse: et quia bonum opus fuit in uoluntate, ex Dei adiutorio stetit in perfectione. Quod quidem gloriosum opus quantum diuina manus in talibus operosa protexerit, certum est etiam argumentum, quod in tribus annis et tribus mensibus totum illud magnificum opus, et in inferiore crypta, et in superiore uoltarum sublimitate, tot arcuum et columnarum distinctione uariatum, etiam operture integrum supplementum admiserit.  Unde etiam epitaphium prioris consecrationis, una sola sublata dictione, huius etiam annalem terminum concludit, hoc modo:

Annus millenus et centenus quadragenus
   Quartus erat uerbi, quando sacrata fuit.

Quibus etiam epitaphii uersibus hos adiungi delegimus.

Pars noua posterior dum iungitur anteriori,
   Aula micat medio clarificata suo.
Claret enim claris quod clare concopulatur,
   Et quod perfundit lux noua, claret opus
Nobile, quod constat auctum sub tempore nostro,
   Qui Sugerus eram, me duce dum fieret.
Promptus igitur urgere successus meos, cum nichil mallem sub celo quam prosequi matris Ecclesie honorem, que puerum materno affectu lactauerat,  iuuenem offendentem sustinuerat, etate integrum potenter roborauerat, inter Ecclesie et regni principes solemniter locauerat, ad executionem operis nos ipsos contulimus, et cruces collaterales ecclesie ad formam prioris et posterioris operis coniungendi, attolli, et accumulari decertauimus.



CAPUT XXIX. De continuatione utriusque operis.

Quo facto, cum quorumdam persuasione ad turrium anterioris partis prosecutionem studium nostrum contulissemus, iam in altera parte peracta diuina, sicut credimus, uoluntas ad hoc ipsum nos retraxit, ut mediam ecclesie testitudinem, quam dicunt nauim, innouare, et utrique innouato operi conformare et cequare aggrederemur: reseruata  tamen quantacunque portione de parietibus antiquis, quibus summus pontifex Dominus iehsu Christus testimonio antiquorum scriptorum manum apposuerat, ut et antique consecrationis reuerentia, et moderno operi iuxta tenorem ceptum congrua coherentia seruaretur. Cuius immutationis summa hec fuit, quod si interpolate  in naui ecclesie occasione turrium ageretur, aut temporibus nostris aut successorum nostrorum, tardius aut nunquam quocunque infortunio sicut dispositum est perficeretur. Nulla enim rerum importunitas rerum auctores urgeret, quin noui et antiqui operis copula longam sustineret exspectationem. Sed quia iam inceptum est in alarum extensione, aut per nos, aut per quos Dominus elegerit, ipso auxiliante, perficietur. Preteritorum  enim recordatio futurorum est exhibitio. Qui enim inter alia maiora etiam admirandarum uitrearum operarios, materiem saphirorum locupletem, promptissimos sumptus fere septingentarum librarum, aut eo amplius administrauerit, peragendorum supplementis liberalissimus Dominus deficere non sustinebit. Est etenim initium et finis.



CAPUT XXX. De ornamentis ecclesie

Ornamentorum etiam ecclesie descriptionem, quibus manus diuina administrationis nostre tempore Ecclesiam suam sponsam uocatam exornauit, ne ueritatis emula subrepat obliuio, et exemplum auferat agendi, intitulare dignum duximus. Dominum  nostrum ter beatum Dionysium tam largum, tam benignum et confitemur et predicamus, ut tot et tanta credamus apud Deum effecisse, tot et tanta impetrasse, ut centupliciter quam fecerimus, Ecclesie illius profecisse potuissemus, si fragilitas humana, si uarietas temporum, si mobilitas morum non restitisset. Que tamen ei Deo donante reseruauimus hec sunt:



CAPUT XXXI. De tabula aurea superiori.

In tabula illa que ante sacratissimum corpus eius assistit, circiter XLII marcas auri posuisse nos estimamus. Gemmarum pretiosarum multiplicem copiam, hyacinthorum, rubetorum, saphirorum, smaragdinum, topaziorum, necnon et opus discriminantium  unionum, quantam nos reperire nunquam presumpsimus. uideres reges et principes, multosque uiros precelsos, imitatione nostra digitos manuum suarum exannulare, et annulorum aurum, et gemmas, margaritasque pretiosas ob amorem sanctorum martyrum eidem tabule infigi precipere. Nec minus etiam archiepiscopi et episcopi ipsos sue desponsationis annulos ibidem sub tuto reponentes, Deo et sanctis eius deuotissime offerebant. uenditorum etiam gemmariorum tanta de diuersis regnis et nationibus ad nos turba confluebat, ut non plus emere quereremus, quam illi uendere sub administratione omnium festinarent. uersus etiam eiusdem tabule hi sunt:

Magne Dionysi, portas aperi Paradisi,
    Suggeriumque piis protege presidiis.
Quique nouam cameram per nos tibi constituisti,
   In camera celi nos facias recipi,
Et pro presenti celi mensa satiari,
   Significata magis significante placent

Quia igitur sacratissima dominorum nostrorum corpora in uolta superiore quam nobilius potuimus locari oportuit, quedam de collateralibus tabulis sanctissimi eorum sarcophagi nescimus qua occasione erepta, quindecim marcas auri reponendo, ulteriorem frontem eiusdem, et operturam superiorem undique inferius et superius deaurari quadraginta ferme unciis elaborauimus. Tabulis etiam cupreis fusilibus et deauratis, atque politis lapidibus impactis propter interiores lapideas uoltas, necnon et ianuis continuis ad arcendos populorum tumultus;  ita tamen ut uenerabiles persone, sicut decuerit ipsa sanctorum corporum continentia uasa cum magna deuotione et lacrymarum profusione uidere ualeant, circumcingi fecimus. Eorumdem uero sanctorum tumulorum hi sunt uersus:

Sanctorum cineres, ubi celicus excubat ordo,
Plebs rogat et plorat, clerus canit in decachordo,
Spiritibus quorum referuntur uota piorum,
Cumque placent illis mala condonantur eorum.
Corpora sanctorum sunt hic in pace sepulta,
Qui post se rapiant nos orantes prece multa.
Hic locus egregium uenientibus exstat asylum
Hic fuga tuta reis, subiacet ultor eis.



CAPUT XXXII. De crucifixo aureo.

 Adorandam uiuificam crucem eterne uictorie Saluatoris nostri uexillum salutiferum, de quo dicit Apostolus: Mihi autem absit gloriari nisi in cruce Domini nostri Iesu Christi, quanto gloriosum non tantum hominibus, quantum etiam ipsis angelis, filii hominis signum apparens in extremis in celo, tanto gloriosius ornatum iri, tota mentis deuotione si possemus inniteremur, iugiter eam cum apostolo Andrea salutantes, »Salue crux que in corpore Christi dedicata es, et ex membris eius tanquam margaritis ornata.« uerum quia sicut uoluimus non potuimus, quam melius potuimus uoluimus, et perficere Deo donante elaborauimus. Hinc est quod pretiosarum margaritarum, gemmarumque  copiam circumquaque per nos et per nuntios nostros queritantes, quam pretiosiorem in auro et gemmis tanto ornatui materiam inuenire potuimus, preparando, artifices peritiores de diuersis partibus conuocauimus. Quo et diligenter et morose fabricando crucem uenerabilem ipsarum admiratione gemmarum retro attollerent, et ante uidelicet in conspectu sacrificantis sacerdotis, ad orandum Domini Saluatoris imaginem in recordatione passionis eius tanquam et adhuc patientem in cruce ostentarent. Eodem sane loco beatus Dionysius quingentis annis et eo amplius, uidelicet a tempore Dagoberti usque ad nostra tempora iacuerat. Unum iocosum, sed nobile miraculum, quod super his ostendit nobis Dominus, sub silentio preterire noluimus.  Cum enim hererem penuria gemmarum, nec super hoc sufficienter mihi prouidere ualerem  ecce duorum ordinum, trium abbatiarum, uidelicet Cistellensis et alterius abbatie eiusdem ordinis, et Fontis Ebraldi, camerulam nostram ecclesie inherentem intrantes, gemmarum copiam, uidelicet hyacinthorum, saphirorum, rubetorum, smaragdinum, topaziorum, quantam per decennium inuenire minime sperabamus, emendam nobis obtulerunt. Qui autem eas habebant, a comite Theobaldo sub eleemosyna obtinuerant, qui a thesauris auunculi sui regis Henrici defuncti, quas in mirabilibus cuppis toto tempore uite sue congesserat, per manum Stephani fratris sui regis Anglici receperat. Nos autem onere querendarum  gemmarum exonerati, gratias Deo referentes, quater centum libras, cum plus satis ualerent, pro eis dedimus. Nec eas solum, uerum etiam multam et sumptuosam aliarum gemmarum et unionum copiam ad perfectionem tam sancti ornamenti apposuimus. De auro uero obrizo, circiter quateruiginti marcas nos posuisse, si bene recordor, meminimus. Pedem uero quatuor euangelistis comptum, et columnam cui sancta insidet imago, subtilissimo opere smaltitam, et Saluatoris historiam cum antique legis allegoriarum testimoniis designatis, et capitello superiore mortem Domini cum suis imaginibus admirante, per plures aurifabros Lotharingos quandoque quinque, quandoque septem,  uix duobus annis perfectam habere potuimus. Tanti igitur et tam sancti instrumenti ornatum altius honorare et exaltare misericordia Saluatoris nostri accelerans, domnum papam Eugenium ad celebrandum sanctum Pascha, sicut mos est Romanis pontificibus in Galliis demorantibus, ob honorem sancti apostolatus beati Dionysii, quod etiam de Calixto et Innocentio illius predecessoribus uidimus, ad nos adduxit: qui eumdem crucifixum ea die solemniter consecrauit. De titulo uere crucis Domini, qui omnem et uniuersalem excedit margaritam, de capella sua portionem in eo assignauit: publice coram omnibus, quicunque inde aliquid raperent, quicunque ausu temerario in eum manum inferrent, mucrone beati Petri, et gladio Spiritus  sancti anathematizauit. Nos autem idem anathema inferius in cruce intitulari fecimus.

Principale igitur beati Dionysii altare, cui tantum anterior tabula a Carolo Caluo imperatore tertio speciosa et pretiosa habebatur, quia eidem ad monasticum propositum oblati fuimus, ornatum iri accelerauimus, et utrique lateri aureas apponendo tabulas, quartam etiam pretiosiorem, ut totum circumquaque altare appareret aureum, attollendo circumcingi fecimus: collateralibus quidem candelabra uiginti marcarum auri, regis Ludouici Philippi, ne quacunque occasione raperentur, ibidem deponentes hyacinthos, smaragdines, quascunque gemmas pretiosas apposuimus, et apponendas diligenter queritare decreuimus. Quorum quidem uersus  hi sunt:

In dextro latere:

Has are tabulas posuit Sugerius abbas,
Preter eam quam rex Karolus ante dedit.
Indignos uenia fac dignos uirgo Maria.
Regis et abbatis mala mundet fons pietatis.

In sinistro latere:

Si quis preclaram spoliauerit impius aram
Aeque damnatus pereat Iude sociatus.

ueteriorem uero tabulam miro opere sumptuque profuso, quoniam barbari et profusiores nostratibus erant artifices, tam forma quam materia mirabili, anaglifo opere, ut a quibusdam dici possit, materiam superabat opus, extulimus. Multa de acquisitis, plura de quibus ecclesie ornamentis, que perdere timebamus, uidelicet pede decurtatum  calicem aureum, et quedam alia ibidem configi fecimus. Et quoniam tacita uisus cognitione materiei diuersitas, auri, gemmarum, unionum, absque descriptione facile non cognoscitur, opus quod solis patet litteratis, quod allegoriarum iocundarum iubare resplendet, apicibus litterarum mandari fecimus. uersus etiam idipsum loquentes ut enucleatius intelligatur, apposuimus:

uoce sonans magna Christo plebs clamat hosanna,
Que datur in cena tulit omnes hostia uera.
Ferre crucem properat qui cunctos in cruce saluat.
Hoc quod Abram pro prole litat, Christi caro signat.
Melchisedech libat quod Abram super hoste triumphat.
Botrum uecte ferunt qui Christum cum cruce querunt.

Hec igitur tam noua quam antiqua ornamentorum  discrimina ex ipsa matris Ecclesie affectione crebro considerantes, dum illam admirabilem S. Eligii cum minoribus crucem, dum incomparabile ornamentum, quod uulgo crista uocatur, auree are superponi contueremur, corde tenus suspirando: omnis, inquam, lapis pretiosus operimentum tuum, sardius, topazius, iaspis, crisolitus, onix, et berillus, saphirus, carbunculus, et smaragdus. De quorum numero, preter solum carbunculum, nullum deesse, imo copiosissime abundare, gemmarum proprietatem cognoscentibus, cum summa admiratione claret. Unde cum ex dilectione decoris domus Dei aliquando multicolor gemmarum speciositas ab exintrinsecis me curis deuocaret, sanctarum etiam diuersitatem uirtutum de materialibus ad  immaterialia transferendo, honesta meditatio insistere persuaderet; uideor uidere me quasi sub aliqua extranea orbis terrarum plaga, que nec tota sit in terrarum fece, nec tota in celi puritate demorari, ab hac etiam inferiori ad illam superiorem anagogico more Deo donante posse transferri. Conferre consueui cum Hierosolymitanis, et gratantissime addiscere, quibus Constantinopolitane patuerant gaze, et Sancte Sophie ornamenta, utrum ad comparationem illorum hec aliquid ualere deberent. Qui cum hec maiora faterentur, uisum est nobis quod timore Francorum admiranda que antea audieramus caute reposita essent; ne stultorum aliquorum impetuosa rapacitate Grecorum et Latinorum ascita familiaritas in seditionem et bellorum  scandala subito moueretur. Astutia enim precipue Grecorum est. Unde fieri potuit ut maiora sint que hic sub tuto reposita apparent, quam ea que non tuto propter scandala ibidem relicta apparuerunt. Admiranda siquidem et fere incredibilia a uiris ueridicis quampluribus, et ab episcopo Laudunensi Hugone, in celebratione misse, de Sancte Sophie ornamentorum prerogatiua, necnon et aliarum ecclesiarum audieramus. Que si ita sunt, imo quia eorum testimonio ita esse credimus, tam inestimabilia quam incomparabilia multorum iudicio exponerentur. Abundet unusquisque in suo sensu. Mihi fateor hoc potissimum placuisse, ut quecunque cariora, quecunque carissima, sacrosancte Eucaristie administrationi super omnia  deseruire debeant. Si libatoria aurea, si fiale auree, et si mortariola aurea ad collectam sanguinis hircorum aut uitulorum, aut uacce rufe, ore Dei aut prophete iussu deseruiebant: quanto magis ad susceptionem sanguinis Iesu Christi uasa aurea, lapides pretiosi, queque inter omnes creaturas carissima continuo famulatu, plena deuotione exponi debent. Certe nec nos nec nostra his deseruire sufficimus. Si de sanctorum cherubim et seraphim substantia noua creatione nostra mutaretur, insufficientem tamen et indignum tante et tam ineffabili hostie exhiberet famulatum. Tantam tamen propitiationem pro peccatis nostris habemus. Opponunt etiam qui derogant, deferre sufficere huic administrationi  mentem sanctam, animum purum, intentionem fidelem. Et nos quidem hec interesse precipue, proprie, specialiter approbamus. In exterioribus etiam sacrorum uasorum ornamentis, nulli omnino eque ut sancti sacrificii seruitio, in omni puritate interiori, in omni nobilitate exteriori, debere famulari, profitemur. In omnibus enim uniuersaliter decentissime nos oportet deseruire Redemptori nostro, qui in omnibus uniuersaliter, absque exceptione aliqua nobis prouidere non recusauit, qui nature sue nostram sub uno et admirabili indiuiduo uniuit, qui nos in parte dextere sue locans, regnum suum ueraciter possidere promisit, Dominus noster qui uiuit et regnat per omnia secula seculorum.

 Altare etiam, quod testimonio antiquorum sanctum nominatur altare  ob reuerentiam sanctarum reliquiarum renouare excepimus. Sacratus siquidem lapis porphyreticus, qui superest are, non minus qualitatiuo colore, quam quantitatiua magnitudine, satis aptus, concauo ligno auro operto, ipsa uetustate interpolata admodum disrupto cingebatur. Cuius concaui faceta compositione in  anteriori parte locatum brachium S. Iacobi apostoli, idipsum litteris interius attestantibus, peruia candidissimi cristalli apertione credebatur. Nec minus in dextera parte uniformiter litterarum apparitione, brachium protomartyris Stephani recondi; in sinistra uero eque sancti uincentii leuite et martyris brachium titulus interius perorabat. Nos igitur tantarum et tam sanctarum reliquiarum protectione muniri appetentes, eas uidere, eas deosculari, si Deo displicere non timerem, gratantissime multo temporum processu rapiebar. Assumens igitur ex deuotione audaciam, et antiquitati honorem ueritatis conseruans, modum et diem detegendi ipsas sanctas reliquias elegimus, sacratissima uidelicet die martyrii beatorum martyrum  dominorum nostrorum, uIII scilicet Idus Octobris. Aderant siquidem diuersarum prouinciarum archiepiscopi et episcopi, qui gratantissime quasi ex debito apostolatus Galliarum, ad tante solemnitatis celebrationem pia uota deferre accesserant: archiepiscopi, scilicet Lugdunensis, Remensis, Turonensis, et Rothomagensis; episcopi uero, Suessionensis, Beluacensis, Siluanectensis, Meldensis, Redonensis, Aletensis, et uenetensis. Abbatum etiam et monachorum, siue clericorum, atque optimatum conuentus; sed et populi promiscui sexus turba innumerabilis. Decantata igitur eadem solemnitatis die tertia, cum iam in conspectu omnium assistentium celeberrima tante diei ordinaretur processio, tanta certe rei ueritatis fiducia, solo Patrum testimonio  et titulo referti, ac si iam omnia uidissemus, archiepiscopos et episcopos, abbates et authenticas assistentes personas, ad efferendam aram asciuimus, quod eam aperire, quod sanctissimarum reliquiarum thesaurum uidere uellemus, exposuimus. Dicebant ergo quidam ex familiaribus nostris, consulte quidem, quod et persone et Ecclesie fame tutius fuisset, si secreto, utrum ita esset ut littere loquebantur, uideretur. Quibus illico fidei feruore excitus responsum reddidi, magis mihi placere si ita est ut legitur, ab omnibus contuentibus scire, quam si secreto inspexissem omnes non contuentes dubitare. Deferentes igitur in medium prefatam aram, ascitis aurifabris qui locellos illos, quibus  sanctissima brachia continebantur, ubi supersedebant cristallini lapides, titulos eorum afferentes, diligenter aperirent, sicut sperabamus, omnia plenarie Deo annuente uidentibus cunctis inuenimus. Causam etiam repositionis reliquiarum in eisdem locellis inuenimus, uidelicet quod Karolus imperator tertius, qui eidem altari subiacet gloriose sepultus, ad tuitionem anime et corporis, de theca imperiali eas sibi assumi, et penes se reponi, imperiali edicto assignauerit. Argumentum etiam annuli sui depressione signatum, quod ualde omnibus placuit, ibidem reperimus. Nec enim sine causa ante sanctum illud altare septem lampades in uasis argenteis, que nos quidem dissoluta referimus, incessanter tam die quam nocte in sempiternum ardere constituisset,  nisi maximam spem et corporis et anime in sanctarum reliquiarum repositione credidisset. Sumptibus enim illarum et anniuersarii sui, et suorum refectioni, possessionem suam que dicitur Ruoilum cum appendiciis sigillis aureis confirmauit. Hinc est etiam, quod in solemnitatibus diuersis fere sexaginta, magni et honesti cerei sex, quales alibi in Ecclesia aut raro aut nunquam apponuntur, circa idem altare accenduntur. Hinc est etiam quod quoties altare beati Dionysii, toties et idem altare nobili apparatu adornatur.

Crucem etiam mirabilem quantitatis sue, que superposita est inter altare et tumulum eiusdem Karoli, in cuius medio fama retinuit, confixum nobilissimum monile Nantildis, regine uxoris Dagoberti  regis ecclesie fundatoris, aliud uero in frontem sancti Dionysii  erigi fecimus, maxime ob reuerentiam sanctissime hoie ferree, que in carcere Glaucini sacratissimo collo beati Dionysii innexa, cultum et uenerationem tam a nobis quam ab omnibus promeruit.

Ea etiam parte abbas uenerabilis Corbeie bone memorie Robertus, huius sancte ecclesie professus, et ab infantia nutritus, quem eidem Corbeiensi monasterio abbatem preesse Deo donante exhibuimus, tabulam argenteam optime deauratam pro recognitione professionis sue, et multorum ecclesie beneficiorum gratiarum actione, fieri fecit.

Chorum etiam fratrum, quo ualde grauabantur  qui assidue ecclesie insistebant seruitio, frigiditate marmoris et cupri aliquantisper infirmum, in hanc que nunc apparet formam, laboribus eorum compatientes, mutauimus; et propter conuentus augmentationem Deo auxiliante augmentare elaborauimus.

Pulpitum etiam antiquum, quod admirabile tabularum eburnearum subtilissima, nostrisque temporibus irreparabili sculptura, et antiquarum historiarum descriptione humanam estimationem excedebat: recollectis tabulis que in arcarum et sub arcarum repositione diutius fedabantur, refici, dextraque parte restitutis animalibus cupreis, ne tanta tamque mirabilis deperiret materia, ad proferendam  superius sancti Euangelii lectionem, erigi fecimus. In nouitate siquidem sessionis nostre impedimentum quoddam, quo medium ecclesie muro tenebroso secabatur, ne speciositas ecclesie magnitudinis talibus fuscaretur repagulis, de medio sustolli feceramus.

Nec minus nobilem gloriosi regis Dagoberti cathedram, in qua, ut perhibere solet antiquitas, reges Francorum suscepto regni imperio ad suscipienda optimatum suorum hominia primum sedere consueuerant, tum pro tanti excellentia officii, tum etiam pro operis ipsius pretio, antiquatam et disruptam refici fecimus.

Aquilam uero in medio chori admirantium tactu frequenti dedeauratam reaurari fecimus.

 uitrearum etiam nouarum preclaram uarietatem ab ea prima, que incipit a Stirps-Iesse in capite ecclesie, usque ad eam que superest principali porte in introitu ecclesie tam superius quam inferius, Magistrorum multorum de diuersis nationibus manu exquisita, depingi fecimus. Una quarum de materialibus ad immaterialia excitans, Paulum apostolum molam uertere, Prophetas saccos ad molam apportare representat. Sunt itaque eius materie uersus isti:

Tollis agendo molam de furfure, Paule, farinam,
   Mosaice legis intima nota facis.
Fit de tot granis uerus sine furfure panis,
   Perpetuusque cibus noster et angelicus.
Item in eadem uitrea, ubi aufertur uelamen de facie  Moysi:

Quod Moyses uelat Christi doctrina reuelat,
   Denudant legem qui spoliant Moysen.
In eadem uitrea super arcam federis:

Federis ex arca Christi cruce sistitur ara,
   Federe maiori uult ibi uita mori.
Item in eadem, ubi soluunt librum Leo et Agnus:

Qui Deus est magnus, librum Leo soluit et Agnus.
   Agnus siue Leo fit caro iuncta Deo.

In alia uitrea, ubi filia Pharaonis inuenit Moysen in fiscella:

Est in fiscella Moyses puer ille, puella
   Regia, mente pia quem fouet Ecclesia.

In eadem uitrea, ubi Moysi Dominus apparuit in igne rubi:

 Sicut conspicitur rubus hic ardere, nec ardet:
   Sic diuo plenus hoc audet ab igne, nec ardet.

Item in eadem uitrea, ubi Pharao cum equitatu suo in mare demergitur:

Quod baptisma bonis, hoc militie Pharaonis
   Forma facit similis, causaque dissimilis.

Item in eadem, ubi Moyses exaltat serpentem eneum:

Sicut serpentes serpens necat eneus omnes,
   Sic exaltatus hostes necat in cruce Christus.

In eadem uitrea, ubi Moyses accipit legem in monte:

Lege data Moysi, iuuat illam gratia Christi.
   Gratia uiuificat, littera mortificat.

Unde quia magni constant mirifico opere, sumptuque  profuso, uitri uestiti, et saphirorum materia, tuitioni et refectioni earum ministerialem magistrum, sicut etiam ornamentis aureis et argenteis, peritum aurifabrum constituimus: qui et prebendas suas, et quod eis super hoc uisum est, uidelicet ab altari nummos, et a communi fratrum horreo annonam suscipiant, et ab eorum prouidentia nunquam se absentent.

Septem quoque candelabra, quoniam ea que Karolus imperator beato Dionysio contulerat, sua uetustate dissipata apparebant, opere smaltito et optime deaurato componi fecimus.

uasa etiam tam de auro, quam pretiosis lapidibus, ad Dominice mense seruicium, preter illa que reges Francorum, et deuoti Ecclesie eiusdem  officio deputauerunt, beato Dionysio debita deuotione acquisiuimus. Magnum uidelicet calicem aureum septies uiginti unciarum auri, gemmis preciosis, scilicet hyacinthis et topaziis ornatum, pro alio qui tempore antecessoris nostri uadimonio perierat, restitui elaborauimus.

Aliud etiam uas pretiosissimum de lapide prasio ad formam nauis exsculptum, quod rex Ludouicus Philippi per decennium fere uadimonio amiserat, cum nobis ad uidendum oblatum fuisset, eiusdem regis concessione sexaginta marcis argenti comparatum, cum quibusdam floribus corone Imperatricis beato Dionysio obtulimus. Quod uidelicet uas, tam pro preciosi lapidis qualitate, quam integra sui quantitate mirificum, incluso sancti Eligii opere  constat ornatum, quod omnium iudicio pretiosissimum estimatur.

uas quoque aliud, quod instat iuste berilli aut cristalli uidetur, cum in primo itinere Aquitanie regina nouiter desponsata domino regi Ludouico dedisset, pro magno amoris munere nobis eam, nos uero sanctis martyribus dominis nostris ad libandum diuine mense affectuosissime contulimus. Cuius donationis seriem in eodem uase gemmis auroque ornato, uersiculis quibusdam intitulauimus:

Hoc uas sponsa dedit Aanor regi Ludouico,
   Mitadolus * auo, mihi rex, sanctisque Sugerus.

Comparauimus etiam prefati altaris officiis calicem pretiosum, de uno et continuo sardonice,  quod est de sardio et onice, quo uno usque adeo sardii rubor a nigredine onichini proprietatem uariando discriminat, ut altera in alteram proprietatem usurpare, inniti estimetur.

uas quoque aliud huic ipsi materia, non forma persimile, ad instar amphore adiunximus, cuius uersiculi sunt isti:

Dum libare Deo gemmis debemus et auro,
   Hoc ego Sugerius offero uas Domino.

Lagenam quoque preclaram, quam nobis comes Blesensis Theobaldus in eodem uase destinauit, in quo ei rex Sicilie illud transmiserat, et aliis, in eodem officio gratanter apposuimus.

uascula etiam cristallina, que in Capella nostra  cotidiano seruitio altaris assignaueramus, ibidem reposuimus.

Nec minus porphyriticum uas sculptoris et politoris manu admirabile factum, cum per multos annos in scrinio uacasset, de amphora in aquile formam transferendo, auri argentique materia, altaris seruitio adaptauimus, et uersus huiusmodi eidem uasi inscribi fecimus:

Includi gemmis lapis iste meretur, et auro,
   Marmor erat, sed in his marmore carior est.

Pro quibus omnibus Deo omnipotenti et sanctis Martyribus grates referimus, quod sanctissimo altari, cui sub preceptione sancte Regule nos a  puero offerri uoluit, unde ei honorifice seruiremus, copiose largiri non renuit.

Quia ergo diuina beneficia non occultare, sed predicare, utile et honestum cognouimus, palliorum quod diuina manus tempore administrationis nostre huic sancte ecclesie contulit augmentum designauimus: implorantes ut in anniuersario ad propiciandam diuine maiestatis excellentiam, et fratrum deuotionem ampliandam, et successorum abbatum exemplum, exponantur. Nec enim pro tot et tantis commissis, uel enormitate scelerum meorum, tam sera quam rara satisfacere penitentia sufficit, nisi uniuersalis Ecclesie suffragiis innitamur





SUGERII ABBATIS S. DIONYSII LIBELLUS DE CONSECRATIONE ECCLESIAE A SE AEDIFICATAE ET TRANSLATIONE CORPORUM S. DIONYSII AC SOCIORUM EIUS Facta anno MCXL.


 Diuinorum humanorumque disparitatem, unius et singularis, summeque rationis uis admirabilis contemperando cequat: et que originis inferioritate, et nature contrarietate inuicem repugnare uidentur, ipsa sola unius superioris moderate harmonie conuenientia grata concopulat. Cuius profecto summe et eterne rationis participatione qui gloriosi effici innituntur, crebro in solio mentis argute quasi pro tribunali residentes, de concertatione continua similium et dissimilium, et contrariorum inuentioni et iudicio insistunt, in eterne sapientie rationis fonte, caritate ministrante, unde bello intestino et seditioni interiori obsistant, salubriter exhauriunt, spiritualia corporalibus, eterna deficientibus preponentes: corporee sensualitatis exteriorum sensuum  molestias et grauissimas angarias postponunt: ab earum oppressione seipsos subleuantes, solidissimam mentis aciem in spem eterne infigentes remunerationis, eternitati tantum studiose obsequuntur: carnalia desideria in admirationem et spectaculum aliorum obliuiscuntur, summe rationis hoc  modo, et eterne beatitudinis consortio, promittente unigenito Dei Filio, In patientia possidebitis animas uestras , se gloriose conscientie merito uniri gratulantur. Quod tamen conditionis prime corruptione depressa, et grauiter sauciata humanitas, presentia potius amplectens, quam futura exspectans, nullo modo sustineret; si non etiam rationis et intelligentie humane rationabilis summe et diuine caritatis copiosa administratio hoc ipsum effectui mancipare misericorditer suppeditaret. Unde legitur, Misericordia eius super omnia opera eius . Ex quo quidem cum aliis audacter et ueraciter profitemur, quod quanto sola misericordia saluos nos facit per lauacrum regenerationis, et renouationis Spiritus sancti, tanto nos gratissimo purificate  mentis holocausto pro toto uelle et posse iustitiam nostram quantumcunque et ipse dederit supplici ei deuotione offerre elaboremus: ut ipse qui potest ut Deus, qui debet ut Creator si non resistimus, disparitatem istam periculosam in nobis parificet, contrarietatis intestine inimicitias, quas in  amicitie eius amissione prima preuaricatione incurrimus, ea ineffabili caritate qua diuinitatem suam captiuate humanitati nostre ineffabiliter et inseparabiliter uniuit, dissoluat, sopita carnalitatis grauissima molestia, tumultuque uitiorum sedato, pacato habitaculo interiora repugnantia pacificet: ut mente et corpore expediti gratam ei offerentes seruitutem, beneficiorum etiam immensorum eius circa nos, et nobilem, cui nos preferri sustinuit, ecclesiam replicare et predicare ualeamus largitatem. Ne si muti in laudem eius exstiterimus, beneficiorum eius ob hoc defectum incurramus, et uocem illam terribiliter audiamus: Non est inuentus qui rediret et daret gloriam Deo .

Iustificati igitur ex fide, pace nostra interiori secundum  Apostolum pacem apud Deum habentes; unum et inter multos singulare diuine largitatis beneficium, more eorum qui ad gratificandum impertita dona donatoribus suis ultro referunt, in medium proferentes, gloriosam et Deo dignam sancte huius ecclesie consecrationem pretiosissimorum nostrorum dominorum et apostolorum nostrorum Dionysii, Rustici et Eleutherii, et aliorum sanctorum, quorum prompto innitimur patrocinio, sacratissimam translationem ad successorum notitiam stylo assignare elaborauimus, qua de causa, quo ordine, quam solemniter, quibus etiam personis idipsum actum sit reponentes, ut et diuine propitiationi pro tanto munere condignans pro posse nostro gratiarum actiones referamus, et sanctorum protectorum  nostrorum tam pro impensa tanti operis cura, quam pro tante solemnitatis adnotatione, opportunam apud Deum obtineamus intercessionem.

Gloriosus et famosus rex Francorum Dagobertus, uir etsi in regni administratione magnanimitate regia conspicuus, nichilominus tamen Ecclesie Dei deuotus, cum ad declinandam patris sui Clotharii Magni intolerabilem iram Catulliacum uicum aufugisset, et sanctorum martyrum ibidem quiescentium effigies uenerandas tanquam pulcherrimos uiros niueis uestibus comptos seruitium suum requirere, et auxilium promittere incunctanter uoce et opere comperisset: basilicam sanctorum regia munificentia fabricatum iri affectu mirabili imperauit. Quam cum  mirifica marmorearum columnarum uarietate componens, copiosis purissimi auri et argenti thesauris inestimabiliter locupletasset, ipsiusque parietibus et columnis et arcubus auro tectas uestes margaritarum uarietatibus multipliciter exornatas suspendi fecisset, quatenus aliarum ecclesiarum ornamentis precellere uideretur, et omnimodis incomparabili nitore uernans, et omni terrena pulchritudine compta inestimabili decore splendesceret, hoc solum ei defuit quod quam oporteret magnitudinem non admisit. Non quod aliquid eius deuotioni aut uoluntati deesset, sed quod forsitan tunc temporis in primitiua Ecclesia nulla adhuc aut maior, aut equalis existeret, aut quod breuior fulgurantis auri, et splendorem gemmarum propinquitati arridentium oculorum  acutius delectabiliusque refundendo, ultra satis quam si maior fabricaretur irradiaret. Huius breuitatis egregie grata occasione, numerositate fidelium crescente et ad suffragia sanctorum crebro confluente, tantas prefata basilica sustinere consueuit molestias, ut sepius in solemnibus uidelicet diebus admodum plena per omnes ualuas turbarum sibi occurentium superfluitatem refunderet, et non solum intrantes non intrare, uerum etiam qui iam intrauerant precedentium expulsus exire compelleret. uideres aliquando, mirabile uisu! quod innitentibus ingredi ad uenerationem et deosculationem sanctarum reliquiarum claui et corone Domini tanta congeste multitudinis opponebatur repugnantia, ut inter innumera populorum millia ex ipsa sui compressione  nullus pedem mouere ualeret, nullus aliud ex ipsa sui constrictione, quam sicut statua marmorea stare, stupere quod unum supererat uociferare. Mulierum autem tanta et tam intolerabilis erat angustia, ut in commistione uirorum fortium sicut prelo depresse, quasi imaginata morte exsanguem faciem exprimere, more parturientium terribiliter conclamare, plures earum miserabiliter decalcatas, pio uirorum suffragio super capita hominum exaltatas, tanquam pauimento adherentes incedere, multas etiam extremo singultantes spiritu in prato fratrum cunctis desperantibus anhelare. Fratres etiam insignia Dominice passionis aduentantibus exponentes, eorum angariis et contentionibus succumbentes, nullo diuertere habentes,  per fenestras cum reliquiis multoties effugerunt. Quod cum scholaris puer inter fratres erudirer audiebam, extra iuuenis dolebam, maturus corrigi affectuose appetebam. Cum autem placuit illi, qui me segregauit ex utero matris mee, et uocauit per gratiam suam, meritis etiam repugnantibus, paruitatem meam huius sancte Ecclesie tante preficere administrationi: sola Dei omnipotentis ineffabili misericordia prefate molestie correctioni, sanctorum martyrum dominorum nostrorum suffragio raptus, ad augmentationem prefati loci toto animo, tota mentis affectione accelerare proposuimus: qui nunquam, si tanta, tam necessaria, tam utilis et honesta non exigeret opportunitas, manum supponere,  uel cogitare presumeremus.

Quia igitur in anteriori parte ab Aquilone principali ingressu principalium ualuarum porticus artus hinc et inde gemellis, nec altis, nec aptis multum, sed minantibus ruinam, turribus angebatur, ea in parte inito directe testudinis, et geminarum turrium robusto ualde fundamento materiali, robustissimo autem spirituali, de quo dicitur: Fundamentum aliud nemo potest ponere preter id quod positum est, quod est Christus iehsu , laborare strenue Deo cooperante incepimus. Cuius inestimabili freti consilio et irrefragabili auxilio, usque adeo in tanto tamque sumptuoso opere profecimus, ut cum primum pauca expendendo, multis, exinde multa explendo, nullis omnino indigeremus, uerum etiam abundando  fateremur: Sufficientia nostra ex Deo est . Materie autem ualidissime noua quadraria qualis et quanta nunquam in partibus istis inuenta fuerat, Deo donante occurrit. Cementariorum, lathomorum, sculptorum, et aliorum operariorum solers succedebat frequentia, ut ex hoc et aliis diuinitas ab hoc quod timebamus absolueret, et uoluntatem suam nobis confortando, et inopinata suppeditando ministraret. Conferebam de minimis ad maxima, non plus Salomonianas opes templo, quam nostras huic operi sufficere posse, nisi idem eiusdem operis auctor ministratoribus copiose prepararet. Identitas auctoris et operis, sufficientiam facit operantis. In agendis siquidem huiusmodi apprime de conuenientia et coherentia antiqui et noui  operis sollicitus unde marmoreas aut marmoreis equipollentes haberemus columnas, cogitando, speculando, inuestigando per diuersas partium remotarum regiones, cum nullam offenderemus, hoc solum mente laborantibus et animo supererat, ut ab urbe  ut per mare mediterraneum tuta classe, exinde per Anglicum, et per tortuosam fluuii Sequane reflexionem, eas magno sumptu amicorum, inimicorum etiam Sarracenorum proximorum conductu haberemus; multis annis, multis temporibus cogitando, queritando angebamur: cum subito larga omnipotentis munificentia laboribus nostris condescendens, quod nec  cogitare, nec opinari liceret decentes et peroptimas in admirationem omnium sanctorum martyrum merito reuelauit. Unde quanto contra spem et humanam opinionem apto, et nullibi nobis gratiori loco miseratio diuina dignata est conferre, tanto maiores gratiarum actiones pro tanti remedio laboris opere pretium duximus rependendo referre. Locus quippe quadrarie admirabilis prope Pontisaram castrum terrarum nostrarum confinio collimitans uallem profundam non natura, sed industria concauam, molarum cesoribus sui questum ab antiquo offerebat, nichil egregium hactenus proferens, exordium tante utilitatis tanto et tam diuino edificio, quasi primitias Deo, sanctisque martyribus, ut arbitrabamur reseruabat. Quoties autem columne ab imo  decliuo funibus innodatis extrahebantur, tam nostrates, quam loci affines bene deuoti, nobiles et innobiles, brachiis, pectoribus, et lacertis funibus astricti uice trahentium animalium educebant: et per medium castri decliuium diuersi officiales relictis officiorum suorum instrumentis, uires proprias itineris difficultati offerentes, obuiabant, quanta poterant ope Deo sanctisque martyribus obsequentes. Unde nobile quoddam et dignum relatione contigit miraculum quod nos ipsi ab assistentibus addiscentes ad laudem Omnipotentis sanctorumque suorum calamo et atramento assignare decreuimus.

Quadam itaque die cum imbrium refusione turbatum era tenebrosa obtexisset opacitas, aduentantibus ad quadrariam plaustris, qui adiutores esse  consueuerant operandi, pro impluuii infestatione se ipsos absentauerunt. Bubulcis uero querentibus et reclamantibus se otio uacare, operarios prestolantes suspendere, usque adeo clamando institerunt, quod quidam imbecilles et debiles cum pueris aliquibus numero decem et septem, presente, nisi fallor, sacerdote, ad quadrariam accelerauerunt, unamque chordarum assumentes, columne innectentes aliam sudem in terra iacentem dimiserunt. Neque enim erat qui ea trahere inniteretur. Animatus itaque grex pusillus pio zelo, »Sancte, inquiunt, Dionysi, pro te ipso uacantem accipiens sudem, si placet, nos adiuua. Non enim nobis, si non poterimus, imputare poteris.« Moxque fortiter impingentes quod centum quadraginta aut minus centum grauiter ab  ima ualle extrahere consueuerant, ipsi non per se, quod impossibile esset, sed uoluntate Dei et sanctorum quos inuocabant, suffragio extraxerunt, eamque ecclesie fabricam in plaustro destinauerunt. Unde per totam propalatum est uiciniam, Deo omnipotenti hoc opus admodum placere, cum ad laudem et gloriam nominis sui his et huiusmodi intersigniis eius operatoribus elegerit opem deferre.

Secundatur et aliud nobile factum memoria dignum, relatione conspicuum, auctoritate predicandum. Peracto si quidem magna ex parte opere, et compactis noui et antiqui edificii tabulatis, magnoque deposito, quem diu habueramus, timore, propter illas patulas antiquarum maceriarum rimas, magnorum  capitellorum et basium columnas deportantium disruptionem exhilarati, deaptare sollicitabamur. Cumque pro trabium inuentione tam nostros quam Parisienses lignorum artifices consuluissemus, responsum nobis est pro eorum existimatione uerum, in finibus istis propter siluarum inopiam minime inueniri posse, uel ab Antissiodorensi pago necessario deuehi oportere. Cumque omnes in hoc ipso consonarent, nosque super hoc tam pro laboris magnitudine, quam pro operis longa delatione grauaremur, nocte quadam a matutinarum obsequio regressus lecto cogitare cepi meipsum per omnes partium istarum siluas debere procedere, circumquaque perlustrare, moras istas et labores, si hic inueniri possent, alleuiare. Moxque reiectis curis aliis, summo  mane arripiens, cum carpentariis, et trabium mensuris, ad siluam que dicitur Iuilina, accelerauimus. Cumque per terram nostram Capreolensis uallis transiremus, accitis seruientibus nostris nostrarum custodibus, et aliarum siluarum peritis, adiurando fide et sacramento eos consuluimus, si eius mensure ibidem trabes inuenire quocunque labore ualeremus. Qui subridentes, si auderent potius deriderent admirantes, si nos plane nesciremus in tota terra nichil tale inueniri posse, maxime cum Milo Capreolensis castellanus homo noster, qui medietatem silue a nobis cum alio feodo habet, cum sustinuisset tam a domino rege, quam ab Amalrico de Monteforti longo tempore guerras ad tristegas et propugnacula facienda, nichil tale illibatum uel intactum  preteriisset. Nos autem quicquid dicebant respuentes, quadam fidei nostre audacia siluam perlustrare cepimus, et uersus quidem primam horam trabem unam mensure sufficientem inuenimus. Quid ultra? usque ad nonam aut citius per fruteta, per opacitatem siluarum, per densitatem spinarum, duodecim trabes , in admirationem omnium presertim circumstantium assignauimus, et ad basilicam sanctam deportatas cum exultatione noui operis operture superponi fecimus, ad laudem et gloriam Domini Iesu, qui sibi, sanctisque Martyribus a manibus raptorum protegens, sicut facere uoluit, reseruauerat Nec igitur superflua, neque minus continens id circa diuina exstitit largitio, que in pondere et mensura omnia moderari, omnia  dare constituit, cum ultra quam oportuit nulla ulterius inuenire potuerit.

Tantis itaque et tam manifestis tantorum operum intersigniis constanter animati, ad prefati perfectionem edificii instanter properantes, quomodo, et quibus personis, et quod ualde solemniter Deo omnipotenti consecraretur deliberantes, accito egregio uiro Hugone Rothomagensi archiepiscopo, et aliis uenerabilibus episcopis, Odone Beluacensi, Petro Siluanectensi, ad id peragendum multimodam laudem, magnoque diuersarum personarum ecclesiasticarum cleri et populi maximo conuentu decantabamus. Qui in medio noui incrementi priorem in consistentis dolio benedicentes aquam, per oratorium Sancti Eustachii  cum processione exeuntes per plateam que Panteria, eo quod inibi omnia emptioni et uenditioni teruntur, antiquitus uocitatur, per aliam, que in sacro cimeterio aperitur eream portam reuertentes, in eterne benedictionis et sanctissimi chrismatis delibutione, ueri corporis et sanguinis summi Pontificis Iesu Christi exhibitione, quidquid tanto et tam sancto conuenit edificio deuotissime compleuerunt. Pulcherrimum, et angelica mansione dignum superius oratorium, in honore sancte Dei Genitricis semper uirginis Marie, et sancti Michelis archangeli, omniumque angelorum, sancti Romani ibidem quiescentis, aliorumque multorum sanctorum, quorum ibi nomina subtitulata habentur, dedicantes. Inferius uero in dextro latere oratorium in honore  sancti Bartholomei, multorumque aliorum sanctorum: in sinistro autem ubi sanctus requiescere perhibetur, Hippolitus, oratorium in honore eiusdem, et sanctorum Laurentii, Sixti, Felicissimi, Agapiti, aliorumque multorum, ad laudem et gloriam Dei omnipotentis. Nos autem tante benedictionis pro fructu impensi laboris Dei dono participes effici toto affectu desiderantes, quasi pro dote, sicut solet fieri, ad expensas emendorum luminariorum, plateam quamdam cimeterio collimitantem iuxta ecclesiam Sancti Michelis, quam quater-uiginti libris a Willelmo Corneliensi emeramus, eiusdem contulimus oratoriis, ut in sempiternum censum inde habeant. De termino uero hec est ueritatis consistentia, sicut legitur, si tamen non obscuretur, in aureo super portas,  quas ad honorem Dei et sanctorum deauratas fieri fecimus, epitaphio:

Annus millesimus centenus et quadragenus,
   Annus erat uerbi, quando sacrata fuit.

Igitur post illam, que maiestatis summe opitulatione in anteriore parte de oratorio Sancti Romani et aliorum celebrata est consecrationem, nostra qua tam ex ipsa sui prosperitate animabatur deuotio, quam ipsa circa Sanctorum tanto tempore tam intolerabiliter opprimebat coarctatio, uotum nostrum illo conuertit: ut prefato uacantes operi, turriumque differendo prosecutionem in superiori parte, augmentationi matris Ecclesie operam et impensam pro toto posse, pro gratiarum actione, eo quod tantillo tantorum regum et abbatum nobilitati succedenti,  tantum opus diuina dignatio reseruasset, quam decentius, quam gloriosius rationabiliter effici posset, fieri inniteremur. Communicato siquidem cum fratribus nostris bene deuotis consilio, quorum cor ardens erat de Iesu dum loqueretur eis in uia, hoc Deo inspirante, deliberando elegimus, ut propter eam, quam diuina operatio, sicut ueneranda scripta testantur, propria et manuali extensione, ecclesie consecrationi antique imposuit benedictionem, ipsis sacratis lapidibus tanquam reliquiis deferremus illam que tanta exigente necessitate nouitas inchoaretur, longitudinis et latitudinis pulchritudine inniteremur nobilitare. Consulte siquidem decretum est illam altiori inequalem, que  super absidem sanctorum Dominorum nostrorum corpora retinentem operiebat, remoueri uoltam usque ad superficiem crypte cui adherebat, ut eadem crypta superioritatem sui accedentibus per utrosque gradus pro pauimento offerret, et in eminentiori loco sanctorum lecticas auro et pretiosis gemmis adornatas aduentantium obtutibus designaret. Prouisum est etiam sagaciter ut superioribus columnis et arcubus mediis, qui in inferioribus in crypta fundatis superponerentur, geometricis et arithmeticis instrumentis medium antique testitudinis ecclesie augmenti noui medio equaretur, nec minus antiquarum quantitas alarum nouarum quantitati adaptaretur: excepto illo urbano et approbato in circuitu oratoriorum incremento, quo tota sacratissimarum  uitrearum luce mirabili et continua interiorem perlustrante pulchritudinem eniteret

Ut autem sapienti consilio, dictante Spiritu sancto, cuius unctio de omnibus docet, luculento ordine designatum est, quid prosequi proponeremus, collecto uirorum illustrium tam episcoporum quam abbatum conuentu, accita etiam Domini ac serenissimi regis Francorum Ludouici presentia, pridie Idus Iulii die Dominica ordinauimus ornamentis decoram, personis celebrem processionem. Quin etiam manibus episcoporum et abbatum insignia Dominice passionis, uidelicet clauum et coronam Domini, et brachium sancti senis Simeonis, et alia sanctarum reliquiarum patrocinia preferentes: ad defossa faciendis fundamentis preparata loca  humiliter et deuote descendimus. Dein paraclyti Spiritus sancti consolatione inuocata, ut bonum domus Dei principium bono fine concluderet, cum primum ipsi episcopi ex aqua benedicta dedicationis facte proximo u Idus Iunii propriis confecissent manibus cementum, primos lapides imposuerunt, hymnum Deo dicentes, et fundamenta eius , usque ad finem psalmi solemniter decancantes. Ipse enim serenissimus rex intus descendens propriis manibus suum imposuit, nos quoque et multi alii abbates quam religiosi uiri lapides suos imposuerunt; quidam etiam gemmas ob amorem et reuerentiam Iesu Christi, decantantes: Lapides pretiosi omnes muri tui. Nos igitur tanta et tam festiua tam sancti fundamenti positione exhilarati, de peragendo  solliciti uarietatem temporum, diminutionem personarum, et mei ipsius defectum pertimescentes communi fratrum consilio assistentium persuasione, domini regis assensu annalem reditum his explendis constituimus, uidelicet centum quinquaginta libras de gazophylacio, id est de oblationibus altaris et reliquiarum, centum in indicto, et quinquaginta in festo sancti Dionysii: quinquaginta etiam de possessione sita in Belsa, que dicitur uillana, prius inculta, sed auxilio Dei et nostro labore composita, et ad ualens quater uiginti aut centum librarum singulis annis adaptata, Que si quocunque infortunio his explendis deficeret, alia Belsa nostra, quam dupliciter aut tripliciter in redditibus augmentauimus,  suppleret. Has autem ducentas libras, preter ea que ad arcam gazophylacii deuotione fidelium deportabuntur, uel quecunque ipsi utrique operi offerentur, tantum continuari ipsis operibus firmauimus, donec totaliter absque ulla questione et ipsa edificia et anteriora et superiora cum suis turribus omnino honorifice compleantur.

Insistentes igitur per triennium multo sumptu, populoso operariorum conuentu, estate et hieme, operis perfectioni; ne nobis conqueri Deo, imperfectum meum uiderunt oculi tui , iure oporteret, admodum ipso cooperante proficiebamus, instarque diuinorum fundabatur exultationi uniuerse terre mons Sion, latera aquilonis, ciuitas regis magni, cuius in medio Deus non commouebitur;  sed peccatorum incitamentis commotus, odorifero penitentium holocausto placari et propitiari non dedignabitur. Medium quippe duodecim apostolorum exponentes numerum, secundario uero totidem alarum columne prophetarum numerum significantes, altum repente subrigebant edificium iuxta apostolum spiritualiter edificantem. Iam non estis, inquit, hospites et aduene, sed estis ciues sanctorum et domestici Dei, superedificati super fundamentum apostolorum et prophetarum, ipso summo angulari lapide Christo Iesu, qui utrumque coniungit parietem, in quo omnis edificatio siue spiritualis, siue materialis crescit in templum sanctum in Domino . In quo et nos quanto altius, quanto aptius materialiter edificare instamus, tanto per nos ipsos  spiritualiter cedificari in habitaculum Dei in Spiritu sancto edocemur.

Interea siquidem potissimum de dominorum nostrorum sanctissimorum martyrum, et aliorum sanctorum, qui per Ecclesiam sparsi diuersis colebantur oratoriis, translatione solliciti, sacratissimas eorum lecticas, precipue dominorum, ornatum iri uotiue animabamur, et ubi gloriosus aduentantium obtutibus et conspicabilius transferrentur, eligentes, aurifabrorum eleganti siue artis industria, siue auri gemmarumque pretiosarum copia illustrem ualde fieri Deo cooperante elaborauimus. Et deforis quidem his et huiusmodi pro ornatu nobilem, pro tuto uero intus fortissimorum lapidum muro non ignobilem circumquaque muniri: extra uero econtra,  ne lapidum materia apparentium locus uilesceret, cupreis tabulis fusilibus et deauratis decorari, non tamen sicut deceret preparauimus. Exigit enim tantorum Patrum experta nobis et omnibus magnificentia, ut quorum uenerandi spiritus Deo omnipotenti sicut sol fulgentes assistunt, nos miserrimi qui eorum patrocinia et sentimus, et indigemus sacratissimos cineres eorum pretiosiori qua possumus materia, uidelicet auro obryzo, hyacinthorum, et smaragdinum, et aliarum gemmarum copia opere pretium liquet operiri. Hoc autem unum egregie fieri elegimus, ut ante corpora sanctorum celeberrimam ad libandum Deo, que nunquam ibidem fuerat, erigeremus aram, ubi summi pontifices, et persone authentice suffragio eorum, qui se ipsos holocaustum  odoriferum Deo obtulerunt, placabiles et Deo acceptabiles hostias offerre mereantur. Cui etiam cum tabulam auream, mediocrem tamen defectus pusillanimitate preponere proposuissem, tantam auri, tantam gemmarum pretiosissimarum inopinatam, et uix ipsis regibus existentem copiam ipsi sancti martyres nobis propinauerunt, ac si nobis ore ad os loquerentur: uelis, nolis, optimam eam uolumus; ut eam aliter quam mirabilem et ualde pretiosam tam opere quam materia efficere aut non auderemus, aut non ualeremus. Neque enim ipsi pontifices, qui his egregie pro officii sui dignitate potiuntur, annulos etiam pontificales mirabili pretiosorum lapidum uarietate gemmatos eidem imponere tabule presentes abnegabant,  uerum absentes a transmarinis etiam partibus sanctorum martyrum amore inuitati, ultro delegabant. Ipse etiam rex inclytus per lucidas et maculis distinctas smaragdines, comes Theobaldus hyacinthos, rubetos, optimates et principes diuersorum locorum et ualitudinum pretiosas margaritas ultro offerentes, nos ipsos ad peragendum gloriose inuitabant. Preterea tot uenales ab omnibus pene terrarum partibus nobis afferebantur, et unde eas emeremus Deo donante offerebantur, ut eas sine pudore magno, et sanctorum offensa dimittere nequiremus. Hic et alibi experiri potuimus: sit bonum opus in uoluntate, ex Dei adiutorio erit in perfectione. Hoc itaque ornamentum tantorum deuotione, tantis protectoribus commodatum, si quis temerario ausu auferre,  aut scienter minuere presumpserit, domni Dionysii offensam, et Spiritus sancti mucrone perfodi mereatur.

Nec illud etiam silere dignum duximus, quod dum prefatum noui augmenti opus capitellis et arcubus superioribus, et ad altitudinis cacumen produceretur, cum nec dum principales arcus singulariter ueluti uoltarum cumulo cohererent, terribilis et pene tolerabilis obnubilatione nubium, inundatione imbrium, impetu ualidissimo uentorum subito tempestatis exorta est procella: que usque adeo inualuit, ut non solum ualidas domos, sed etiam lapideas turres et ligneas tristegas concusserit. Ea tempestate quadam die anniuersario gloriosi Dagoberti regis, cum uenerabilis Carnotensis episcopus Gaufredus missas  gratiarum pro anima eiusdem in conuentu ad altare principale festiue celebraret, tantus oppositorum uentorum impetus prefatos arcus nullo suffultos podio, nullis renitentes suffragiis impingebant, ut miserabiliter tremuli, et quasi hinc et inde fluctuantes subito pestiferam minarentur ruinam. Quorum quidem operturarumque impulsionem cum episcopus expauesceret, sepe manum benedictionis in ea parte extendebat, et brachium sancti senis Simeonis signando instanter opponebat, ut manifeste nulla sui constantia, sed sola Dei pietate, et sanctorum merito ruinam euadere appareret. Sicque cum multis in locis firmissimis, ut putabatur, edificiis multa ruinarum incommoda intulisset, uirtute repulsa diuina, titubantibus in alto solis et recentibus arcubus,  nichil proferre preualuit incommodi.

Secutum est aliud dignum memoria factum, quod non ex accidenti, sicut de talibus iudicant qui illi consentiunt secte, uidelicet quod foris incerta uagatur, fertque refertque uices, et habent mortalia casus: sed diuina largitione, que in se sperantibus magnis et paruis in omnibus prouidet affluenter, et que nouit profutura administrat. Cum enim quadam die de apparatu proxime consecrationis curie, quia maximam fore prestolabamur, et cum amicis, et ministerialibus, et uillicis nostris ageremus, et pro temporum grauitate  de aliis fauste satis prouidissemus, hoc nos solum grauiter offendebat, quod carnes  arietinas propter ouium que eodem anno exstiterant morticina, Aurelianensium pago, et uersus Burgundiam queritare oporteret. Cumque mille solidos, aut quantum oporteret ob hoc illuc pergentibus dari grauiter ne tarde redirent quia sero inceperant, precepissent, sequente mane, cum de camerula nostra ad sancti sacrificii ex consuetudine accelerarem celebrationem, subito quidam de fratribus albis monachus renitentem ad cameram me retrahit. In quem aliquantisper, quia nos a tanto impediebat opere, commotus, cum minus bene respondissem: »Audiuimus, inquit, domine pater, uos ad instantem consecrationis uestre solemnitatem arietinis carnibus indigere, et inde a fratribus nostris missus arietum gregem maximum paternitati  uestre adduco, ut quod uobis placuerit retineatis et quod non placuerit nobis dimittatis.« Quo audito, ut post missas nos exspectaret precepimus, et quod offerebant eo presente finita missa nostris retulimus, qui hoc ipsum diuine ascribebant largitioni, eo quod hoc solum quod deerat, quod querendo fatigaremur, inopinate religiosorum fratrum deportatione delegasset. Urgebat deinceps noue fieri consecrationem ecclesie, tam operis laboriosa consummatio, quam nostra, que ad hoc diu anhelauerat, suspensa deuotio. Et quoniam tam ipsam quam sanctorum dominorum nostrorum uelut pro gratiarum actione, et laboris nostri gratissimo fructu, translationem fieri celeberrimam optando affectaremus, regie maiestatis serenissimi regis Francorum  Ludouici placido fauore : diem agendi secunda Iunii Dominica uidelicet III Idus quod est Barnabe apostoli, consulte assignauimus.

Inuitatorias itaque nuntiis multis etiam cursoribus et preambulis pene per uniuersas Galliarum regiones litteras delegauimus, archiepiscopos, episcopos, ex parte sanctorum, et debito apostolatus eorum tante interesse solemnitati uotiue sollicitauimus. Quorum cum multos et diuersos ad hoc peragendum gratanter gratantius omnes, si fieri posset, excepissemus: ipse dominus rex Ludouicus et regina coniux eius Aanor, et mater eius, et regni optimates perendie aduentarunt. De diuersis nationum et regnorum proceribus, nobilibus et gregariis  militum et peditum turmis, nulla suppetit computatio. Archiepiscoporum uero et episcoporum assistentium hec intitulata sunt nomina, Samson Remensis archiepiscopus, Hugo Rothomagensis archiepiscopus, Guido Senonum archiepiscopus, Theobaldus Cantuariensis archiepiscopus, Gaufredus Carnoti episcopus, Ioslenus Suessonum episcopus, Simon Nouiomi episcopus, Elias Aurelianis episcopus, Odo Beluaci episcopus, Hugo Antissiodori episcopus, Aluifus Atrebati episcopus, Guido Catalaunis episcopus, Algarus Constantiarum episcopus, Rotrocus Ebroicensis episcopus, Milo Teruanensis episcopus, Manasses Meldis episcopus, Petrus Siluanectis episcopus. Qui omnes cum gloriose ex altioribus  ecclesie sue personis pro tanta et tam nobili actione tanto spectaculo accessissent, interiorem mentis et cordis intentionem cultus et habitus exterior designauit. Nos autem non tantum exterioribus , die Sabbati proxima Sanctorum corpora de suis assumentes oratoriis, ex consuetudine in palliatis tentoriis in exitu chori decentissime reponendo locauimus. Sacramentalia consecrationis instrumenta deuote tantum gaudium prestolantes preparabamus, quo intenta tantarum personarum, tam sancta expedite ecclesiam intus et extra perlustrare posset processio, componebamus. Unde cum gloriosum et humillimum Francorum regem Ludouicum, ut per optimates et nobiles suos ab ipsa  processione obuiantem arceret turbam humiliter rogassemus, humilius satis per se ipsum et per suos hoc se libenter facturum respondit.

Pernoctantes itaque tota nocte uespertina matutinorum synaxi in laudem diuinitatis Iesum Christum Dominum nostrum propitiationem pro peccatis nostris factum, quatenus pro suo honore, et sanctorum suorum amore, sanctum locum misericorditer uisitare, et sacris actionibus non tantum potentialiter, sed etiam personaliter adesse dignaretur, deuotissime flagitabamus. Igitur summo mane archiepiscopi, episcopi, de propriis hospitiis cum archidiaconis, et abbatibus, et aliis honestis personis, ad ecclesiam accedentes episcopaliter se componebant, et ad dolium pro consecratione aquarum superius  inter sanctorum martyrum sepulturas, et sancti Saluatoris altare, satis decenter, satis uenerabiliter assistebant. uideres, et qui aderant non sine deuotione magna uidebant, tot tantorum choream pontificum uestibus albis decoram, mitris pontificalibus et circinatis aurifrisiis pretiosis admodum comatam, pastorales uirgas manibus tenere, circumcirca dolium ambire, nomen Domini exorcizando inuocare, tam gloriosos et admirabiles uiros eterni Sponsi nuptias tam pie celebrare, ut potius chorus celestis quam terrenus, opus diuinum quam humanum, tam regi quam assistenti nobilitati uideretur apparere. Populus enim pro intolerabili magnitudinis sue impetu foris agebatur, et dum chorus prefatus aquam benedictam extra, hyssopo ecclesie parietes  uirtuose aspergendo, proiiciebat, rex ipse eiusque decuriones tumultuosum impetum arcebant, et uirgis et baculis regredientes ad portas protegebant.

Ut autem pactis ordinarie sancte consecrationis mysteriis uentum est ad sanctarum reliquiarum repositionem, ad sanctorum dominorum nostrorum antiquos et uenerandos tumulos accessimus . Prosternentes autem se tam ipsi pontifices quam dominus rex, et nos omnes quantum pro loci angustia permittebamur, inspectis isto operto uenerandis scriniis rege Dagoberto fabricatis, in quibus sanctissima et Deo chara eorum continebantur corpora, gaudio inestimabili psallebant et flebant, regemque tam deuotum  quam humilem accersientes: uade, inquiunt, et tu ipse manibus tuis dominum et apostolum, et protectorem nostrum huc afferre adiuua, ut sacratissimos cineres ueneremur, sacratissimas urnas amplectamur, toto tempore uite nostre eas suscepisse, eas tenuisse gratulemur. Hi sunt enim sancti uiri, qui pro testamento Dei sua corpora tradiderunt, qui pro salute nostra caritatis igne accensi terram suam et cognationem exierunt, qui fidem Iesu Christi apostolica auctoritate omnem Galliam edocuerunt, pro eo uiriliter certauerunt, nudi uirgas, ligati feroces et famelicas bestias compescuerunt, equulei extensionem, clibani succensionem illesi,  demumque hebetatis securibus decapitationem felicem sustinuerunt. Age igitur, rex Christianissime, beatum suscipiamus susceptorem nostrum Dionysium suppliciter flagitantes, ut pro nobis petat ab eo qui fideliter promisit, dilectio et benignitas, quam habes semper pro quibuscunque petieris impetrabit. Protinus lacerti mouentur, brachia extenduntur, tot et tante manus mittuntur, quod nec etiam septima manus ipsa sancta scrinia attingere ualeret. Eapropter ipse dominus rex se medium eis ingerens, lecticam argenteam specialis patroni de manu episcoporum, sicut uidetur, de manu Remen sis archiepiscopi, Senonensis, Carnotensis, et aliorum assumens, tam deuote quam honeste preuius egrediebatur. Mirabile uisu! nunquam talem, preter  illam que in antiqua consecratione celestis exercitus uisa est processionem aliquis uidere potuit, cum sanctorum corpora martyrum et confessorum de tentoriis palliatis humeris et collis Episcoporum et comitum et baronum, sanctissimo Dionysio, sociisque eius ad eburneum ostium occurrerunt: per claustrum cum candelabris et crucibus et aliis festiuis ornamentis, cum odis et laudibus multis processerunt: dominos suos tam familiariter quam pre gaudio lacrymabiliter deportauerunt. Nullo unquam maiori in omnibus potuerunt gaudio sublimari.

Reuertentes igitur ad ecclesiam, et per gradus ad altare superius quieti sanctorum destinatum ascendentes, super antiquum altare pignoribus Sanctorum repositis, de noua ante nouam eorum sepulturam  consecranda agebatur principali ara quam domino Remensi archiepiscopo Samsoni imposuimus consecrandam. Agebatur etiam de aliis tam gloriose quam solemniter aris uiginti consecrandis: quarum illam que in medio, Saluatori nostro, et sanctorum choro angelorum et sancte cruci  assignatur, domino Cantuariensi archiepiscopo Theobaldo: beate semperque uirginis Dei Genitricis Marie domino Hugoni Rothomagensi archiepiscopo; S. Peregrini domino Hugoni Autissiodorensi episcopo; S. Eustachii domino Werdoni Catalaunensi episcopo; sancte Osmanne domino Petro Siluanectensi episcopo; Sancti Innocentii domino Simoni Nouiomensi episcopo; Sancti Cucuphatis domino Aluiso Atrebatensi  episcopo; S. Eugenii domino Algaro Constantiarum episcopo; S. Hilari domino Rotroco Ebroicensi episcopo; S. Ioannis Baptiste et S. Ioannis euangeliste domino Nicolao Cameracensi episcopo sacrandam imposuimus. In crypta uero inferius maius altare in honore sancte Dei Genetricis Marie uirginis domino Gaufredo Burdegalensi archiepiscopo; in dextra parte altare S. Christophori martyris domino Helie Aurelianensi episcopo; S. Stephani protomartyris domino Gaufredo Carnotensi episcopo; S. Eadmundi regis Domino Werdoni Senonensi archiepiscopo; sancti Benedicti domino Iosleno Suessionensi episcopo. In sinistra parte Sanctorum Sixti, Felicissimi et Agapiti domino Miloni Taruanensi episcopo; Sancti Barnabe  apostoli domino Manasse Meldensi episcopo; item et S. Georgii martyris et Gauburgis uirginis eidem episcopo; Sancti Luce euangeliste Domino Odoni Beluacensi episcopo consecrandam assignauimus. Qui omnes tam festiue, tam solemniter, tam diuersi, tam concorditer, tam propinqui, tam hilariter ipsam altarium consecratione missarum solemnem celebrationem superius inferiusque peragebant, ut ex ipsa sui consonantia et coherente harmonie grata melodia potius angelicus quam humanus concentus estimaretur, et ab omnibus corde et ore acclamaretur: Benedicta gloria Domini de loco suo; benedictum et laudabile et superexaltatum nomen tuum, Domine Iesu Christe, quem summum Pontificem  unxit Deus Pater oleo exsultationis pre participibus tuis. Que sacramentali sanctissimi chrismatis delibutione et sacratissime eucaristie susceptione materialia immaterialibus, corporalia spiritualibus, humana diuinis uniformiter concopulas, sacramentaliter reformas ad suum puriores principium. His et huiusmodi benedictionibus uisibilibus inuisibiliter restauras, etiam presentem in regnum celeste mirabiliter transformas, ut cum tradideris regnum Deo et Patri, nos et angelicam creaturam, celum et terram, unam rempublicam potenter et misericorditer efficias; qui uiuis et regnas Deus per omnia secula seculorum. Amen.





uITA LUDOuICI REGIS uI, QUI GROSSUS DICTUS, AUCTORE SUGERIO  ABBATE B. DIONYSII IN FRANCIA.




INCIPIT PROLOGUS IN GESTIS LUDOuICI REGIS COGNOMENTO GROSSI.

 Domino et digne reuerendo Suessionensi episcopo GOSLENO  , SUGERIUS, Dei patientia beati Areopagite Dionysii abbas uocatus  , Iesu Christi qualiscunque seruus, Episcopo episcoporum episcopaliter uniri.

Confert eorum deliberationi et iudicio et nos et nostra subiici, quorum uniuersali iudicio odibilis et amabilis diuersa diuersis promulgabitur censura, cum nobilis uir sedebit in portis cum senatoribus terre. Eapropter, uirorum optime, etiam si cathedra non contulisset, cuius totus sum in eo cuius totus es tu, nec si plus queris, plus habeo, serenissimi regis Francorum Ludouici gesta approbate scientie uestre arbitrio delegamus, ut quia nobis communiter promouendis et promotis benignissimus  exstitit Dominus, ego scribendo, uos corrigendo, quem pariter amabamus, pariter et decantemus et deploremus. Neque enim caritati repugnat etiam beneficiis comparata amicitia, cum qui inimicos diligere precipit, amicos non prohibeat. Duplici ergo, et, licet dispari, non tamen opposito beneficii et caritatis debito, excidamus ei monumentum ere perennius, cum et eius circa cultum Ecclesiarum Dei deuotionem, et circa regni statum mirabilem stylo tradiderimus strenuitatem cuius nec aliqua temporum immutatione deleri ualeat memoria, nec a generatione in generationem suffragantis Ecclesie pro impensis beneficiis orationum desistat instantia. ualeat celsitudo uestra inter celi senatores feliciter episcopari.



CAPITULA  .


    I. Quam strenuus in adolescentia fuerit, et quanta strenuitate fortissimum regem Anglorum Willelmum Rufum paternum regnum turbantem repulerit.
    II. Quod Burcardum Monmorenciacensem  uirum nobilem ab infestatione Beati Dionysii cum omnibus complicibus suis compescuit.
    III. Quod comitem Bellimontensem Mattheum restituere castrum Lusarchias Claromontensi Hugoni cegit, cum ipse dominus Ludouicus idem castrum manu forti oppugnasset.
    Iu. Quod cum aliud castrum eiusdem Matthei Canliacum obsedisset, subita eris intemperies exercitum in fugam cegit; et nisi ipse Ludouicus fortiter restitisset, pene exercitus deperisset, et quod ipse Mattheus humiliter ei satisfecit.
    u. De Ebalo comite Ruciacensi.
    uI. De castro Maudunensi  .
    uII. De castro, qui dicitur Mons-Acutus.
    uIII. De Milone, quomodo intrauit castrum Montis-Leherii.
    IX. De Buamundo principe Antiocheno.
    X. De captione castri Gornaci.
    XI. De captione castri Sancte Seuere.
    XII. De morte regis Philippi.
    XIII. De sublimatione eius in regem.
    XIu. De captione Firmitatis Balduini, et liberatione comitis Curboilensis, et Anselmi Garlandensis.
    Xu. De colloquio inter regem Ludouicum et regem Anglorum Henricum habito apud Plancas Nimpheoli.
    XuI. De proditione facta in Rupe Guidonis a Guillelmo sororio eius, et de morte Guidonis, et cita ultione in eumdem Guillelmum.
    XuII. De eo quod fratri Philippo repugnanti castrum Meduntense et Montem-Leherii abstulit.
    XuIII. Quomodo castrum Puteolense capto Hugone subuertit.
    XIX. De liberatione eiusdem.
    XX. De impugnatione Tauriaci, et restitutione Puteoli.
    XXI. De reciproca eius proditione.

Reliqua capitula desunt.





uITA GLORIOSISSIMI LUDOuICI FRANCORUM REGIS ILLUSTRISSIMI INCIPIT FELICITER  .



CAPUT PRIMUM.


Gloriosus igitur et famosus rex Francorum Ludouicus regis magnifici Philippi filius, primeue flore etatis fere adhuc duodennis, seu tredennis, elegans et formosus, tanta morum probabilium uenerabili industria, tanta amenissimi corporis proceritate proficiebat, ut et sceptris futuris re ipsa amplificationem honorificam incunctanter promitteret, et Ecclesiarum et pauperum tuitioni spem uotiuam generaret. Altus puerulus, antiqua regum Caroli Magni et aliorum excellentiorum hoc ipsum testamentis imperialibus testificantium consuetudine, apud Sanctum Dionysium tanta et quasi natiua dulcedine ipsis sanctis martyribus suisque adhesit, usque adeo ut innatam a puero eorum Ecclesie amicitiam  toto tempore uite sue multa liberalitate et honorificentia continuaret, et in fine summe post Deum sperans ab eis seipsum et corpore et anima, ut, si fieri posset, ibidem monachus efficeretur, deuotissime deliberando  liberando contraderet. Sane prefata etate, animo iuuenili uigere maturabat uirtus natiua  impatiens uenationum, et ludicrorum puerilium, quibus etas huiusmodi lasciuire et arma dediscere consuescit. Dumque multorum regni optimatum et egregie magnanimi regis Anglorum Guillelmi, magnanimioris Guillelmi regis filii Anglorum domitoris infestatione agitatur, robur probitatis uaporat, exercitio uirtus  arridet, inertiam remouet, prudentie oculum aperit, otium dissoluit, sollicitudinem accelerat. Guillelmus siquidem rex Anglorum, usui militie aptus, laudis auarus fameque petitor, cum, exheredato maiore natu Roberto fratre suo, patri Guillelmo feliciter successisset, et post eiusdem fratris sui Hierosolymam profectionem ducatum Northmannie obtinuisset  sicut eiusdem Northmannie ducatus se porrigit marchiis regni collimitans, quibuscunque poterat modis famosum iuuenem nitebatur impugnare. Similiter et dissimiliter inter eos certabatur, similiter  cum neuter cederet, dissimiliter cum ille maturus, iste iuuenculus: ille opulentus et Anglorum thesaurorum profusor, mirabilisque militum mercator et solidator; iste peculii expers patri, qui beneficiis regni utebatur, parcendo, sola bone indolis industria militiam cogebat, audacter resistebat. uideres iuuenem celerrimum modo Bituricensium, modo Aruernorum, modo Burgundionum militari manu transuolare fines, nec idcirco tardius, si ei ignotescat, uilcassinum regredi, et cum trecentis aut quingentis militibus prefato regi Guillelmo cum 10 millibus fortissime refragari, et, ut dubius se habet belli euentus, modo cedere, fugare modo. Talibus utrobique multi intercipiebantur congressionibus, quorum famosus iuuenis, et sui, cum plures alios, tum comitem  Simonem nobilem uirum, Gislebertum  de Aquila nobilem, et Anglie et Northmannie eque illustrem baronem, Paganum de Gisortio, qui castrum idem primo muniuit Rex e contrario Anglie strenuum et nobilem comitem Mattheum Bellimontensem, illustrem et magni nominis baronem Simonem de Monteforti, dominum Montis-Gai Paganum captos tenuerunt. uerum Anglie captos ad redemptionem celerem militaris stipendii accelerauit anxietas; Francorum uero longa diuturni carceris macerauit prolixitas, nec ullo modo euinculari potuerunt, donec suscepta eiusdem regis Anglie militia, hominio obligati regnum et regem impugnare et turbare iureiurando firmauerunt. Dicebatur equidem uulgo regem illum superbum et impetuosum aspirare ad regnum  Francorum, quia famosus iuuenis unicus patri erat de nobilissima coniuge Roberti Flandrensis comitis sorore . Qui enim duo supererant, Philippus et Florus, de super ducta Andegauensi comitissa Bertrada geniti erant, nec illorum appretiabatur successionem, si unicum primum decedere quocunque infortunio contingeret. uerum, quia nec fas nec naturale est Francos Anglis, imo Anglos Francis subiici, spem repulsiuam rei delusit euentus. Nam, cum per triennium aut eo amplius hec [hac] insania se et suos exagitasset, nec per Anglos, nec per Francos hominio obligatus proficiendo uoluntati sue satisfacere ualeret, subsedit. Cumque in Angliam transfretasset, lasciuie et animi desideriis deditus, cum quadam  die in Noua silua uenationibus insisteret, subito inopinata sagitta percussus interiit . Diuinatum est uirum diuina ultione percussum, assumpto ueritatis argumento, eo quod pauperum exstiterat intolerabilis oppressor, Ecclesiarum crudelis exactor, et si quando episcopi uel prelati decederent, irreuerentissimus retentor et dissipator. Imponebatur a quibusdam cuidam nobilissimo uiro Galterio Tirello quod eum sagitta perfoderat Quem cum nec timeret, nec speraret, iureiurando sepius audiuimus, et quasi sacrosanctum asserere quod ea die nec in in eam partem silue in qua rex uenabatur uenerit,  nec eum in silua omnino uiderit  . Unde constat tantam tam subito tanti diuina potentia in fauillam euanuisse insaniam, ut qui alios superuacanee inquietabat, grauius infinite inquietetur, et qui omnia appetebat, inglorius omnibus exuatur. Deo enim, qui baltheum regum discingit, regna et regnorum iura subiiciuntur. Successit eidem Guillelmo quam celeriter in regno frater minor natu  uir prudentissimus Henricus, cuius tam admiranda quam predicanda animi et corporis strenuitas et scientia gratam offerrent materiam. Sed nil nostra refert, nisi si aliquid incidenter nostris conuertibile, aliquando nos oporteat, sicut et de regno Lotharingorum, summatim prelibare. Francorum enim,  non Anglorum gesta quodam scripto memorie mandare proposuimus.

Ludouicus itaque famosus iuuenis, iucundus, gratus et beneuolus, quo etiam a quibusdam simplex reputabatur, iam adultus, illuster et animosus regni paterni  defensor, Ecclesiarum utilitatibus prouidebat, oratorum [f. aratorum], laboratorum et pauperum  quieti studebat.



CAPUT II.

Quo siquidem tempore inter uenerabilem Beati Dionysii Adam abbatem et Burchardum nobilem uirum dominum Mommorenciacensem accidit quasdam contentiones pro quibusdam consuetudinibus emersisse, que in tantam ebullierunt irritationis molestiam,  ut rupto hominio inter defederatos, armis, bello, incendiis concertaretur. Quod cum auribus domini Ludouici insonuisset, indignatus egre tulit. Nec mora, quin prefatum Burchardum ante patrem castro Pinciaco  ad causas submonitum cegerit. Qui cum cadens a causa iustitiam iudicio exsequi noluerit, non tentus  sed recedens, quid incommodi, quid calamitatis a regia maiestate subditorum mereatur contumacia, festinanter animaduertit. Mouit namque formosus iuuenis illico arma in eum, et in complices eius confederatos (quippe Mattheum Bellimontensem comitem, et Drogonem Monciacensem  terram  eiusdem Burchardi depopulans, municipia et incurtes preter castrum subuertens, pessumdedit, incendio, fame, gladio contriuit . Cumque de castro resistere pariter inniterentur, obsidione Francorum et Flandrensium Roberti auunculi et suorum castrum cinxit. His et aliis contritionum uerberibus humiliatum uoluntati et beneplacito suo curuauit, et querelam commotionis causam cum satisfactione pacauit.

Drogonem uero Montiacensem, pro his et aliis, et maxime Ecclesie Beluacensi irrogatis iniuriis aggressus, cum ei extra castrum haud procul, ut breuiori,  si confert, regrederetur fuga, cum magna militari sagittaria manu, et balistaria obuiasset, irruens in eum, retrocedere, castrumque ingredi armorum oppressione, absque se non permisit; sed irruens inter eos, et cum eis per portam, ut erat fortissimus palestrita, et spectabilis gladiator, in medio castri et crebro percussus, et crebro percutiens, nullam pati dignatus est repulsam, nec recedere, donec cum supellectile totum castrum usque ad turris procinctum in medio concremauit. Tanta uiri erat animositas, ut nec incendium declinare curaret, cum et ei et exercitui periculosum esset, et multo tempore maximam ei raucitatem generaret. Sic humiliatum in brachio uirtutis Dei, qui in causa erat, subiectum tanquam clinicum uoluntatis sue ditioni subiugauit.



CAPUT III.


Interea Bellimontis comes Mattheus contra Hugonem Claromontensem uirum nobilem, sed mobilem et simplicem, cuius filiam  duxerat sponsam, longo animi rancore contendens, castrum nomine Lusarchium, cuius medietatem causa coniugii susceperat, totum occupare  , turrim sibi armis et armatis satagit munire. Quid faceret Hugo, quam quod ad regni defensorem festinans, pedibus eius prostratus, obortis lacrymis supplicat ut seni condescendat, grauissime grauato opem ferat? Malo, inquit, carissime domine, te terram totam meam habere, quia a te eam habeo, quam gener meus degener hanc habeat. Emori cupio, si eam auferat. Cuius lacrymabili calamitate animo compunctus, amicabiliter  manum porrigit, suffragari promittit, spe exhilaratum  remittit: spes autem non confundit. uelociter siquidem de curia exeunt, qui comitem conueniant, extraordinarie exspoliatum ordinarie uestiri ore defensoris precipiant, de iure in curia eius ratiocinando certa die decertent. Quod cum refutasset ulcisci, festinans defensor collecto exercitu multo in eum exsiliit, prefatumque castrum aggrediens modo armis, modo igne impugnans, multo congressu expugnauit, turrimque ipsam militari custodia muniuit, et munitam Hugoni, sicut spoponderat restituit.



CAPUT Iu.

Mouet itidem exercitum ad aliud eiusdem comitis  castrum, nomine Canliacum, tentoria figit, machinas impugnatorias instrui precepit. uerum multo aliter quam sperabat euenire contigit. Mutata quippe grata eris temperie, ingrata et turbulenta intemperies emersit, tantoque et tam horribili impluuio tonitruorum coruscatione totam terram in nocte turbauit, exercitum affecit, equos cecidit, ut uix uiuere quidam eorum sperarent. Quo intolerabili horrore cum quidam de exercitu in aurora fugam matutinam  pararent, dormitante adhuc defensore in papilione, dolose tentoriis ignis est applicitus: ex quo, quia signum est recedendi, subito exercitus tam incaute quam confuse exire festinant, inopinatam recessionem [formidantes], nec quid alii aliis conferant attendentes. Quorum incursu precipiti multoque clamore dominus stupetactus, querens quid esset, equo insiliit post exercitum festinans, quia iam circumquaque dispersi erant, reducere nullo modo ualuit. Quid aliud faceret famosus iuuenis, quam ad arma currere, quam cum paucis quos potuit retrocedere, murum se pro precedentibus opponere, sepe percuti, et sepe percutere? uerum etsi illi, quibus pereuntibus [leg. preeuntibus] ipse murus erat, quiete et secure potuerunt fugere, tamen  quia multi gregatim et disperse procul ab eo fugiebant, multi ab hostibus capti sunt. Inter quos excellentior captus fuit ipse Hugo Claromontensis, et Guido Siluanectensis, Herluinus Parisiensis, et obscuri nominis quamplures gregarii, et pedestris exercitus multi. Hac igitur lacessitus iniuria, quanto rudis et ignarus infortunii huiusmodi hactenus fuerat, tanto cum Parisius redisset moti animi insolentia intumescebat, et ut eius etatis mos est, si tamen imitatiua  sit probitatis, mouet et mouetur. Et ut cito iniuriam ulciscatur, exestuans undecunque triplicato exercitu sagaciter eque, ut prudenter, crebro ingeminat suspirio decentius mortem quam uerecundiam sustinere. Quod cum amicorum relatione comperisset comes Mattheus, ut erat elegans uir et facetus, impatiens  uerecundie accidentalis domini sui, multiplicato intercessore, uiam pacis affectare summopere inuestigat. Multa dulcedine, multis blandimentis animum iuuenilem demulcere elaborat, satis conuenienter nulla hoc factum deliberatione, sed ex contingenti accidisse, iniuriam excusat, seque pronum ad eius nutum satisfactioni presentat. In quo quidem prece multorum, consilio familiarium, multo etiam patris rogatu, licet sero, uiri animus mollescit, resipiscenti parcit, iniuriam condonat, recuperabilia perdita comite reddente restaurat, captos liberat, Hugoni Claromontensi pacem, et quod castri preoccupati suum erat firma pace reformat.



CAPUT u.

 Infestabatur nobilis Ecclesia Remensis suorum et Ecclesiarum ad se pertinentium dilapidatione bonorum tyrannide fortissimi et tumultuosi baronis Ebali Ruciacensis, et filii eius Guischardi. Qui quanto militie agebatur exercitio (erat enim tante magnanimitatis, ut aliquando cum exercitu magno, quod solos reges deceret, in Hispaniam proficisceretur [ tanto insanior et rapacior his explendis depredationibus, rapinis et omni malitie insistebat.  Tanti ergo et tam facinorosi uiri apud dominum regem Philippum centies, et modo apud filium bis aut ter lugubri querela deposita, filius inuectiue exercitum mediocrem fere septingentorum militum de nobilioribus  Francie optimatibus delectum cogit, Remis festinat, pene per duos menses multo conflictu preteritas punit Ecclesiarum molestias: eiusdem prefati tyranni et fautorum  eius depopulatur terras, incendio soluit, rapinis exponit. Egregie factum, ut qui rapiebant rapiantur, et qui torquebant eque aut durius torqueantur. Tanta siquidem erat domini et exercitus animositas, ut, quandiu ibi fuerit, aut uix aut nunquam preter feria sexta et die Dominica, quieuerint quin aut cum manuali congressione lancearum ac gladiorum  committerent, aut terrarum destructione illatas iniurias uindicarent. Certabatur ibi non contra Ebalum tantum, sed contra omnes illarum partium barones, quibus etiam maximorum [f. Maximum] Lotharingorum affinitas multo agmine celebrem affectabat exercitum. Agitur interea multis questionibus de pace, et quoniam diuerse cure periculosaque negotia ad alias partes noui domini presentiam uotiue deuocabant, habito cum suis consilio, pacem a prefato tyranno Ecclesiis et impetrauit  , et acceptis obsidibus eam iureiurando firmari fecit. Taliter salutatum et flagellatum dimisit. Hoc etiam quod de Castronouo repetebat, in diem distulit.



CAPUT uI.

 Et nec minus celebrem Aurelianensi Ecclesie suffragando tulit opem militarem, cum et Leonium  uirum nobilem, Mauduni  castri episcopi Aurelianensis hominem, maiorem eiusdem castri partem, et alterius dominium prefate Ecclesie auferentem, manu forti compescuit. In eodem castro eum cum multis inclusit, castroque recepto cum in proxima domui sue ecclesia erectis propugnaculis defensioni inniteretur, ut fortis fortiori subiicitur, armorum et flammarum ingestione intolerabiliter opprimitur. Nec solus diuturni anathematis mulctam soluit, cum et ipse et multi alii ferme sexaginta flamma preualente de turre corruentes, lancearum erectarum et occurrentium sagittarum cuspide perfossi, extremum spiritum exhalantes, miseras animas cum dolore ad  inferos transtulerunt  .



CAPUT uII.


Castrum, quod dicitur Mons Acutus, ualidissimum in pago Laudunensi, occasione cuiusdam matrimonii contigit Thomam de Marna obtinuisse  , hominem perditissimum, Deo et hominibus infestum, cuius intolerabilem uelut immanissimi lupi rabiem inexpugnabilis castri audacia concrescentem, cum omnes circumquaque compatriote et formidarent et abhorrerent, ipse qui dicebatur pater  eius Engeirrannus  de Boua  uir uenerabilis et honorificus egregie, et preter alios, illum de castro eiicere ob eius fautiosam  tyrannidem moliebatur . Communicatum est inter eos, ipsum uidelicet, Engeirrannum et Ebalum Ruciacensem, cum omnibus quos allicere sibi potuerunt, castrum et in  castro eum obsidere, circumquaque eum et pallo et uimine circumcingere, cumque multa mora fame periclitantem ad deditionem cogere, castrumque si posset fieri subuertere, eumque perenni carcere condemnare. Quod uidens uir nequam, iam firmatis castellis, cum nec dum uallo ab alio ad aliud clausum esset, nocte furtim exsiliit, et festinans ad famosum iuuenem collaterales eius muneribus et promissis corrupit, et ut ei militari suffragaretur subsidio, citissime obtinuit. Flexilis  quippe et etate et moribus, collecto septingentorum militum exercitu, ad partes illas festinat accedere. Qui cum castello  Acuti montis appropinquaret, uiri qui castrum circumcluserant, nuntios ad eum delegant tanquam designato domino, ne remouendo eos ab obsidione  uituperium inferat, supplicant, opponentes ne pro perditissimo homine seruitium tantorum amittat, infaustum perniciosius sibi quam eis, si nequam tuto remaneat, ueraciter profitentes. At uero cum nec blanditiis, nec minis a proposito eum deuocare ualerent, ueriti sunt in designatum dominum committere, et proponentes cum ipse rediret ab obsidione  recidiuo bello redire, cesserunt, et quidquid facere uellet inuiti sustinuerunt. Ipse uero in manu potenti disruptis et defossis circumquaque omnibus municipiis, Acutum montem emancipauit, et tam armis quam uictualibus eorum sophismata denodans copiosum reddidit. Eapropter optimates, qui amore et timore eius cesserant, quia in nullo pepercerat, succensentes dolent, nec ulterius se ei  deferre iureiurando minantur. Cumque eum egredi   conspiciunt, castra mouent, acies bellatorum componunt, ipsumque tanquam inituri cum eo prosequuntur. Hoc unum mutue congressioni oberat, quod inter acies utriusque partis torrens tarde transitum porrigens conuenire prohibeat  Sic utraque classica, et pila minantia pilis, prima et altera die se conspicantur, cum subito uenit ad Francos quidam ioculator probus miles ab opposita parte, nuntians irrefragabiliter primo quo inueniretur accessu eos committere, et illatam pro libertate iniuriam hastis et gladiis uindicare, seque ad naturalem dominum, ut pro eo et cum eo dimicet, eos dimisisse. Insonuit rumor per tentoria castrorum, et militum audacia tripudiat. Loricarum et galearum splendida pulchritudine se exornant, animositatem  exagitant, et si forte transitus eis occurrat, torrentem transilire accelerant, dignum ducentes magis ut hostes aggrediantur quam quod se defendant. Quod uidentes nobilissimi uiri Engeirrannus de Boua, Ebalus de Ruciaco  comes, Andreas de Rameru  , Hugo Albus de Firmitate, Robertus de Capiaco, et alii sapientes et discreti, audaciam designati domini admirantes, consulte ei deferre elegerunt, et pacifice ad eum uenientes, pubertatem eius amplexati sunt, dextrasque amicitie contradentes  , se et suos eius seruitio spoponderunt. Nec multo post, ut diuine ascribatur uoluntati impiorum subuersio, et castrum et matrimonium incestu consanguinitatis fedatum diuortio amisit  .



CAPUT uIII.


His et aliis uirtutum prouectibus designatus dominus conscendens, regni administrationi, et reipublice, sicut se rei opportunitas offerebat, sagaciter prouidere, recalcitrantes perdomare, castella infestantia quibuscunque modis aut occupare, aut incuruare strenue sategebat. Unde cum Guido Trucellus  filius Milonis de Monte Leherii uiri tumultuosi et regni turbatoris, a uia sancti sepulcri domum repedasset, fractus longi itineris anxietate, et diuersarum penarum molestia, et quia extraordinarie Antiochiam timore Corboranni  per murum descendens, Deique exercitum intus obsessum relinquens, toto corpore destitutus defecit, timensque  exheredari unicam quam habebat filiam , domini regis Philippi et filii Ludouici uoluntate et persuasione,  filio regis Philippo de superducta Andegauensi comitissa nuptui tradidit , et ut in amorem suum  frater maior dominus Ludouicus firmissime confederaret, castrum Meduntense prece patris matrimonio confirmauit. Qua occasione castro custodie sue recepto, tanquam si oculo suo festucam eruissent, aut circumsepti repagula dirupissent, exhilarescunt. Testabatur quippe pater filio Ludouico nobis audientibus, eius defatigatione acerbissime grauatum. Age, inquiens, fili Ludouice, serua excubans turrim, cuius deuexatione pene consenui, cuius dolo et fraudulenta nequitia nunquam pacem bonam et quietem habere potui. Huius infidelitas fideles infideles, infideles infidelissimos procreabat, perfidos cominus eminusque concopulabat, nec in toto regno quidquam mali absque consensu eorum aut opere fiebat. Cumque a fluuio Sequane Curbolio [Corbolio, Corbeil],  medio uie Monte Leherii, dextra a Castello forti pagus Parisiacus circumcingeretur, inter Parisienses et Aurelianenses tantum confusionis chaos firmatum erat, ut neque hi ad illos, neque illi ad istos absque perfidorum arbitrio, nisi in manu forti ualerent transmeare. uerum prefati causa matrimonii sepem rupit, accessum iucundum utriusque reparauit.

Huc accessit quod Guido de Rupeforti, uir peritus et miles emeritus, prefati Guidonis Truselli patruus, cum ab itinere Hierosolymitano famose copioseque redisset, regi Philippo gratanter adhesit. Et quia antiqua familiaritate iam et alia uice eius dapifer exstiterat, tam ipse quam filius eius dominus Ludouicus agendis reipublice dapiferum prefecerunt, ut  et castrum prenominatum Montis Leherii deinceps quiete possiderent, et de comitatu eorum collimitante, uidelicet Rupeforti et Castelloforti, et aliis proximis castellis, et pacem et seruitium  uindicarent. Quorum mutua eo usque processit familiaritas, ut patris persuasione filius dominus Ludouicus filiam eiusdem Guidonis necdum nubilem matrimonio solemni reciperet . Sed quam sponsam recepit uxorem non babuit, cum ante thorum tibulus consanguinitatis oppositus matrimonium post aliquot annos dissoluerit  . Sic eorum per triennium continuata est amicitia, ut pater et filius se ei supreme crederent, et ipse comes Guido filiusque eius, Hugo Creciacensis,  regni defensioni et honori totis uiribus inniterentur. uerum quia

Quo semel est imbuta recens seruabit odorem
Testa diu, 
 uiri de Monte Leherii consuete perfidie emuli dolose machinati sunt per Garlandenses fratres, qui tunc regis et filii incurrerant inimicitias, quo modo uicecomes Trecensis Milo minor frater Guidonis Truselli, cum matre uicecomitissa, et magna manu militum uenit, castroque ab omnibus uotiuo receptus periurio, beneficia patris sepius lacrymando replicat, generosam et naturalem eorum industriam representat, fidem mirabilem predicat, reuocationi sue gratiarum actiones reportat, et ut bene cepta bene perficiant, genibus eorum prouolutus suppliciter exorat. Tali et tam lugubri genuflexione flexi currunt ad arma, festinant ad turrim, committunt contra defensores turris gladiis, lanceis, igne, sudibus, et saxis acerrime, ut et antemurale turris  pluribus in locis perfoderent, et multos turrim defendentium ad mortem uulnerarent. Erat siquidem in eadem turri uxor prefati Guidonis, et filia domino Ludouico desponsata. Quod cum auribus dapiferi Guidonis insonuisset, ut erat uir unanimis  expedite exsiliit, et cum quanta manu militum potuit, castello audacter appropinquauit; sed et ut se undecunque sequantur uelociter, uelocissimos nuntios misit. Qui autem turrim impugnabant, a monte eum uidentes, quia nondum turrim uincere potuerant, aduentum subitum domini Luuouici tanquam iugulum formidantes retrocesserunt, et an starent, an fugam facerent, herere ceperunt. Guido uero, ut erat strenuus et in arte prouidus, Garlandenses consulte a castro asciuit, pacem regis et  domini Ludouici, et gratiam iureiurando firmauit, et eos, et eorum  taliter ab incepto remouit, eorumque defectu et ipse Milo defecit, et celerem fugam infecta fauctione flens et eiulans arripuit. Quo audito, dominus Ludouicus ad castrum celerrime accelerauit, compertaque ueritate, quia nichil perdiderat, gaudebat, et qui factiosos non inuenerat, ut eos patibulo affigeret, dolebat. Remanentibus uero, quia Guido iureiurando firmauerat, pacem dominus Ludouicus seruauit. Sed ne quid simile deinceps molirentur, totam castri munitionem preter turrim deiecit



CAPUT. IX.

Id circa temporis illustrem Antiochenum principem Boamundum, cui specialiter illa potenti obsidione  ipsa eiusdem urbis ob sui strenuitatem reddita est munitio, contigit ad partes Gallorum descendisse , uirum inter orientales egregium et famosum, cuius quoddam generosum, et quod nunquam sine diua manu fieri posset, factum, etiam inter ipsos predicabatur Sarracenos. Cum  enim cum patre suo Roberto Guischardo forte  transmarinum obsedisset castrum Durachium, neo Thessalonicenses gaze, nec thesauri Constantinopolitani, nec ipsa Grecia tota eos arcere ualeret, subito post eos transfretantes domini pape Alexandri legati, qui eos et caritate Dei et obligatione hominii adiurando submoneant assistunt, ut Ecclesie Romane et domino pape in turre Crescentiani incluso ab imperatore eripiant, deuotissime supplicant. Naufragari urbem et Ecclesiam, imo ipsum dominum papam, si non cito subuenerint, iureiurando pronuntiant. Herent principes, et quid eligant, an expeditionem tantam et tam sumptuosam irrecuperabiliter omittant, an dominum papam, Urbem et Ecclesiam ancillari, imo naufragari sustineant.  Cumque hac anxiarentur deliberatione, hoc excellentissimum eligunt  istud facere, et illud non omittere deliberant. Relicto siquidem obsidioni Boamundo, pater in Apuliam transfretando regressus, undecunque potuit de Sicilia, Apulia, et Calabria, atque Campania, uiros et arma collegit et tam promptissime quam audacissime, Romam accelerauit. Unde diuina uoluntate, et quasi portentum mirabile contigit, ut cum iste Romam, et imperator Constantinopolitanus audita Roberti absentia, adunato Grecorum exercitu ad expugnandum Boamundum Durachium tam terra quam mari applicuisset, una et eadem die pater Guischardus Rome cum imperatore congrediens, ille cum Grecorum imperatore strenue confligens, uterque princeps  de utroque imperatore, mirabile dictu! triumphauit  . Prefati igitur Boamundi ad partes istas aduentus causa fuit, ut nobilissimam domini Ludouici designati sororem Constantiam, moribus facetam, persona elegantem, facie pulcherrimam, matrimonio sibi copulari quibuscunque modis que ritaret. Tanta etenim et regni Francorum, et domini Ludouici preconabatur strenuitas, ut ipsi etiam Sarraceni huius terrore copule terrerentur. uacabat domina, comitem Trecensem Hugonem procum aspernata  , nec dedecentem  sponsum iterata copula appetebat. Callebat princeps Antiochenus, et tam donis quam promissis copiosus, dominam illam celeberrime sibi copulari Carnoti, presente  rege et domino Ludouico, multis astantibus archiepiscopis, episcopis, et regni proceribus; deuote promeruit . Astitit etiam ibidem Romane sedis apostolice legatus dominus Bruno Signinus episcopus a domino Paschali papa ad inuitandam et confortandam sancti sepulcri uiam dominum Boamundum comitatus. Unde plenum et celebre  Pictauis tenuit concilium, cui et nos interfuimus  , quia recenter a studio redieramus. Ubi de diuersis synodalibus, et precipue de Hierosolymitano itinere ne tepescat agens, tam ipse quam Boamundus multos ire animauit. Quorum freti comitatu multo multaque militia, tam ipse Boamundus quam domina Constantia, nec non et ipse legatus ad propria prospere et gloriose remearunt. Que domina Constantia domino Boamundo duos genuit filios, Ioannem et Boamundum; sed Ioannes ante annos militie in Apulia obiit. Boamundus uero decorus iuuenis, militie aptus, princeps factus Antiochenus, cum Sarracenos instanter armis urgeret, nec eorum zelantes impetus aliquid duceret, minus caute eos insecutus, insidiis eorum interceptus, cum centum  militibus equo animosior infauste decapitatus, Antiachiam et cum Apulia uitam amisit  . Sequenti itaque prefati Boamundi repatriationis anno , uenerande memorie uniuersalis et summus pontifex Paschalis ad partes occidentales accessit  cum multis et sapientissimis uiris episcopis, et cardinalibus, et Romanorum nobilium comitatu, ut regem Francorum et filium regem designatum Ludouicum, et Ecclesiam Gallicanam consuleret super quibusdam molestiis, et nouis inuestiture ecclesiastice querelis, quibus eum et infestabat, et magis infestare minabatur Henricus imperator, uir affectus paterni, et totius humanitatis expers, qui et genitorem Henricum crudelissime persecutus exheredauit et, ut ferebatur, nequissima captione tenens,  inimicorum uerberibus et iniuriis ut insignia regalia, uidelicet coronam, sceptrum, et lanceam  sancti Mauritii redderet, nec aliquid in toto regno proprium retineret, impiissime cegit. Equidem deliberatum est Rome propter Romanorum conductitiam perfidiam de prefatis, imo de omnibus questionibus tutius regis, et regis filii, et Ecclesie Gallicane in Francia, quam in urbe disceptare suffragio  . uenit itaque Cluniacum, a Cluniaco ad Charitatem, ubi celeberrimo archiepiscoporum, et episcoporum, et monastici ordinis conuentu eidem nobili monasterio sacram dedicationis imposuit  . Adfuerunt et nobiliores regni proceres, inter quos et dapifer regis Francie nobilis comes de Rupeforti domino pape missus occurrit, ut ei tanquam patri spirituali per totum regnum eius beneplacito deseruiret. Cui consecrationi  et nos ipsi interfuimus, et contra dominum episcopum Parisiensem Galonem multis querimoniis Ecclesiam beati Dionysii agitantem in conspectu domini pape uiriliter stando aperta ratione et canonico iudicio satisfecimus  . Cumque Turornis apud Sanctum Martinum, ut mos est Romanus, Frigium  ferens, Letare, Ierusalem  celebrasset, ad uenerabilem beati Dionysii locum, tanquam ad propriam B. Petri sedem, beneuolus et deuotus deuenit. Qui gloriose et satis episcopaliter receptus, hoc unum memorabile, et Romanis insolitum, et posteris reliquit exemplum, quod nec aurum, nec argentum, nec pretiosas monasterii margaritas, quod multum timebatur, non tantum non affectabat, sed nec respicere dignabatur. Sanctorum pignoribus  humillime prostratus, lacrymas compunctionis offerebat, holocaustum seipsum Domino et  sanctis eius toto animo inferebat, et ut de uestimentis episcopalibus beati Dionysii sanguine madefactis ad patrocinandum aliqua ei daretur portiuncula suppliciter exorauit: »Ne displiceat, inquiens, si de uestimentis eius nobis uel parum reddideritis, qui eum uobis apostolatu Gallie insignitum absque murmure  destinauimus. Occurrit itaque ei ibidem rex Philippus et dominus Ludouicus filius eius gratanter et uotiue , amore Dei maiestatem regiam pedibus eius incuruantes, quemadmodum consueuerunt ad sepulcrum piscatoris Petri reges submisso diademate inclinari. Quos dominus papa manu erigens, tanquam deuotissimos apostolorum filios ante se redire fecit Cum quibus de statu Ecclesie ut sapiens sapienter agens familiariter  contulit, eosque blande demulcens beato Petro sibique eius uicario supplicat opem ferre, Ecclesiam manu tenere, et sicut antecessorum regum Francorum Caroli Magni et aliorum mos inoleuit, tyrannis et Ecclesie hostibus, et potissimum Henrico imperatori audacter resistere. Qui amicitie, auxilii, et consilii dextras dederunt, regnum exposuerunt  , et qui cum eo Catalaunum imperatoris legatis occurrere festinent archiepiscopos, et episcopos, et abbatem Sancti Dionysii Adam, cum quo et nos fuimus, coniunxerunt. Ubi cum dominus papa aliquantisper demoraretur, ex condicto imperatoris Henrici legati non humiles, sed rigidi et contumaces, cum apud Sanctum Memmium  hospitia  suscepissent, relicto inibi cancellario Alberto, cuius oris et cordis unanimitate ipse imperator agebat, ceteri ad curiam multo agmine, multo fastu, summe phalerati deuenerunt. Hi siquidem erant archiepiscopus Treuerensis, episcopus Aluertatensis, episcopus Monasteriensis comites quamplures, et cui gladius ubique preferebatur dux Wolfo, uir corpulentus, et tota superficie longi et lati admirabilis et clamosus, qui tumultuantes magis ad terrendum quam ad ratiocinandum missi uiderentur. Singulariter et solus Treuirensis  archiepiscopus, uir elegans et iocundus, eloquentie et sapientie copiosus, Gallicano cothurno exercitatus, facete perorauit, domino pape et curie  salutem et seruitium ex parte domini imperatoris  deferens, saluo iure regni. Et prosequens de mandatis: Talis est, inquit, domini nostri imperatoris pro qua mittimur causa. Temporibus antecessorum nostrorum sanctorum et apostolicorum uirorum magni Gregorii et aliorum, hoc ad ius imperii pertinere dignoscitur, ut in omni electione hic ordo seruetur, antequam electio in palam proferatur ad aures domini imperatoris perferre, et si personam deceat assensum ab eo ante factam electionem assumere, deinde in conuentu secundum canones petitione populi, electione cleri, assensu honoratoris proferre, consecratum libere nec simoniace ad dominum imperatorem pro regalibus, ut annulo et uirga inuestiatur redire, fidelitatem et hominium facere. Nec mirum etenim ciuitates et castella, marchias, thelonea, et queque  imperatorie dignitatis nullo modo aliter, debere occupare. Si hec dominus papa sustineat, prospere et bona pace regnum et Ecclesiam ad honorem Dei inherere. Super his igitur dominus papa consulte oratoris episcopi Placentini uoce respondit: Ecclesiam  pretioso Iesu Christi sanguine redemptam et liberam constitutam, nullo modo iterato ancillari oportere. Si Ecclesia eo inconsulto prelatum eligere non possit, cassata Christi morte ei seruiliter subiacere, si uirga et annulo inuestiatur, cum ad altaria eiusmodi pertineant contra Deum ipsum usurpare, si sacratas Dominico corpori et sanguini manus laici manibus gladio sanguinolentis obligando supponant, ordini suo et sacre unctioni derogare.  Cumque hec et his similia ceruicosi audissent legati, Theutonico impetu frendentes tumultuabant, et si tuto auderent, conuicia eructuarent, iniurias inferrent. Non hic, inquiunt, sed Rome gladiis determinabitur querela. uerum papa quamplures uiros approbatos et peritos ad cancellarium misit, qui eum super his composite et placide conuenirent, et audirentur et audirent, et ad pacem regni eum operam dare obnixe exorarent. Quibus recedentibus dominus papa Trecas uenit  diu submonitum uniuersale consilium honorifice celebrauit, et cum amore Francorum, quia multum seruierant, et timore et odio Teutonicorum ad Sancti Petri sedem prospere remeauit  . Imperator uero secundo  fere recessionis eius anno, collecto mirabili  triginta millia  militum hoste, nullas nisi sanguine fuso gaudet habere uias. Romam tendit, inire callens pacem simulat, querelam inuestiturarum deponit, multa et hec et alia bona pollicetur, et, ut urbem ingrediatur, quia aliter non poterat, blanditur, nec fallere summum pontificem et totam Ecclesiam, imo ipsum Regem regum ueretur. Unde quia audiebant tantam et tam perniciosam Ecclesie Dei sopitam questionem, equo aut plus equo Romani quirites  tripudiant, clerus supreme exsultat, et quomodo eum honorificentius et elegantissime recipiant exhilarati decertant . Cumque dominus papa episcoporum et cardinalium togata cum apertis  albis operturis equis constipatus turma subsequente populo Romano, occurrere  acceleraret, premissis, qui tactis sacrosantis euangeliis ab eodem imperatore iuramentum pacis, inuestiturarum depositionem susciperent, in eo qui dicitur Monsgaudii loco, ubi primum aduentantibus limina apostolorum beatorum uisa occurrunt, idipsum iteratur. In porticu uero mirabili, et uniuersali Romanorum spectaculo manu propria imperatoris et optimatum triplicatur iuramentum, exinde infinite nobilius quam si Africana uictoria potito, arcus triumphalis arrideret, cum hymnis et laudum multiplici triumpho domini pape manu sacratissima diademate coronatur more Augustorum, ad sacratissimum apostolorum altare precinentium clericorum odis et Alemannorum cantantium  terribili clamore celos penetrante, celeberrima et solemni deuotione deducitur. Cum igitur dominus papa missas gratiarum agens, corpus et sanguinem Iesu Christi confecisset, partitam eucaristiam in amoris impartibilis confederatione et pacti conseruatione obsidem  mirabilem Ecclesie deuouens suscipiendo imperator communicauit. Nec dum dominus papa post missam episcopalia deposuerat indumenta  , cum inopinata nequitia ficta litis occasione furor Theutonicus frendens debacchatur: exertis gladiis uelut pleni mania  discurrentes Romanos tali in loco iure inermes aggrediuntur, clamant iureiurando ut clerus Romanus, omnes tam episcopi quam cardinales capiantur  aut trucidentur, et quod ulla non potest  attingere insania, in dominum papam manus impias iniicere non uerentur. Luctu inexplicabili, et dolore precordiali tam nobilitas Romana quam ipse populus luget fauctionem. Licet sero animaduertunt, alii ad arma currunt, alii sicut stupidi fugiunt, nec inopinato hostium bello, nisi cum trabes de porticu deponentes eorum ruinam suam facerent  defensionem. euadere potuerunt. Prefatus autem imperator pessime conscientie et facinorosi  facti perterritus cruciatu, urbem quantocius exiuit, predam a Christiano Christianis inauditam, dominum uidelicet papam, et cunctos quos potuit cardinales et episcopos adducens, ciuitate Castellana loco et natura et arte munitissimo se recepit.  Cardinales ipsos turpiter exuens, inhoneste tractauit, et quod dictu nefas est, ipsum etiam dominum papam tam pluuiali quam mitra, cum quecunque deferret  insignia apostolatus, non ueritus in Christum Domini mittere manum, superbe spoliauit, multasque iniurias inferens  , nec eum nec suos multo dedecore affligens dimisit, donec ad prefati pacti solutionem, et exinde facti priuilegii redditionem cegit. Aliud etiam de manu domini pape ut deinceps inuestiret subreptitium priuilegium extorsit, quod idem dominus papa in magno concilio trecentorum et eo amplius episcoporum iudicio Ecclesie nobis audientibus conquassauit, et perenni anathemate  irritum reduxit. uerum  si querit quis quare dominus ita tepide fecerit, nouerit, quia Ecclesia, percusso pastore et collateralibus, languebat, et pene eam, tyrannus ancillans, quia non erat qui resisteret, tanquam propriam occupabat . Cui  certum facto dedit experimentum, quod [leg. quoniam] cum fratres Ecclesie columnas ad tuitionem et Ecclesie reparationem quomodocunque solui fecisset, pacemque Ecclesie qualemcunque reformasset, ad eremum solitudinis confugit, moramque ibidem perpetuam fecisset, si uniuersalis Ecclesie et Romanorum uiolentia coactum non reduxisset. uerum Dominus iehsu Christus redemptor et defensor Ecclesie sue, nec eam diutius conculcari, nec imperatorem impune  ferre sustinuit. Qui etenim nec tenti nec fide obligati fuerant, causam Ecclesie fluctuantis suscipientes Domini designati Ludouici suffragio et consilio in Gallicana celebri concilio collecta Ecclesia imperatorem tyrannum anathemate innodantes mucrone beati Petri perfoderunt  . Deinde regno Teutonico applicantes optimates, et partem regni maximam aduersus eum commouerunt fautores eius, et Bucardum Rufum Monasteriensem episcopum deposuerunt, nec ab infestatione aut heredatione usque in condignam pessime uite et tyrannici principatus defauillationem supersederunt  . Cuius malo merito transplantatum est, Deo ulciscente, imperium: cum eo exterminato dux Saxonie Lotharius successit, uir bellicosus, reipublice defensor inuictus.  Qui cum recalcitrantem Italiam, Campaniam, Apuliam usque ad mare Adriaticum, presente Siculo rege  Rogerio, eo quod se regem creasset, depopulando, domino Innocentio papa  comitatus perdomuisset, cum nobilissimo triumpho repatrians uictor sepulture succubuit. Hec et alia huiuscemodi eorum scriptores depingant; nos quia proposuimus, gestis Francorum stylum replicemus.



CAPUT X.

Prefatus itaque comes uuido de Rupeforti, quoniam  emulorum machinatione matrimonium, quod contrahebatur inter dominum designatum et filiam suam consanguinitate impetitum, diuortio solutum in presentia domini pape fuerat  : rancore  animi concepto scintillam tenuem commotos pauit in ignes. Nec minus dominus designatus in eum zelabatur, cum subito Garlandenses se intermiscentes amicitiam soluunt, fedus defederant, inimicitias exaggerant. Nactus itaque occasionem bellandi designatus dominus, eo quod Hugo de Pompona miles strenuus, castellanus de Gornaco castro super fluuium Matrone sito, mercatorum in regia strata equos ex insperato  rapuit, et Gornacum adduxit. Eius contumelia presumptionis pene extra se positus Ludouicus exercitum colligit  , castrum subita obsidione, ut uictuali carerent opulentia, uelocissime cingit. Heret castello insula grata amenitate pabulorum, equis et pecoribus opima, que se aliquantisper latam, sed plus longam producens,  maximam oppidanis confert utilitatem; et  spatiantibus decurrentium aquarum clarificam exhilarationem, et modo florentium, modo uirentium graminum obtutibus et formis exhilaratam offert clarificationem, amnis etiam circumclusione existentibus securitatem. Hanc igitur dominus Ludouicus  classem preparans, aggredi maturat, quosdam militum et multos peditum, ut expeditius ineant, et si cadere contingat, citius resiliant, denudat. Alios uero natando, alios licet periculose aquarum profundo, utcunque equitando ipsemet flumen ingrediens, audaciter insulam occupare imperat. Oppidani fortiter resistunt, et ripa ardua altiores, fluctibus et classe inferiores, saxis, lanceis, sed et sudibus dure repellunt. uerum repulsi animi motu, animositate resumpta, repellentes repellere insistunt, balistarios et sagittarios iacere compellunt, manualiter prout attingere possunt confligunt, loricati et galeati de classe piratarum more audacissime committunt, repellentes repellunt, et ut consueuit uirtus dedecoris impatiens, occupatam armis insulam  recipiunt, eosque se in castro cercitos recipere compellunt. Quos cum aliquantisper arcto obsessos, ad deditionem cogere non ualeret, impatiens morarum, quadam die animositate rapitur, exercitum cogit, castrum munitissimum uallo arcto et rigido superius glande  , inferius torrentis profunditate pene inexpugnabili aggreditur, per torrentem usque ad balteum fossatum conscendens, ad glandem contendit, pugnare pugnando imperat, grauissime, sed amarissime cum hoste decertat. uiri econtra defensores audaciam uite preferentis ocius defensioni insistunt, nec etiam domino parcunt, arma mouent, hostem reiiciunt superiorem, imo torrentis inferiorem precipitando restituunt. Sic ea  uia  illi gloriam, isti repulsam, licet inuiti, sustinuerunt. Parantur deinceps castri euersioni bellica instrumenta, erigitur tristegas tres pugnantibus porrigens supereminens machina, que castro superlatiua  propugnatorii primi sagittariis et balistariis, ire aut per castellum apparere prohiberet. Unde, quia incessanter die ac nocte his coarctati defensionibus suis assistere non ualebant, terratis caueis defendentes seipsos prouide defensabant, suorumque ictibus sagittariorum insidiantes primi propugnaculi superiores mortis periculo anticipabant. Herebat machine eminenti pons ligneus, qui se excelsius porrigens, cum paulisper demitteretur super glandem, facilem descendentibus pararet ingressum. Quod contra uiri, super his callentes, lignea  podia ex opposito separatim preferebant, et ut pons et qui per pontem ingrederentur, utrique  corruentes in subterraneas foueas acutis sudibus armatas, ne animaduerterentur ficte paleis opertas, uite periculum et mortis multam sustinerent. Interea prefatus Guido, ut callens uir et strenuus,  parentes et amicos exagitat, dominos supplicando sollicitat, obsessis suffragia accelerat. Agens igitur cum comite Palatino Theobaldo elegantissime iuuentutis, et militantis discipline industria exercitato uiro, quatenus die certa , presidia ferret, castrum exobsessum manu forti deliberaret: ipse interim rapinis, incendio, ut obsidionem remoueret, insudabat. Designata igitur die qua predictus comes Theobaldus et presidia ferret et obsidionem manu militari remoueret, dominus designatus non eminus, sed cominus quem potuit collegit exercitum, et regie memor excellentie macte uirtutis, relictis tentoriis et eorum defensoribus, letabundus occurrit, et premisso qui eos uenire, aut eos uelle dimicare renuntiet,  ipse barones asciscit, acies ordinat, militarem et pedestrem, sagittarios et lancearios suo loco sequestrat. Ut ergo se conspicantur classica intonant, equitum et equorum animositas incitatur, citissime committitur. uerum Franci marte continuo exercitati Brienses longa pace solutos aggressi cedunt, lanceis et gladiis precipitant, uictorie insistunt, nec eos impugnare uiriliter tam militari quam pedestri manu desistunt, donec terga uertentes fuge presidium arripuerunt  . Ipse uero comes malens primus quam extremus in fuga, ne caperetur, reperiri, relicto exercitu repatriare contendit. Qua congressione quidam interfecti, multi uulnerati, plurimi  capti, famosam ubique terrarum celeberrimam  fecere uictoriam. Potitus itaque tanta et tam opportuna dominus Ludouicus uictoria, tentoria repetit, oppidanos uana spe frustratos eiicit, castellum sibi retinens Garlandensibus committit.



CAPUT XI.

Sicut ergo nobiles ignobiles, gloriosos inglorios  reddens, pigritia desidiam comitata imo deprimit, sic nobiles nobiliores, gloriosos gloriosiores, uirtus animi corporis exercitio agitata superis attollit; et quibus oblectata strenuitas perfruatur, preclara facinora undecunque terrarum uiris offerendo reponit. Assistunt equidem qui magnificis exorent  suppliciis  , multo etiam et sumptuoso seruitio ad partes Bituricensium dominum Ludouicum transmeare, ea in parte qua confinia  Lemouicensium conterminant, ad castrum uidelicet Sancte Seuere nobilissimum, et hereditaria militie possessione famosum, pedite multo populosum, dominumque illius uirum nobilem Hunbaldum [al. Hunbaudum], aut ad exsequendum iustitiam cogere, aut iure pro iniuria castrum lege Salica amittere. Rogatus uero non cum hoste, sed domesticorum militari manu fines illos ingressus, cum ad castrum festinaret, prefatus castellanus multa militia comitatus  (erat enim generosi [ ei occurrit, riuumque quemdam repagulis et palis preponens  exercitui Francorum resistit. Cumque ibidem mediante riuo utrique hererent, dominus Ludouicus unum eorum audacius ceteris indignatus repagula exisse, equum calcaribus urget, et ut erat uir pre ceteris cordatus, insiliens in eum lancea percussum, nec eum solum, sed per eum  alium uno ictu prosternit, et quod regem dedeceret in eodem riuo copiosum usque ad galeam balneum componit, successusque suos urgere non differens, quo ille arcto exierat, iste intrauit, et pugili congressione hostes abigere non desistit. Quod Franci uidentes, mirabiliter animati repagula rumpunt, riuum transiliunt,  hostesque multa cede persequentes ad castrum usque coactos repellunt. Fama uolat, oppidanos totamque uicina percellit, quod dominus Ludouicus et sui ut fortissimi milites, donec funditus subuerterit castrum, et nobiliores castri aut patibulo affigat, aut oculos eruat, recedere dedignetur. Ea propter consulte agitur, ut et dominus castri se dedere regie maiestati non differat, castrumque et terram eius ditioni subiiciat. Rediens itaque dominus Ludouicus, predam dominum castri fecit, et subito triumpho eo Stampis relicto Parisius felici successu remeauit.



CAPUT XII.

Deinceps in diem proficiente filio, pater eius rex  Philippus in diem deficiebat. Neque enim post superductam Andegauensem comitissam quidquam regia maiestate dignum agebat, sed rapte coniugis raptus concupiscentia uoluptati sue satisfacere operam dabat. Unde nec reipublice prouidebat, nec proceri et elegantis corporis sanitati plus equo remissus parcebat. Hoc unum supererat, quod timore et amore successoris filii regni status uigebat. Cumque fere sexagenarius esset, regem exuens apud Milidunum castrum super fluuium Sequane presente domino Ludouico extremum clausit diem . Cuius nobilibus exsequiis interfuerunt uiri uenerabiles, Walo [al. Galo] Parisiensis episcopus, Siluanectensis, Aurelianensis, et bone memorie Adam Beati Dionysii abbas, et uiri religiosi quamplures.  Qui nobile regie maiestatis cadauer ad ecclesiam beate Marie perferentes, celebres ei exsequias pernoctauerunt. Sequente uero mane lecticam palliis seu quocunque funebri ornatu decenter ornatam, ceruicibus maiorum suorum seruorum  imposuit filius, et filiali affectu, quemadmodum decebat, modo pedes, modo eques, cum quos habebat baronibus lecticam flendo adiutare studebat. Hic etiam mirabilem ostendens animi generositatem, cum toto  tempore uite sue nec pro matris repudio, nec etiam pro superducta Andegauensi  ipsum in aliquo offendere, aut regni eius dominationem defraudando in aliquo, sicut alii consueuerunt iuuenes, curauerit perturbare. Cum autem ad nobile monasterium Beati Benedicti super Ligerim fluuium multo comitatu deportassent, quoniam ibidem se deuouerat, dicebant siquidem qui ab eo audierant, quod a sepultura patrum suorum regum, que in ecclesia Beati Dionysii quasi iure naturali habetur, se absentari desiderauerat, eo quod minus bene erga Ecclesiam se habuerat, et quia inter tot nobiles reges non magni duceretur eius sepultura  : in eodem monasterio ante altare positum, prout decentius potuerunt, hymnis et prece animam Domino commendantes,  corpus solemnibus saxis exceperunt  .



CAPUT XIII.

Prefatus autem Ludouicus, quoniam in adolescentia Ecclesie amicitiam liberali defensione promeruerat, pauperum et orphanorum causam sustentauerat tyrannos potenti uirtute perdomuerat, Deo annuente ad regni fastigia, sicut bonorum uoto asciscitur, sic malorum et impiorum uotiua machinatione, si fieri posset, excluderetur. Consulte ergo agitur, et potissimum dictante uenerabili et sapientissimo uiro Iuone Carnotensi episcopo, ut ad refellendam impiorum machinationem citissime Aurelianis conueniadt, eiusque exaltationi operam dare mature festinent. Senonensis igitur archiepiscopus Daimbertus inuitatus cum comprouincialibus  , uidelicet Galone  Parisiensi episcopo, Manasse Meldensi, Ioanne Aurelianensi, Iuone Carnotensi, Hugone Niuernensi, Humbaldo [al. Humbaudo] Autissiodorensi, accessit. Qui in die Inuentionis sancti protomartyris Stephani sacratissime unctionis liquore delibutum, missas gratiarum agens, abiectoque secularis militie gladio, ecclesiastico ad uindictam malefactorum accingens, diademate regni gratanter coronauit, nec non et sceptrum et uirgam  , et per hec Ecclesiarum et pauperum defensionem, et quecunque regni insignia  approbante clero et populo deuotissime contradidit. Nec dum post celebrationem diuinorum festiuas deposuerat exuuias, eum subito mali nuntii baiulato res a Remensi Ecclesia assistunt, litteras contradictorias deferentes, et auctoritate apostolica, si tempestiue uenissent, ne regia fieret unctio interminantes. Dicebant siquidem prime regis corone primitias ad ius Ecclesie Remensis spectare, et a primo Francorum rege, quem baptizauit beatus Remigius, Clodoueo, hanc prerogatiuam illibatam et inconuulsam obtinere; si quis eam temerario ausu uiolare tentauerit, anathemati perpetuo subiacere. Ea siquidem occasione archiepiscopo suo uenerabili et emerito uiro uiridi Rodulfo, qui domini regis, eo quod absque eius assensu electus et inthronizatus  fuerat sede Remensi, grauissimas et periculosas incurrerat inimicitias, pacem impetrare, aut regem non coronari sperabant. Qui, quia intempestiue uenerunt, ibi muti ad propria loquaces redierunt: aut si quid dixerunt  , nichil tamen utile retulerunt  .



CAPUT XIu.

 Ludouicus igitur Dei gratia rex Francorum, quoniam in adolescentia idipsum consueuerat, dissuescere non potuit, uidelicet Ecclesias tueri, pauperes et egenos protegere, paci et regni defensioni insistere. Prefatus itaque Guido Rubeus, filiusque eius Hugo Creciacensis iuuenis idoneus, armis strenuus, tam rapinis quam incendiis aptus, totiusque regni turbator celerrimus, rancore animi  cumulato pro amissi castri Gornaci erubescentia, a regie excellentie derogatione non cessabant. Eapropter nec etiam fratri comiti Corbolinensi Odoni, quia ei nullam contra regem tulerat opem, parcere elegit; sed eius insidians simplicitati, cum quadam die uenatum iri penes se secure decreuisset, quid rei, quid spei, corrupta inuidia consanguinitas pariat insipiens, animaduertit. Raptus equidem ab eodem fratre Hugone in castro qui dicitur Firmitas-Balduini, compedibus et catenis impeditur: nec si  facultas suppeteret, nisi cum regem impeteret bello, expediretur. Qua inusitata insania oppidani Corboilenses multi, , ad regie maiestatis publicum confugiunt asylum; genibus eius prouoluti lacrymabili singultu captum comitem, et captionis causam denuntiant, et ut eum potenter eripiat, multiplici prece sollicitant. Spe autem ereptionis eo spondente suscepta, iram mitigant, dolorem alleuiant, et qua arte, quibus ualeant uiribus dominum recuperare decertant. Unde actum est ut quidam de Firmitate-Balduini  , que nec hereditario iure, sed occasione cuiusdam matrimonii de comitissa Adelaide  , quam retento castro spretam repudiauit, ad eum spectabat; cum quibusdam Curboilensium  [al. Corboilensium] conferentes iureiurando in castro, caute tamen, eos recipere firmauerunt. Quorum persuasione cum rex pauca curialium manu, ne publicaretur, accelerasset, sero cum adhuc  circa ignes confabularentur, qui premissi fuerant, uidelicet Ansellus de Garlanda dapifer  , tanquam miles strenuus, porta qua determinatum erat pene cum quadraginta armatis receptus, uiribus eam occupare contendit. uerum oppidani fremitum equorum, equitum murmur inopinatum admirantes, econtra prosiliunt, et quia uia ostiis oppositis arctabatur, et ingressus ad nutum aut ire aut redire prohibebat, indigene pro foribus audaciores expeditius eos cedebant. Qui et noctis tenebrarum  opacitate, et loci coarctati infortunio, cum sustinere diutius non  ualentes portam repetissent, Ansellus, ut erat animosus, retrocedens et cesus, quia portam hoste anticipatus non potuit, interceptus turrim castri eiusdem non ut dominus, sed ut  captiuus, cum comite Corboilensi occupauit. Et pari dolore, dispari timore, cum alius mortem, alius exheredationem tantum timeret  , uersus ille eis aptari poterat:

   . . . . . Solatia fati
Carthago Mariusque tulit.
Quod cum clamore refugorum accelerantis regis auribus insonuisset, deuiando dense noctis molestia se demoratum dedignans celerrimo insiliit equo, et innitens irrumpendo portam presidia suis audacter deferre, porta serrata telorum, et lancearum, et  saxorum grandine cessit repulsus. Quo consternari doloré fratres et consanguinei capti dapiferi, pedibus regis prouoluti: Miserere, inquiunt, gloriose rex, strenue agens, quoniam si nefandus ille Hugo  Creciacensis, homo perditissimus, humani sanguinis sitibundus, uel huc ueniens, uel illuc abducens fratrem nostrum, tangere quoquo modo potuerit, iugulo eius citissime insistet  , nec que eum pena maneat, si ferocior ferocissimo subita morte eum interficiat, curabit. Hoc ergo timore rex citissime castrum cingit, portarum uias obtrudit, municipiis quatuor aut quinque castrum concludit, et ad captorum et castelli receptionem et regni et persone operam impendit. Prefatus autem Hugo, quorum captione primo exhilaratus, horum ereptione uel castri amissione ualde perterritus, anxiatur, laborat, et quomodo castrum ingredi posset modo eques, modo pedes, multiformi ioculatoris et meretricis mentito simulacro machinatur. Unde cum quadam die id  circa tota eius intentio  uersaretur, de castris animaduersus insilientium peremptorios impetus sustinere non ualens, fugam apponit saluti, cum subito inter alios et ante alios animi et equi uelocitate Guillelmus frater capti dapiferi, miles facetus et armis strenuus, eum grauissime insectans impedire conatur. Quem cum ipse Hugo ipsa sui uelocitate singularem conspiceret, uibrato fraxino sepe in eum intendebat; sed quia timore consequentium moram facere non audebat, reciprocam fugam capiebat, hoc mire et egregie callens, quod si cum  solo solus mora aliqua inire posset, animi audaciam aut duelli tropeo  aut mortis periculo mirabili fama declararet. Crebro etiam contigit ut uillas  in uia sitas, et occurrentium hostium indeclinabiles  impetus nullo modo euadere ualeret, nisi cum simulata fraude seipsum Garlandensem Guillelmum fallendo, Guillelmum autem Hugonem se sequentem conclamaret, et ex parte regis, ut eum tanquam hostem impedirent, inuitaret. His et aliis huiusmodi tam lingue cautela, quam animi strenuitate fuga lapsus, multos unus derisit. Rex autem nec hac nec alia occasione ab incepto obsidionis desistens, castellum coarctat, oppidanos terebrat, nec eos impugnare desistit, donec expugnatis clam militibus, quorumdam tamen oppidanorum machinatione, potenti uirtute ad deditionem cegit. Quo tumultu milites ad arcem fugientes, uite, non captioni consuluerunt. Nam ibidem inclusi, nec se plene protegere, nec arcem  exire quoquo modo ualuerunt, donec quidam cesi, plures sauciati, regie maiestatis arbitrio succumbentes, tam se quam arcem non inconsulto domino suo exposuerunt. Sic uno facto pius et sceleratus  eodem, dapiferum sibi, fratribus fratrem, Corboilensibus comitem, tam prudenter quam clementer restituit. De castello militum quosdam eorum bona depopulans exheredauit, quosdam diuturni carceris maceratione, ut terreret consimiles, affligens, durissime punire instituit. Talique uictoria corone primitias contra emulorum opinionem egregie Deo donante nobilitauit.



CAPUT Xu.

Ea tempestate  ad partes Northmannorum contigit deuenisse regem Anglorum Henricum, uirum fortissimum, pace et bello clarum. Cuius admirabilem et pene per uniuersum orbem declaratam excellentiam, ille etiam agrestis uates, Anglorum sempiterni euentus mirabilis spectator et relator  Merlinus  , tam eleganter quam ueraciter summo preconio commendat, ac in eius laude uoce prophetica erumpens ex abrupto, ut uatum mos inoleuit: Succedet, inquit, leo iustitie, ad cuius rugitum Gallicane turres et insulani dracones tremebunt. In diebus eius aurum ex lilio et urtica extorquebitur, et argentum ex ungulis mugientium manabit. Calamistrati uaria uellera uestibunt, quia exterior habitus interiora signabit, pedes latrantium truncabuntur, pacem habebunt fere, humanitas supplicium dolebit, findetur forma commercii, dimidium rotundum erit, peribit miluorum rapacitas, et dentes luporum hebetabuntur. Catuli leonis in equoreos pisces transformabuntur, et aquila eius super montes Arauium nidificabit. Que rota tanti  et tam decrepiti uaticinii,  usque adeo et persone strenuitati et regni administrationi adaptatur, ut nec unum iota, nec unum uerbum ab eius conuenientia dissentire ualeat, cum ex hoc etiam quod in fine de catulis eius dicitur, manifeste appareat filios eius et filiam naufragatos, et a maritimis piscibus deuoratos, et conuertibiliter physice transformatos, illius uaticinium pro certo uerificasse. Prefatus itaque rex Henricus Guillelmo fratri feliciter succedens, cum consilio peritorum et proborum uirorum regnum Anglie lege  antiquorum regum gratanter disposuisset, ipsasque regni antiquas consuetudines ad captandam eorum beneuolentiam iureiurando firmasset  , applicuit ad portum ducatus Northmannici, fretusque domini regis  Francorum auxilio terram componit, leges recolit, pacem coactis imponit, nichil minus quam eruitionem oculorum, et celsitudinem furcarum, si rapiant, promittens. His igitur et huiusmodi promissionibus, et crebris promissionum redditionibus percussis, quia pollicitis diues quilibet esse potest, silet terra in conspectu eius, pacem seruant inuiti, feroci Danorum propagatione pacis expertes Northmanni, et in hoc ipso uatis agrestis oracula uerificantes.  Perit enim miluorum rapacitas, et dentes luporum hebetantur  , cum nec nobiles nec innobiles depredari aut rapere quacunque audacia presumunt. Quod autem dicit: Ad rugitum leonis iustitie Gallicane turres et insulani dracones tremebunt, huc accedit, quod fere omnes turres et quecunque fortissima castra Northmannie, que pars est Gallie aut euersum iri fecit, aut suos intrudens, et de proprio erario procurans, aut si dirute essent, proprie uoluntati subiugauit. Insulani dracones tremuerunt, cum quicunque Anglie proceres, nec etiam mutire tota eius administratione presumpserunt. In diebus eius aurum ex lilio, quod est ex religiosis boni odoris, et ex urtica, quod est ex secularibus pungentibus, ab eo extorquebatur, hoc intendens, ut sicut  omnibus proficiebat, ab omnibus ei seruiretur. Tutius est enim unum ut omnes defendat ab omnibus habere, quam non habendo per unum omnes deperire. Argentum ex ungulis mugientium manabat, cum ruris  securitas horreorum plenitudinem, horreorum plenitudo argenti copiam, plenis scriniis ministrabat. Qua occasione et castrum Gisortium tam blanditiis quam minis a Pagano de Gisortio eum extorquere contigit, castrum munitissimum, situ loci compendiosum, quod ad utrumque terminum Francorum et Northmannorum fluuio grate piscium fecunditatis, qui dicitur Etta, interfluente, antiquo fune geometricali Francorum et Danorum concorditer metito collimitat, ad irruendum in Franciam gratum Northmannis prebens accessum, Francis prohibens.  Quod si facultas habendi suppeteret, nec minus rex Francorum rege Anglorum ipsa loci et immunitatis opportunitate iure regni appetere debuisset. Huius itaque repetitio castri inter utrumque regem subitum odii fomitem ministrauit. Unde rex Francorum cum ad eum pro redditione aut pro castri subuersione misisset, nec profecisset, notam rupti federis opponens diem agendi statuit, locum assignat. Accumulantur interim, ut in talibus fieri solet, emulorum maledictis excitata odia regum, nec dum licet pacantur, quomodo ad colloquium superbe et exose sibi occurrant, uires militares exaggerant. Collectis igitur magna ex parte Francorum regni proceribus, uidelicet Roberto Flandrensi comite  cum quatuor ferme millibus militum, comite Theobaldo Palatino, comite Niuernense, duce Burgundionum, cum aliis quamplurimis; multis etiam archiepiscopis et episcopis, per terram Melluntensis comitis, quia adherebat regi Anglie, transeundo, depopulans, et incendiis exponens, talibus beneficiis futuro adulabatur colloquio. At ubi utrobique maximo collecto exercitu, uentum est ad locum uulgo nominatum Plancas Ninfeoli [Nympheoli, Neaufle], ad castellum  loco infortunatum, cui perhibet accolarum antiquitas, aut uix aut nunquam conuenientes pacificari  , super ripam intercurrentis et communem transitum prohibentis amnis consedit exercitus. Consulte uero nobiliores et sapientiores electi Franci, per pontem tremulum et singulis et pluribus subitum minantem precipitium ipsa sui uetustate transeuntes, Anglico regi diriguntur. Quorum qui referendam susceperat actionis causam, peritus orator, insalutato  rege, ore comitum sic perorauit: Cum gloriosa domini regis Francorum liberalitate ducatum Northmannie tanquam proprium feodum ab eiusdem munifica dextra uestra recepisset industria, inter alia et preter alia hoc specialiter iureiurando firmatum constat de Gisortio et Braio, ut quocunque contractu  uter uestrum obtinere posset, neuter haberet, cum infra quadraginta receptionis dies possessor pacti obnoxius ipsa castella funditus subuerteret. Quod quia non fecistis, precepit rex et ut adhuc faciatis, et non factum lege competenti emendetis. Dedecet enim regem transgredi legem, cum et rex et lex eamdem imperandi excipiant maiestatem. Quod si quid horum uestrates aut dedixerint  , aut dicere dissimulando noluerint, pleno duorum aut trium testimonio baronum lege duelli parati sumus approbare. Nec dum his expletis ad regem Francie redierant, cum Northmanni eos insequentes  regi assistunt, quidquid causam ledere poterat inuerecunde diffitentes, iudiciario ordine querelam agitare postulantes, cum nichil aliud precipue attenderent, quam quod infecto parate   actionis negotio quacunque dilatione tantorum regni optimatum discretioni rei ueritas non pateret. Remittuntur cum eis primis potiores, qui etiam per comitem Flandrensem Robertum, Hierosolymitanum palestritam egregium, rem uerificare audacter offerant, et lege duelli uerborum exaggerationem refutando, cui iustitia cedere debeat confligendo aperiant. Quod cum nec approbassent, nec conuenienter reprobassent, rex Ludouicus, ut erat magnanimus, et animo et corpore procerus, citissime dirigit qui regi hoc disiungant aut castrum subuertere, aut de fracte fidei perfidia contra se personaliter defendere: Age, inquiens, eius debet congressionis esse pena, cuius ueri et uictorie debet esse et gloria. Arbitratus etiam de loco quidquid decentius potuit: Succedat  , inquit,  eorum exercitus a ripa fluminis, dum transuadari possimus, ut tutior eis  locus maiorem offerat securitatem, uel si magis placet, nobiliores totius exercitus habeat singulariter concertandi  obsides, dummodo ad nos, remoto agmine nostro, transire concedat.  Neque enim aliter transuadari poterit. Quidam uero ridiculosa iactantia super prefatum tremulum pontem, cum statim corrueret, reges dimicare acclamabant. Quod rex Ludouicus tam leuitate quam audacia appetebat. Rex uero Anglorum inquit: Non est mihi tibia tanti  , ut pro his et huiusmodi famosum et perutile mihi castrum superuacanee amittam. Et hec et alia inuectiua refutans: Cum uidero, inquit, dominum regem, ubi me defendere debeam non uitabo, cum quod offerebat loci impotentia abnegaret. Quo ridiculoso responso moti Franci, tanquam fortuna locorum bella gerat, currunt ad arma, similiter et Northmanni. Et dum utrique ad flumen accelerant, maxime stragis et calamitatis detrimentum sola accessus remouit impossibilitas. Quia uero sermone  diem detinuerant, nocte instante illi Gisortium, nostri Caluum Montem remearunt. At ubi primo polo stellas aurora fugauit, Franci hesterne memores iniurie, militie insuper feruore matutini, uelocissimis equis uiam preripiendo prope Gisortium congredi, irruentes, miro fastu, mira concertant audacia, et quantum prestent multo marte exercitati longa pace solutis, cum Northmannos per portam fatigatos intrudunt, edocere laborant. His et huiusmodi primordiis initiata guerra, per biennium pene continuata, grauius regem Anglie ledebat, cum uniuersam pene Northmannie marchiam, sicut se ducatus extendit, multa militia, et sumptuosis stipendiis ad terre defensionem circumcingebat. Rex uero Francorum antiquis et naturalibus castris et  municipiis, gratuita Flandrensium, Pontiuorum, uilcassinorum et aliorum collimitantium strenua impugnatione, terram incendiis, depopulatione agitare non desinebat. Cum autem Guillelmus regis Anglici filius regi Ludouico hominium suum fecisset, gratia peculiari et peculium  eius prefato castro augmentauit; et hac eum occasione in pristinam gratiam reduxit. Quod antequam fieret, mirabilis  eiusdem contentionis occasione, et exsecrabilis hominum perditio mirabili punita est ultione.



CAPUT XuI.

Supersistitur promontorio ardui littoris magni fluminis Sequane horridum et ignobile  castrum, quod dicitur Rupes Guidonis, in superficie sui  inuisibile, rupe sublimi incaueatum, cui manus emula artificis in deuexo montis raro et misero ostio, maxime domus amplitudinem rupe cesa extendit, antrum, ut putatur, fatidicum, in quo Apollinis oracula sumantur, aut de quo dicit Lucanus:

    . . . . Nam quamuis Thessala uates
uim faciat fatis, dubium est quid traxerit illuc,
Aspiciat Stygias an quod descenderit umbras.
Hinc forsitan itur ad Manes. Cuius fautiosi  diis et hominibus exosi oppidi possessor Guido bone indolis adolescens, antecessorum nequitie propagine rupta alienus, cum honeste et absque misere rapacitatis ingluuie uitam degere instituisset, infausti loci interceptus calamitate, soceri sui nequioris nequissimi proditione detruncatus, et locum et personam morte inopinata amisit. Guillelmus siquidem gener [leg. socer] eius genere Northmannus, proditor incomparabilis, ut putabatur familiaris et amicissimus eius, cum concepisset dolorem et peperisset iniquitatem, crepusculo cuiusdam Dominici diei  nactus proditionis opportunitatem cum his qui deuotiores primi ad ecclesiam domui  Guidonis partita rupe contiguam conueniebant, et ipse sed dissimiliter loricatus, sed cappatus cum proditorum manipulo conuenit, et dum alii orationi, ipse aliquando orare fingens, quo intraret ad Guidonem ingressu speculatus, eo quo Guido ostio intrare ecclesiam maturabat irrupit, exertoque gladio cum nequissimis sociis propria iniquitate debacchatus furit, imprudentem etsi non sentiret gladium, arridentem percutit, mactat et perdit. Quod nobilis ipsius coniux uidens, stupida genas et capillos muliebri ultione dilacerans ad maritum currit, mortem non curans, seipsa super eum corruens operit: Me, inquiens, me miseram, et sic mori meritam, potius,  uilissimi carnifices, detruncate. Ictusque ac uulnera gladiatorum marito superposita excipiens: Quid in istos, ait  carissime, deliquisti, sponse? Nonne et gener et socer amici indissolubiles eratis? Quenam est insania? pleni estis mania. Quam cum per capillos retorquentes digladiatam, punctam  , et pene toto corpore cesam auulsissent, uirum morte turpissima peremerunt, infantes quos inuenerunt Herodiana nequitia rupe allisos exstinxerunt. Cumque hac et illac frendentes debaccharentur, supina mulier leuans miserum caput, truncum maritum recognoscit, amore rapta qua potuit impotentia serpens more serpentis, se totam sanguineam contrectans  , ad cadauer exanime deuenit, et quecunque  poterat ac si uiuo  oscula gratissima porrigebat, et lugubri erumpens cantilena, qua poterat lugubres persoluens inferias, clamat: Quid reliqui mihi facis, carissime sponse? Nunquid hoc meruit iuxta me tua  predicabilis continentia? Nunquid hoc comparauit patris, aui, et ataui deposita nequitia? Nunquid uicinorum et pauperum domi penuriam reponens neglecta rapacitas? Hec ait, et lasso iacuit deserta furore. Nec erat qui totum mortuum et semiuiuam uno sanguine inuolutos  sequestraret. Tandem uero, cum sceleratus Guillelmus  eos sicut porcos exposuisset, saturatus humano sanguine more belluino subsedit, rupis fortitudinem plus solito admiratus approbat, quomodo potenter circumquaque rapiat, quomodo Francis et Northmannis pro uelle  timorem incutiat, sero tamen deliberat. Deinde caput insanum per fenestram exponens, uocat natiuos terre accolas, expers boni bona promittit, si ei adhereant, quorum nec unus intrauit. Mane uero tanti  et tam scelerati facti fama uolans  non solum uiciniam, sed et remotos sollicitat. Quo uilcassinenses uiri strenui et armis fortissimi grauissime exciti, circumquaque et militum et peditum singuli pro toto posse uires colligentes, quoniam timebant potentissimum regem Anglorum Henricum, presidia proditoribus ferre, ad rupem festinant, decliuo rupis multos militum et peditum, ne quis intret aut exeat, opponunt, uiam ex parte Northmannorum locando exercitum, ne ferant presidia, obtrudunt. Interim ad regem mittunt Ludouicum, fauctionem significant, et quid super his precipiat consulunt. Qui regie maiestatis imperio morte exquisita et  turpissima precipit puniri  , mandat  si oporteat suffragari. Cumque per aliquot dies exercitus  consedisset, nefandus ille, augmentato de die in diem exercitu, timere cepit. Cumque quid suadente diabolo fecisset, eo docente animaduerteret, accitis quibusdam uilcassini nobilioribus, quomodo pace in rupe remaneat, eis confederetur, regi Francorum optime seruiat, promissionibus multis elaborat. Qui reiicientes, et proditionis ultionem improperantes, in hoc iam ipsum  remissum impulerunt, ut si terram quamdam sibi adiurari facerent, et securitatem eundi darent, occupatam dimitteret eis munitionem. Quo iureiurando firmato, Francorum plures recepti sunt  . Procrastinato autem eorum exitu, occasione prefata  , cum in mane preter iuratos aliqui intrarent, et alii alios sequerentur, inualuit  clamor exteriorum, et ut proditores exponant, horribiliter uociferantur, aut faciant, aut similem proditorum penam, tanquam consentientes, sortiantur. Qua audacia et timore renitentibus iuratoribus, qui  non iurauerant in eos preualendo, insilientes gladiis eos aggrediuntur, impios pie trucidant, membris emutilant, alios durissime  euiscerant, et quidquid crudelius mitius reputantes, in eos exaggerant. Nec discredendum est  diuinam manum tam celerem maturasse ultionem, cum et per fenestras uiui aut mortui proiiciuntur, et innumeris sagittis hericiorum more hispidi, cuspidibus lancearum in ere uacantes [lege uagantes], ac si eos terra reiiciat, uibrantur. Hanc autem inusitato facto inusitatam  reperiunt ultionem. Quod quia uecors uiuus  fuerat, mortuus est excordatus. Cor siquidem extis ereptum, fraude et iniquitate turgidum, palo imponunt, ad representandam iniquitatis uindictam multis diebus certo in loco infigunt. Cadauera  uero tam illius quam quorumdam sociorum compositis cleiis, rastris et funibus superligata per fluuium Sequane demittunt, ut si forte usque Rothomagum fluctuare non impediantur, proditionis ultionem ostentent, et qui Franciam momentaneo fetore fedauerant, mortui Northmanniam deinceps, tanquam natale solum, fedare non desistant.



CAPUT XuII.

Raritas fidei facit ut sepius mala pro bonis quam bona reddantur pro malis. Alterum diuinum, alterum nec diuinum, nec humanum: fit tamen. Qua nequitie nota cum regis Ludouici Philippus frater de superdicta Andegauense, tam patris persuasione, cui nunquam restitit, quam blandis nobilissime et  bene morigerate nouerce illecebris, honorem Montis Leberii  et Meduntensis castri in ipsis regni uisceribus ab eodem obtinuisset, Philippus tantis ingratus beneficiis, recalcitrare nobilissimi generis fiducia presumpsit. Erat enim Amalricus de Monteforti egregius miles, baro potentissimus, auunculus eius, Fulco comes Andegauensis, postea rex Hierosolymitanus, frater eius. Mater etiam his omnibus potentior, uiragoque faceta, et eruditissima illius admirandi muliebris artificii, quo consueuerunt audaces suis etiam lacessitos iniuriis maritos suppeditare  : Andegauensem priorem maritum, licet toro omnino repudiatum, ita mollificauerat, ut eam tanquam dominam ueneraretur, et scabello pedum eius sepius residens, ac si prestigio fieret uoluntati eius  omnino obsequeretur. Hoc etiam unum et matrem et filios et totam efferebat progeniem, ut si de regis ruina quacunque occasione contingeret, alter fratrum succederet, et sic  tota consanguinitatis linea ad solium regni, honoris et dominii participatione,  ceruicem gratantissime erigeret. Cum igitur prefatus Philippus, crebro submonitus, auditionem et iudicium curie superbe refutasset, depredationibus pauperum, contritione ecclesiarum, totius etiam pagi dissolutione rex lacessitus, illuc, licet inuitus, properauit, ut cum sepius tam frater quam sui fortissima militum manu multa iactantia repulsam promisissent, seipsos etiam a castro timidi absentauerunt. Quo rex expedite irruens, loricatus per medium castri ad turrim festinans, obsidione cinxit; dumque machinas impugnatorias mangunnella et fundibalaria inchoat instrumenta, non statim, sed post multos dies, cum de uita desperarent, eos ad deditionem cegit. Interim uero mater et auunculus Amalricus de Monteforti, alterius honoris,  uidelicet Montis Leherii, formidantes amissionem, eumdem honorem Hugonii Creciacensi filiam Amalrici matrimonio copulantes contulerunt. Hoc regi  unum peremptorium impedimentum opponere sperantes, ut  tam ipsius honoris Castris quam Guidonis de Rupeforti fratris sui, ipsius quoque Amalrici usque in Northmanniam potestate, sine interpolatione extensa, uia impediretur; et preter  alias quas possent omni die inferre usque Parisium iniurias, etiam Drocas ire ei nullo modo permitteretur, Cum enim Hugo inito matrimonio illuc uelociter curreret, uelocius eum rex subsecutus  est, cum eadem hora, eodem momento, ut comperit  , Castras prefati honoris  oppidum audacissime accelerauit. Unde meliores terre spe liberalitatis sue et approbate mansuetudinis sibi alliciens, nota  tyrannidis et crudelitatis formidine eripit. Cumque ibi per aliquot dies alternatim Hugo ut haberet, rex ut non haberet, concertantes demorarentur, quoniam alia fallacia aliam trudit, hac Hugo deluditur cautela; quoniam consulte assistit Milo de Braio filius Magni Milonis, qui iure hereditario honorem repetens, prouolutus regis genibus  flens et eiulans multis precibus pulsat regem, pulsat consiliarios, rogat suppliciter, ut regia munificentia honorem reddat, paternam hereditatem restituat, tanquam seruum aut inquilinum deinceps habeat, pro uoluntate utatur. Cuius lugubri postulationi rex condescendens,  accitis oppidanis, iam etiam Milonem dominum offerens, ita eos ab omni illata retro molestia pacatos exhilarat  , ac si lunam et stellas eis celitus demisisset. Nec mora, cum subito Hugonem exire precipiunt, si non citissime exeat, citissimum exitium  promittunt, contra naturalem dominum nec fidem, nec sacramentum, sed potentiam aut impotentiam ualere minantur. Quo stupefactus  Hugo fugam rapit, et se  euasisse, non sua amisisse reputans pro momentaneo gaudio coniugii, longum repudii dedecus, nec sine magno incommodo equorum et supellectilis amissione asportauit, et quid cum hostibus contra dominum inire conferat, turpiter expulsus animaduertit.



CAPUT XuIII.

Sicut bene fructificantis arboris gratissimus fructus aut stipitis transplantatione aut ramorum insertione odoriferum saporem restaurat, sic et iniquitatis et nequitie exstirpanda propagatio de traduce multorum nequam, in uno conglutinata tanquam  anguis angui, inter anguillas stimulans, natiua amaritudine tanquam absinthio potat. Cuius instar Hugo Puteolensis, uir nequam, et propria et antecessorum tyrannide sola opulentus, cum successisset in honore Puteoli  auunculo Guidoni , omni malitia patrissare semen nequam non desistebat; sed quos pater flagellis, patre nequior scorpionibus cedebat. Intumescens quippe, quod impune pauperes ecclesias, monasteria crudelissime oppresserat, eo usque pedem mouit, unde ceciderunt qui operantur iniquitatem, expulsi sunt, nec potuerunt stare. Cum ergo nec Regem omnium, nec regem  Francorum magni duceret, nobilissimam Carnotensem comitissam, cum filio Theobaldo pulcherrimo iuuene et armis strenuo aggressus, terram eorum usque Carnotum depopulans, rapinis et incendiis exponebat. Nobilis uero comitissa cum filio aliquando, licet tarde et insufficienter, prout poterat, ulcisci nitebatur, nunquam tamen aut uix Puteolo a milliaribus octo seu decem appropinquabant. Tanta erat Hugonis audacia, tanta potestatiue superbie suppetebat facultas, ut eum pauci diligerent, multi seruirent, cum multi ad defensionem, quamplures ipsi etiam ad destructionem anhelarent. Magis enim timebatur, cum amabatur. Cum autem comes prefatus Theobaldus, per se parum, per regem multum proficere in Hugonem perpenderet, cum nobilissima matre, que  semper nobiliter regi seruire consueuerat, ad eum accelerat, ut opituletur multis precibus pulsat,  multo seruitio eius opem meruisse representat. Hugonis quedam, patris, aui et atauorum opprobria reportat. Memorare, inquiens, domine rex, sicut decet regiam maiestatem, opprobrii et dedecoris, quod auus Hugonis patri tuo Philippo fedus periurio intulit, cum eum multas illatas iniurias ulcisci innitentem a Puteolo turpiter repulit, fastu nequissime consanguinitatis, factiose  conspirationis exercitum eius usque Aurelianum fugauit, captum comitem Niuernensem, Lancelinum Baugenciacensem, milites pene centum, et quod hactenus inauditum erat, episcopos quosdam carcere suo dehonestauit. Addebat etiam improperando qua causa, qua origine in medio terre sanctorum constructum ad tuitionem eius a uenerabili regina Constantia castrum non ab antiquo  fuerat, quomodo etiam post totum sibi, nichil regi reliquum preter iniurias fecerat. Modo, si placeret, quia Carnotensis, Blesensis et Dunensis exercitus copia, qua fretus resistere consueuerat, non solum deficeret, sed et ei officeret, castri subuersione et Hugonis exheredatione, et paternas et suas ulcisci posset facile iniurias. Quod si nec bene suas, nec meritorum punire uellet iniurias, Ecclesiarum oppressiones, pauperum depredationes, uiduarum et pupillorum impiissimas uexationes, quibus et terram sanctorum, et terre accolas dilapidabat, aut suas faceret, aut remoueret. Cum igitur talibus et pluribus pulsatus rex, his consulendis diem dedisset, Milidunum conuenimus. Ubi multi archiepiscopi, episcopi, clerici et monachi  confluentes, quia eorum terras lupo rapacior deuorabat, clamabant, pedibus eius etiam nolentis accubabant, ut rapacissimum predonem Hugonem compesceret, prebendas suas munificentia regum in Belsa, que ferax est frumenti, seruitoribus Dei constitutas, de fauce draconis eripiat, terras sacerdotum non minus sub seuitia Pharaonis solas emancipatas emancipare satagat, partem Dei, cuius ad uiuificandum portat rex imaginem, uicarius eius liberam restituat, suppliciter implorant. Quorum prece bono animo suscepta, nichil inconuenienter suscipiens, recedentibus prelatis Ecclesie, archiepiscopo Senonensi, episcopo Aurelianensi, Carnotensi uenerabili Iuone, qui tentus fuerat carcere, quem coactus fecerat pingi   in eodem castello multis diebus  , consensu bone memorie abbatis Ade antecessoris nostri remisit  me in Tauriacum, cui preeram in Belsa, uillam Beati Dionysii utilem et  fertilem, sed nullo modo munitam: precipiens ut, dum ipse eum adhuc ad causam super his uocaret, uille prouiderem, hominum suorum et nostrorum manu militari pro posse fulcitam, ne eam incendio dissolueret operam darem. Eam enim muniret, et sicut pater fecerat, castrum inde impugnaret. Quod cum nos, Deo auxiliante, militum et peditum copia bene aliquantisper temporis compleremus, consummato Hugonis per absentationem sui iudicio, rex ad nos Tauriacum magno cum exercitu deuenit, castrum abiudicatum ab illo Hugone repetiit  . Nec mora, cum exire recusaret, rex maturat aggredi castrum, tam militarem quam pedestrem ei applicat exercitum,  balistam multiplicem, arcum, scutum, et gladium, et bellum, ut uideres et ualeres mirari uicissim sagittarum imbrem, galearum fulgurantium superius scintillare multis ictibus ignem, scutorum subitam et mirabilem confractionem et perforationem, et ut impulsi sunt per portam in castrum, ab intus super nostros  de propugnaculis et glande mirabilem et pene intolerabilem, etiam audacissimis deiici grandinem, trabium depositione, et sudium immissione incipere, non perficere repulsionem. Regales econtra fortissimo animi et corporis robore acerrime dimicantes, scutis confractis, ascellas, ostia, et queque lignea sibi preponentes porte insistunt, carros etiam quos multa congerie siccorum lignorum adipis  et sanguinis cito fomento flammis accendendis onerari feceramus , porte in manu forti opponunt, ut et ipsis carris incendium inexstinguibile propinent, et seipsos opposito lignorum aggere tueantur. Cumque alii accendere, alii exstinguere periculose concertant  comes Theobaldus aliunde, ea   scilicet parte qua respicit Carnotum, magno et militari et pedestri exercitu castrum assiliens, inuadere memor iniuriarum festinat, et dum suos arduo  ualli decliuo ascendere concitat, citus descendere, imo corruere dolet, quos caute quasi per nos serpere sursum cogit, deorsum supinos incaute precipitari respicit: et utrum insequentibus molis spiritum exhalent, cognoscere satagit. Qui enim milites uelocissimis equis castri defensionem circuibant, manualiter glandi innitentes, inopinate dum superuenirent, cedebant, detruncabant, et ab alto fossati imo grauiter  deiiciebant. Iamque manus dissolute et debilitata genua assultum sopitum pene fecerant, cum ualida, imo omnipotens omnipotentis Dei manus tante et tam iuste  ultionis causam sibi omnino  ascribi uolens, cum communitates patrie parochiarum adessent, cuiusdam calui  presbyteri suscitauit fortitudinis robustum spiritum, cui contra opinionem humanam datum est possibile, quod armato comiti et suis contingebat impossibile. uelociter siquidem uilissimam ascellam  sibi preferens, fronte nudo ascendens ad sepem usque peruenit, et latendo sub his que sepi erant aptate, operturis, eas paulatim deponebat. Quod cum libere se facere gauderet, innuit hesitantibus et uacantibus in campo ut opem ferrent. Qui uidentes presbyterum inermem fortiter clausuram deiicere, armati insiliunt, secures et queque instrumenta ferrea clausuris apponentes secant, disrumpunt, et quod mirabile celestis arbitrii signum fuit, ac si alterius  muri Iericho cecidissent, eadem hora et regis et comitis exercitus ruptis claustris intrauerunt. Unde quamplures eorum, cum in neutram partem incursus hostium hinc et inde conuolantium uitare non possent, interceptos citissime grauiter affligi contigit  . Reliqui uero, nec non et ipse Hugo, cum intus castellum muro cinctum tuto non sufficeret  presidio, in mota  scilicet turre lignea superiori se recipit. Nec mora, cum se insequentis exercitus pila minantia abhorreret, percussus deditioni cessit, et captiuatus in propria domo cum suis, quantam  superbia pariat ruinam miserrime compeditus animaduertit. Cum uero rex potitus uictoria nobiles captos predam regie maiestati idoneam eduxisset, cunctam castri supellectilem, et omnes diuitias publicari, castrumque incendio conflari imperauit. Turrim tantum incendere paucis diebus distulit  , ea de causa, quod comes Theobaldus immemor beneficii tanti facti, quod nunquam per se adipisci ualeret, machinabatur marchiam suam amplificare, castrum erigendo in potestate Puteoli, quod de feudo regis fuerat, apud uillam que dicitur  Alona. Quod, cum rex omnino recusaret, comes pactum hoc offerebat per Andream de Baldamento terre sue procuratorem ratiocinare. Rex uero ratione et lege duelli nunquam se pepigisse, per Ansellum dapiferum suum ubicunque secure uellent defendere. Qui uiri strenui multas huic prelio postulantes curias, nullam inuenerunt Subuerso ergo omnino prefato castro, nec non et Hugone in turre Castri-Landulfi incluso  , Theobaldus comes fretus auunculi sui regis Anglici inclyti Henrici auxilio, regi Ludouico cum complicibus suis guerram mouet, terram turbat, barones suos pollicitis et donis subtrahit, et quidquid deterius reipublice inuisus machinatur  . Rex autem, ut erat uir militie aptus, ulcisci in eum frequentabat,  et cum multis aliis baronibus, tum auunculo suo comite Flandrense Roberto accito, uiro mirabili, Christianis et Sarracenis a primordio Hierosolymitane uie armis famosissimo, terram eius exponebat.  Unde cum quadam die Meldensi ciuitati exercitum induxisset contra comitem, uiso eo, frendens in eum et suos insiliit, nec fugitiuos ueritus per pontem insequi, prosternit, et cum  comite Roberto et ceteris regni optimatibus gladiis sponte decidente  fluctibus inuoluit. uirum expeditum Hectoreos uideres mouere lacertos, super pontem tremulum giganteos impetus actitare, ingressu periculoso  niti, permultis renitentibus uillam occupare. Quod nec interpositus magnus Materne fluuius prohiberet, si trans flumen porta clausa non restitisset. Nec minus preclaro facinore strenuitatis famam nobilitauit, cum Latiniaco exercitum mouens, obuianti militie in grata pratorum planitie iuxta Pomponam arma conuertit, fugam celerem  crebris affectare cogit colaphis. Qui cum pontis proximi artum  formidarent  introitum, alii se influctuare grauissimo mortis periculo, timide consulentes uite non timuerunt. Alii seipsos pontem preripiendo calcantes arma reiiciunt, et hostibus sibi hostiliores, dum insimul omnes uolunt, uix unus pontem ingreditur Dumque tumultuosus  eos confundit impetus, quanto festinant, tanto plures demorantur, et fit exinde ut nouissimi primi, et primi fiant nouissimi  . Quia tamen pontis ingressus fossato cingebatur, presidio eis erat quia regii quirites nisi unus post alium eos insequi non ualebant, nec sic etiam sine magno sui dispendio, cum multi niterentur, pauci pontem prendere poterant Qui autem quocunque modo  intrabant, sepius aut  suorum aut nostrorum turba turbata inuiti genu flectebant, et resilientes alios idem facere cogebant. Insecutus autem eos rex cum suis multa strage urgebat, quos offendebat  conterebat: quos conterebat, tam gladii impressione quam fortissimi equi impulsione Materne fluuio ingurgitabat. uerum sicut inermes leuitate fluctuabant sui, sic et loricati pondere suo graues semel mersi ante trinam demersionem comitum suffragio retrahuntur, rebaptizatorum opprobrium, si talis esset occasio, referentes  . His autem et huiusmodi rex comitem angarians molestiis, terras eius, ubi  tam in Briensi quam in Carnotensi pago demolitur, nec eius presentiam plus absentia, nec absentiam plus presentia appretiatur. Cumque comes insufficientiam et inertiam suorum formidaret, regi barones suos subripere callet, donis et promissis eos alliciens, et diuersarum querimoniarum spem restitutionis antequam cum rege faciat  pacem repromittens. Inter quos Lancelinum Bulensem Domnimartini dominum, paganum de Monte-Gaio, quorum terra quasi in biuio posita securum agitandi Parisium porrigeret accessum, obligauit  . Hac eadem causa Radulfum  de Balgenciaco, cum coniugem germanam cognatam regis Hugonis Magni filiam  haberet, illexit: et utile preponens honesto, ut prouerbialiter dici solet, stimulus anum accelerat, multa stimulatus anxietate nobilem  sororem incestuoso matrimonio Miloni de Monte-Leherii, cui supra memorauimus  regem castrum reddidisse, irreuerenter copulauit  . Quo facto et commeantium interrupit opportunitatem, et tanquam in ipso medio Francie conclaui procellarum et guerrarum locauit antiquam importunitatem. Et dum cum eo cognatos Hugonem de Castelloforti, Creciacensem, et Guidonem de Rupeforti subripit, pagum Parisiensem et Stampensem, si militia non prohibeatur, guerris exponit. Et dum comiti Theobaldo et Briensibus, et Trecensi patruo Hugoni et Trecensibus contra Parisienses et Siluanectenses citra Sequanam, Miloni ultra, patulus aperitur accessus, subripitur patrie ab alio aliis suffragari. Similiter et Aurelianensibus, cum Carnotenses, Dunenses, et Brienses suffragio Radulfi Balgenciacensis nullo opposito arcebantur. Rex  uero sepius supra dorsum eorum fabricabat, cui nec Anglie, nec Nortmannie opum profusio parcebat, cum inclytus rex Henricus toto nisu, tota opera terram eius impugnabat, qui tantum his percellebatur, quantum si flumina cuncta minentur pelago subducere fontes.



CAPUT XIX.

Interea contigit decedere Curboilensem comitem Odonem, hominem non hominem, quia non rationalem, sed pecoralem  , filium Buchardi superbissimi comitis. Qui tumultuosus, mire magnanimitatis,  caput sceleratorum, cum ad regnum aspirans quadam die arma contra regem assumeret, gladium de manu porrigentis recipere refutauit, astanti coniugi comitisse inuectiue sic dicens: Prebe, nobilis comitissa, nobili comiti splendidum ensem letabunda; quia qui comes a te recipit, rex hodie tibi reddet. uerum econtrario, Deo disponente, contigit, ut nec quod erat, nec quod esse uolebat, diem excederet; cum eadem die lancea percussus comitis Stephani ex parte regis dimicantis, regno pacem firmauerit, et se et suam guerram ad inferni nouissima infinite debellando transtulerit  . Mortuo itaque filio Odone comite, comes Theobaldus cum matre, et per Milonem, et per Hugonem, quibuscunque poterant donis et  datis, et pollicitis, omnimodam dabant operam, ut si hoc cum collateralibus castrum obtinere possent, regem omnino euiscerarent. Econtra rex et sui eos refellendo, cum multo et sumptuoso labore ad obtinendum insudasset, absque prefati Hugonis deliberatione, quia comitis nepos erat, minime potuit. Data igitur his explendis die et loco patenter malorum presago, scilicet apud uillam episcopi Parisiensis Moussiacum  cum conuenissemus, et in parte nociua, et in parte iuuatiua foret eius deliberatio, quia non potuimus quod uoluimus, uolumus  quod potuimus. Abiurato siquidem ab eo Curboilo castro, cuius se heredem iactabat, abiurauit nobis omnibus omnes angarias, omnes tallias, omnes uexationes omnium ecclesiarum et  monasteriorum possessionum, et datis obsidibus pro his omnibus, et quod Puteolum nunquam absque domini regis firmaret uoluntate, perfidia, non arte delusi rediuimus.



CAPUT XX.

Nec mora, cum nec dum congelatum, sed liquidum et recens adhuc sacramentum floccifieret, Hugo longa exasperatus captione instar canis diu catenati, qui concepta et retenta  longo tempore in uinculis insania, solutus intolerabiliter deseuit; excatenatus mordet, et discerpit; haud secus Hugo congelatam liquefaciens nequitiam, stimulat, mouet, ad fraudem accelerat. Confederatus igitur regni defederatis, uidelicet Palatino comiti Theobaldo,  et egregio regi Anglorum Henrico, cum dominum  regem Ludouicum in Flandriam pro regni negotiis profecturum accepisset, collecto quantocunque equitum et peditum potuit exercitu, Puteolum castrum restituere deliberat, adiacentem pagum aut euersum iri, aut sibi subiicere maturat. Transiens igitur quodam Sabbato per euersum castrum, ubi tamen publicum regis permissione patebat forum, mirabili fraude hic securitatem precone uociferante iureiurando spondebat, ibidem quos ditiores addiscere  poterat inopinato carceri detrudebat, et ut bellua frendens, et quidquid occurrebat discerpens, Tauriacum uillam beati Dionysii munitam cum comite Theobaldo euertere  funditus festinat. Qui pridie nos conueniens, doli et nequitie gnarus, multa prece ut pro eo ad dominum regem intercedere  eadem die transiremus, obtinuerat, absentia nostri uillam absque difficultate arbitratus ingredi, aut si ei resistitur, omnino delere. uerum qui in parte Dei et beati Dionysii munitionem intrabant, et Dei auxilio  et loci presidio munitis propugnaculis tam uiriliter quam audacissime resistebant. Nos autem citra Curboilum uenientes, cum domino regi, qui iam rei ueritatem a Nortmannia acceperat, occurreremus citissime inquisita aduentus nostri causa, simplicitatem nostram derisit, et cum multa indignatione Hugonis fraudem aperiens ad suffragandum uille uelocissime remisit. Et dum ipse Stampensi uia exercitum colligens, nos rectiori et breuiori Tauriacum dirigimur  : hoc unum multo et frequenti intuitu a longe assumentes, nec  dum occupate munitionis argumentum, quod tristega turris in eadem munitione longa planitie supereminens apparebat, que capta munitione illico igne hoste solueretur. Et quia hostes totam uiciniam rapiendo, deuastando, occupabant, neminem occurrentium donis etiam aut promissis nobiscum ducere poteramus. Unde quanto pauciores, tanto securiores, iam sole in uesperum declinante, cum quia hostes nostros tota die impugnantes expugnare non ualerent  , fatigati parum substitissent, nos ac si essemus de eorum consortio, speculata opportunitate, non sine magno periculo per medium uille irruentes; quia quibus innueramus  in propugnaculis nostrates portam  ,  citissime Domino annuente intrauimus. Qui nostra  exhilarati presentia Sabbata hostium deridebant, multisque conuiciis et opprobriis lacessentes, ad reciprocum assultum me inuito et prohibente reuocabant. uerum ut me absente, sic et presente, et defensores et defensionem diuina manus protexit. Cumque nostrorum pauci de paucis, eorum multi de multis uulnerati deficerent, alii multiplici suorum lectica deportantur, alii raro uilissimo terre aggere retrusi, cras aut post cras morsibus luporum exponendi reponuntur. Nec dum Puteolum repulsi redierant, cum Guillelmus Garlandensis, et de familia regis quamplures promptiores et ualidiores armati, uille suffragari accelerant; eos circa inuenire ad ostentandam  regie militie audaciam toto animo preoptant. Quos ipse dominus rex statim  in aurora subsecutus, cum eos per burgum hospitatos audisset, uotiuam in hostes parabat ultionem, tanto hilaris, tanto letabundus, quanto eos subita strage, inopinata ultione inopinatam iniuriam strenue ulcisci contingeret. uerum hostes cognito eius aduentu mirabantur factionem adeo celatam ei innotuisse, iter Flandrense subito postposuisse, ad suffragandum non tam celeriter uenisse, quam euolasse. Cumque nichil aliud audentes  castri restitutioni insistunt, rex propinquum pro facultate colligit exercitum; multis enim eum in locis guerra urgebat. Cumque instante die Martis exercitum eduxisset, acies componit, duces preponit, sagittarios et balistarios loco suo opponit, et pedetentim  castro adhuc imperfecto appropinquans, quoniam audierant  comitem Theobaldum se iactitasse contra eum in campo dimicare, consueta magnanimitate pedes armatus inter armatos descendit, equos remoueri iubet, quos descendere secum fecerat ad audaciam inuitat, ne flectantur sollicitat, ut fortissime dimicent clamat. Quem cum adeo strenue uenientem hostes et uiderent et formidarent: ueriti castri procinctum exire, timide, sed caute, elegerunt infra quemdam fossatum antiquum diruti castri acies componere, ibique exspectare, in hoc callentes, ut cum regis exercitus fossatum inniteretur conscendere, illic resistere, acies ordinate  exordinarentur, exordinate uacillarent. Quod magna de parte contingere contigit. Primo enim  congressionis impetu cum regii quirites multa cede, mira audacia, a fossato eos sicut uictos propulissent, exordinatis aciebus eos indifferenter insequentes agitabant. Interea Radulfus Baugenciacensis, uir magne  sagacitatis et strenuitatis, idipsum quod contigit prius formidans, exercitum celauerat in parte castri, altitudine cuiusdam ecclesie,  et opacitate uicinarum domorum incognitum: qui cum fugitiuos suos iam per portam exire uideret, pausatum exercitum lassatis regiis militibus opponit, grauissime impetit. Qui autem gregatim fugabant, loricarum et armorum grauitate pedes grauati, ordinatam equitum  aciem uix sustinere ualentes, per occupatum fossatum cum pedite rege post innumeros ictus, post longam alternatim dimicationem retrocesserunt: quantum sapientia prestet audacie, licet sero adnimaduertentes, cum si eos ordinati in campo exspectarent, uoluntati sue eos omnino subiugarent. uerum, cum acierum confusione soluti, nec equos suos reperirent  , nec quid facerent deliberarent, rex non suo, sed alieno insidens equo, animosus resistebat, clamosus  reuocabat, nominatim audaciores, ne fugerent sollicitabat. Ipse autem inter hostiles cuneos exserto gladio, quibus poterat presidio erat, fugaces refugabat, et ultra quam deceret maiestatem miles emeritus militis officio, non regis, singulariter decertabat. Cum autem corruere exercitum equo lassato solus prohibere non ualeret, adest armiger, qui proprium  reducit dextrarium, cui citissime insiliens uexillum preferens cum paucis in hostes regreditur, plures suorum captos mira strenuitate eripit, quosdam hostium ualidissimo impetu intercipit, et ne ulterius ledant exercitum, ac si Gades Herculis offendant, aut magno Oceano arceantur, refugos repellit, quibus priusquam Puteolum regrediantur,  quingentorum militum Nortmannorum, aut amplior occurrit exercitus: qui si maturius uenissent, exercitu corruente, maius damnum inferre fortassis potuissent. Cumque regis exercitus circumquaque dispersus, alii Aurelianum, alii Stampas, alii Piuerim tetendissent, rex Tauricum fatigatus deueniens, pulsus ut armentis  primo certamine taurus explorat cornua truncis, et fortissimo pectore robur recolligens in hostem per ferrum magni securus uulneris exit: haud secus rex exercitum reuocans strenuitati reformat, audaciam reparat, exercitus ruinam stultitie, non imprudentie reputat. Ineuitabiliter his aliquando militiam subiacere reportat, tanto ferocius et audacius, si opportunitas condonet dimicare, iniuriam  illatam punire, tam blanditiis quam minis excitare laborat. Et dum tam Franci, quam Nortmanni castri restitutioni insistunt (aderat enim cum Theobaldo comite et exercitu Nortmannorum, et Milo de Monte-Leherii, et tam Hugo Creciacensis, quam frater eius [:  rex nullo timore flectebatur, quibus poterat nocte et die lacessere iniuriis nitebatur, ne uictualia longe queritarent refragabatur. Restituto itaque castro continua septimana, cum recedentibus quibusdam Nortmannorum comes Theobaldus cum exercitu multo remansisset, recollecto robore rex bellicum mouet apparatum, in manu forti Puteolum regreditur, hostem obuiantem conterit, per portam dimicando, et illatam iniuriam ulciscendo, castro recludit, militum presidia ne exeant reponit, antiquam antecessorum suorum destitutam motam  castro iactu lapidis propinquam occupat, castrum supererigit, miro labore, mira anxietate, si trabes iuncti  clausuris non erigentur contra, fundibalariorum  , balistariorum, sagittariorum  emissa pericula sustinentes, grauissime quidem, cum qui eos angebant infra septa castri securi extra iaculantes, nullam meriti mali hostium horrerent uicissitudinem. Flagrat emula uictorie interiorum et exteriorum periculosa concertatio, et qui lesi fuerant regii quirites acerrime ledere iniuriarum memores contendunt, nec ab incepto desistunt, donec subitam, ac si factatam  munitionem multo milite, multa armatura munierunt: certi mox ut recesserit rex, aut loci proximi importunitate se audacissime defendere, aut hostium seuissimo gladio miserrime interire. Rediens itaque Tauriacum, uiresque recolligens alendo exercitui in prefata mota modo clam cum paucis, modo palam cum multis, per medias hostium acies, uictualia  tam periculose quam audacter deferebat; donec quia Puteolenses, propinquitatis importunitate eos intolerabiliter urgentes obsidionem  minabantur, rex quominus castra mouit, Yonis-uillam fere uno milliario Puteolo propinquam occupat, inopinate palo et uimine curiam interiorem cingit. Dumque exercitus extra tentoria figit, Palatinus comes Theobaldus collecto quantocunque potuit et suorum et Nortmannorum exercitus robore, impetu ualidissimo in eos irruit imparatos, necdum munitos tam repellere, quam prosternere animatur. Cui cum rex armatus extra obuiasset, uicissim in campo  grauissime dimicatur, indifferenter tam lanceis, quam gladiis, potius de uictoria, quam de uita agitur, de tropeo quam de morte consulitur. Ubi  mirabilis audacie uideres experimentum, quoniam cum exercitus comitis ter tantum exercitu regis numerosior milites regis in uillam retrusissent, rex ipse cum paucis, uidelicet nobilissimo comite uiromandensi Radulfo consanguineo suo, Drogone Montiacensi, duobus aut tribus aliis, dedignatus uillam timore regredi, memor pristine uirtutis, elegit hostium impetus armatorum grauissimos; et pene innumerabiles ictus sustinere  , quam si coactus uillam intrare cogatur, proprie strenuitati, et regis excellentie derogare. Cumque comes Theobaldus, iam se uictorem arbitratus, tentoria  prefati uiromandensis comitis detruncare multa audacia inniteretur, assistit ei comes mira uelocitate, qui ei improperans nunquam hactenus Brienses contra uiromandenses talia presumpsisse, irruit in eum, multoque conatu illate iniurie uicem rependens, fortissime repellit. Cuius tam uirtute quam clamore regii exhilarati quirites in eos insiliunt, toto animo eorum sanguinem sitientes aggrediuntur, cedunt, dehonestant, et usque Puteolum, etiamsi porta sorderet, multis eorum retentis, pluribus interemptis, coactos retruserunt; et, ut se habeat belli dubius euentus, qui prius se uictores arbitrabantur, erubescunt uictos, dolent captos, deplorant interemptos. Cumque rex deinceps in eos preualeret, comes autem tanquam de summo rote  exorbitans declinando deficeret post  longam sui et suorum defatigationem, post intolerabilem et consumptiuam sui suorumque depressionem, quoniam quotidie regis et suorum inualescebat fortitudo, et regni optimatum in comitem indignantium frequentatio, prefatus comes nactus recedendi occasionem, hesterni uulneris susceptione regi nuntios delegat, intercessores mittit, ut eum dominus rex secure Carnotum redire concedat suppliciter efflagitat. Cuius petitioni rex, ut erat dulcis, et ultra humanam opinionem mansuetus, condescendens  , cum multi dissuaderent, ne hostem  illaqueatum uictualibus deficientibus dimitteret, ne deinceps repetitas iniurias sustineret, relicto tam castro Puteolo, quam Hugone arbitrio regis, comes Carnotum spe uana frustratus recessit, et quod felici principio incepit, infausto fine terminauit. Rex uero non tantum Hugonem Puteolensem exheredauit, quam etiam castrum Puteoli, dirutis meniis et effossis puteis, tanquam locum diuine maledictioni patulum subuertens deplanauit.



CAPUT XXI.

Sed et alia uice longo post tempore, cum in gratiam regis multis obsidibus, multis sacramentis reductus esset, iterata fraude recalcitrans, et docilis Scillam scelerum uicisse magistrum: iterato a rege obsessus, iterato exheredatus, cum dapiferum eius  eius Ansellum Garlandensem baronem strenuum propria lancea perforasset, natiuam et assuetam dediscere proditionem non ualuit, donec uia Hierosolymitana, sicut et multorum nequam aliorum, eius omni ueneno inflammatam nequitiam uite ereptione exstinxit  .

Cum igitur ad pacis confederationem inter regem Anglie et regem Gallie et comitem Theobaldum, tam regni optimates quam religiosi uiri operam commodarent, iusto eorum arbitrio  , qui contra regnum conspirantes ad propriorum  recuperationem querelarum, tam regem Anglie, quam comitem Theobaldum obligauerant, guerra consumpti, pace nichil lucrantes, quid fecerint, digna tandem sententia animaduertunt. Cum Lancelinus  comes Domnimartini querelam Beluacensis conductus  sine spe recuperandi amiserit, paganus de Monte-Gaio, querela castri Liuriaci  deceptus, cum uno mense idem castrum clausura dirutum, sequente uero multo fortius pecunia regis  Anglici restitutum precordialiter doluerit; Milo uero de Monte-Leherii gratissimum de sorore comitis coniugium occasione parentele dolens et gemebundus amisit, nec tantum honoris et gaudii in receptione, quantum in diuortio dehonestationis et tristitie suscepit. Quod quidem egregie factum uirorum iudicio ex ea canonum auctoritate assumptum est, ubi hec habetur sententia: obligationes contra pacem in irritum omnino reducantur  .

Quia fortissima regum dextera officii iure uotiuo reprimitur tyrannorum audacia, quoties eos guerris lacessiri uident infinite, gratulanter  rapere, pauperes confundere, ecclesias destruere, interpolata licentia, qua si liceret semper insanius inflammantur, malignorum instar spirituum, qui quos timent  perdere magis trucidant, quos sperant retinere omnino fouent, fomenta flammis apponunt, ut infinite crudelius deuorent. Thomas siquidem de Marna homo perditissimus, Ludouico rege supradictis et multis aliis guerris attendente, pagum Laudunensem, Remensem, Ambianensem, diabolo ei prosperante, quia stultorum prosperitas eos perdere consueuit, usque adeo dilapidauerat, furore lupino deuorauerat, ut nec clero ecclesiastice ultionis timore, nec populo aliqua humanitate pepercerit, omnia trucidans, omnia perdens etiam, Sancti Ioannis Laudunensis monasterio sanctimonialium duas uillas peroptimas eripuerit, fortissima castella Creciacum et Nouigentum, uallo mirabili, altis etiam turribus tanquam proprias munierit et sicut  draconum cubile, et speluncam latronum adaptans, totam fere terram tam rapinis, quam incendiis immisericorditer exposuerit. Cuius intolerabili fatigata molestia, cum sederet Beluaci  generali conuentu Gallicana Ecclesia, ut in hostes ueri Sponsi  Iesu Christi hic etiam iudicii primordia, et damnatiuam promulgare incipiat sententiam, uenerabilis sancte Romane Ecclesie legatus Cono Prenestinus episcopus innumerarum pulsatus molestia querelarum, ecclesiarum, pauperum, et orphanorum deuexationum eius  tyrannidem mucrone beati Petri, anathemate scilicet generali detruncans, cingulum militarem ei licet absenti decingit, ab omni honore tanquam sceleratum, infamatum, Christiani nominis inimicum omnium iudicio deponit. Tanti itaque concilii rex exoratus deploratione, citissime in eum mouet exercitum, et clero cui semper humillime herebat comitatus, Creciacum munitissimum castrum diuertit, armatorum potentissima manu, quin potius diuina, inopinate castrum occupat:  turrim fortissimam, ac si rusticanum tugurium expugnat, sceleratos confundit, impios pie trucidat, et quos quia immisericordes offendit, immisericorditer detruncat. uideres castrum ac si igne conflagrari  infernali, ut fateri non differres, Pugnabit pro eo orbis terrarum contra insensatos . Hac igitur potitus uictoria, successus urgere suos promptus cum ad aliud castrum nomine Nouigentum tetendisset, adest qui ei referat: Nouerit serenitas tua, domine mi rex, in hoc scelerato castro sceleratissimos illos demorari, qui solo inferorum loco digni erant, illi, inquam, qui occasione iussu uestro amisse Communie non solum ciuitatem Laudunensem, sed et nobilem matris Domini  cum multis aliis ecclesiam igne succenderunt; nobiles ciuitates fere omnes, eo quod uera fide suffragari domino suo innitebantur episcopo, tam causa quam pena martyrizauerunt, ipsum episcopum Galdricum uenerabilem Ecclesie defensorem  , non ueriti manum mittere in christum Domini, crudelissime interfecerunt, bestiis nudum et auibus in platea exposuerunt, digitum cum annulo pontificali truncauerunt, et cum ipso suo nequissimo persuasore Thoma turrim uestram ad uestri exheredationem  occupare concertauerunt. Dupliciter ergo rex animatus sceleratum aggreditur castrum , disrumpit instar inferorum penalia et sacrilega loca, innocentes dimittens, et noxios grauissime puniens. Unus multorum iniurias ulciscitur, quoscunque homicidarum nequissimorum  offendit, iustitie sitibundus, miluorum, coruorum, et uulturum rapacitati pastum generalem exhibens, et patibulo affigi precipiens, quid mereantur, qui in christum Domini manum mittere  non uerentur, edocuit. Subuersis ergo adulterinis castellis, easdem uillas Sancto Ioanni restituens, ciuitatem Ambianensem regressus turrim eiusdem ciuitatis Ade cuiusdam tyranni ecclesias et totam uiciniam dilapidantem [lege dilapidantis] obsedit, quam fere biennali coarctans obsidione ad deditionem defensores cogens expugnauit, expugnatam funditus subuertit, eiusque subuersione pacem patrie regis fungens officio, qui non sine causa gladium portat, gratantissime reformauit, et tam ipsum prefatum Thomam nequissimum, quam suos, domino eiusdem ciuitatis perpetualiter exheredauit.

 Ne igitur quacunque terrarum parte locorum angustiis uirtus regia coarctari uideatur , accelerat  ad eum de finibus Bituricensium uir peritus lingueque uenalis, Alardus Guilebaldi, qui satis rhetorice priuigni sui querelam deponens, domino regi humillime supplicat, rogans quatenus nobilem baronem Haimonem nomine, uariam-uaccam  cognomine, Burbonensem dominum, iustitiam recusantem, imperialiter in ius  traheret: nepotem maioris fratris, Erchembaldi scilicet filium, exheredantem tam presumptuosa audacia compesceret  , et Francorum iudicio, eorum quis quid habere debeat determinaret. Rex itaque tam amore iustitie, quam ecclesiarum et pauperum miseratione, ne hac occasione guerrarum malitia pollulante pauperes deuexati aliene superbie luerent  penam, cum prefatum Haimonem frustra in causam uocari fecisset  nulla remissus uoluptate, aut pigritia, ad partes Bituricensium cum exercitu multo tetendit. Germiniacum   eiusdem Haimonis munitissimum castrum diuertens, multo conflictu impugnare contendit. uidens autem prefatus Haimo nullo modo se posse resistere, iam et persone et castri spe sublata, hanc solam salutis sue reperiens uiam, pedibus domini regis prostratus, et multorum admiratione sepius reuolutus, ut in eum misericorditer ageret efflagitans, castrum reddit, seipsum regie maiestatis arbitrio totum exponit, et quanto superbius se subduxerat, tanto humilius his edoctus iustitie se reduxit. Rex uero retento castro, et  eodem Haimone in Francia cause  reducto, Francorum iudicio aut concordia auunculi [al. patrui] et nepotis litem tam iustissime quam piissime diremit, multorumque oppressiones et labores sumptuoso  sudore consumpsit. Hec et his similia in partibus illis crebro clementissime pro quiete ecclesiarum et pauperum patrare consueuit, que quia si stylo traderentur, tedium generarent, supersedere dignum duximus.

Habet effrenis elatio hoc amplius superbia, ut cum hec superioritatem, illa nichilominus dedignetur paritatem: cui illud conuenit peticum:

Nec quemquam sufferre potest Cesarue priorem,
Pompeiusue parem . . . . . 
Et quoniam omnis potestas impatiens consortis erit, rex Francorum Ludouicus, ea qua supereminebat regi Anglorum ducique Nortmannorum Henrico sublimitate, in eum semper tanquam in feodatum suum efferebatur. Rex uero Anglorum, et regni nobilitate,  et diuitiarum opulentia mirabili, inferioritatis impatiens, suffragio nepotis Theobaldi Palatini comitis, et multorum regni emulorum ut eius dominio derogaret, regnum commouere, regem turbare nitebatur. Reciprocatur ergo inter eos antiquarum guerrarum recidiua malitia, dum rex Anglie cum comite Theobaldo, quoniam eos Nortmannici et Carnotensis pagi concopulabat affinitas; proximam regis marchiam impugnare concertant; comitem Moritoilensem Stephanum, alterius fratrem, alterius nepotem, ad alias partes; uidelicet Briensium, cum exercitu transmittunt, formidantes ne absentia comitis terram illam subito rex occuparet. Qui nec Nortmannis, nec Carnotensibus, nec etiam Briensibus parcere sustinebat, cum in utrorumque medio  tanquam in circino positus, modo in istos; modo in illos terrarum dissipatione, crebro etiam conflictu regie maiestatis animositatem declarauerit  . uerum quia Nortmannorum marchia, tam regum Anglorum, quam Nortmannorum ducum nobili prouidentia, et nouorum positione castrorum, et inuadabilium fluminum decursu extra alias cingebatur, rex quia his callebat transitum in Nortmanniam sibi affectans, cum pauca militum manu; ut secretius agendis prouideat, ad eamdem marchiam contendens, uiros caute premittit, qui tanquam uiatores loricati sub cappis et gladiis cincti , publica uia descendentes ad uillam que dicitur uadum-Nigasii, uillam antiquam, patulum et gratum Francis prebere paratam ad Nortmannos accessum;  que Ette fluuio circumfluente cum in medio sui tutum prebeat, extra inferius et superius longe prohibet transitum, subito cappas deponunt, gladios exponunt, accolas animaduertentes et armis grauissime insistentes fortissime resistendo repellunt, cum subito rex iam pene lassatis per decliuum montis periculose accelerans opem opportunam ferre precipitat, tam uille atrium quam munitam turre ecclesiam non sine suorum damno occupat. Cumque regem Anglie prope cum exercitu  multo, ut semper consueuit, comperisset, barones suos asciscit, adiurando ut se sequantur inuitat. Aduentare festinant comes Flandrie Balduinus apprime militaris, elegans iuuenis et facetus, comes Andegauensis Fulco, multique regni optimates, qui rupta Nortmannie clausura, dum alii uillam muniunt, alii terram longa pace opimam tam rapinis quam incendiis exponunt, et quod insolitum fuerat, presente rege Anglorum circumquaque deuastantes intolerabiliter confundunt. Interea idem rex Anglie castelli apparatum multa instantia preparat, operosos sollicitat, et dum rex suum presidio militum munitum  relinquit, ipse suum proximo monte erigit castrum, ut exinde militari copia balistariorum et sagittariorum repulsione et cibaria terre eis excuteret,  pro his terram suam iugi necessitate confundere coarctaret. Cui rex Francorum iaculata retorquens, absque mora uicem reddit, cum subito collecto exercitu, sicut qui tesseris ludit in aurora remeans, nouum illud castrum quod uulgo nominabatur Malesessum, uirtuose aggreditur, multo conatu, multa grauissimorum ictuum donatione et receptione  uiriliter suppeditat, diripit, et pessundat, et ad regni excellentiam, et oppositi contumeliam, quidquid machinatum inde fuerat uera uirtute dissoluit. Et quoniam nulli fortuna aliquando parcit potestatiua, cum dicatur:

Si fortuna uolet, fies de rhetore consul,
Si uolet hec eadem, fies de consule rhetor.
  Rex Anglie post longos et mirabiles placidissime prosperitatis successus, quasi de summo rote descendens, mirabili et infausto rerum angariatur euentu: cum ex hac parte rex Francie, ex parte Pontiuorum Flandrie affinitate comes Flandrensis, ex parte Cenomanorum  comes Fulco Andegauensis, omnino eum turbare, omnino eum aggredi, tota uirtute contenderunt. Qui nec exteriorum tantum, sed interiorum hominum suorum, Hugonis uidelicet Gornacensis, comitis Oensis , comitis Albemarlensis , et multorum etiam aliorum lacessiebatur guerrarum iniuriis. Qui ad cumulum mali intestino malitie deuexabatur dispendio, cum et camerariorum et cubiculariorum  , priuata factione perterritus, sepe lectum  mutaret, sepe nocturno timori uigiles armatos multiplicaret, ante se dormientem scutum et gladium omni nocte constitui imperaret; horum uero unus Henricus  nomine familiarium intimus, regis liberalitate ditatus, potens et famosus, famosior proditor, tam horribili factione deprehensus, oculorum et genitalium amissione, cum laqueum suffocantem meruisset, misericorditer est damnatus. His et talibus rex nusquam securus, natiue magnanimitatis strenuitate conspicuus, in arcto prouidus, etiam  in ostio gladio cingebatur, nec quos [.....]diores habebat, extra domos gladiis se cingi  quacunque multa tanquam ludo impunitos sustinebat. Qua tempestate quidam etiam Engerrannus de Caluomonte, uir strenuus et cordatus, audacter militari manu progrediens castellum, cui nomen Andeliacum, quorumdam factione clam munitis propugnaculis strenue occupauit; fretusque regis presidio occupatum audacissime muniuit, quo terram usque ad fluuium qui dicitur Andella, a fluuio Ette usque etiam ad pontem Sancti Petri omnino subiacere cogebat. Qui multorum se etiam superiorum fretus comitatu, ipsi etiam regi  in plano  occurrebat, redeuntem irreuerenter  insequebatur, eiusque terra a termino supradicto  pro sua utebatur. Ex parte  etiam Cenomanorum cum idem rex obsessis in turre Alenciaci castri presidia ferre cum comite Theobaldo multa mora decreuisset, a comite Fulcone repulsam referens, et multos suorum, et cum castello eo inglorius facto, turrim amisit. Cumque his et talibus multo tempore anxiatus pene in imum  declinasset; cum iam diuina propitiatio dure flagellato, et aliquantisper castigato,  et a tanta eum depressione misericorditer subleuare decreuisset, ex insperato inferioritatis eius aduersitas in summam rote prosperitatem subito reducitur, cum et altiores turbatores potius manu diuina, quam sua, aut supreme declinant, aut omnino deficiunt, sicut  ipsa diuinitas consueuit iam pene desperatis et humano auxilio destitutis misericordie dexteram misericorditer extendere. Comes siquidem Flandrensis Balduinus, cuius grauissima infestatione grauiter idem rex infestabatur, sepius in Notmanniam irruens, cum ad debellandum Oense castellum, et maritimam uiciniam, animo effrenis militie uacaret, subito, sed raro ictu in facie lancea percussus, dedignatus tantilla sibi prouidere plaga, mori non dedignatus  , non tantum regi Anglie, sed omnibus deinceps finem faciens parcere elegit. Prefatus itaque Engerrannus de Caluomonte, uir audacissimus, eiusdem regis infestator presumptuosus, cum beate Marie matris Domini Rothomagensis Archiepiscopatus terram destructum iri non obhorreret, grauissimo tactus  morbo post longam sui exagitationem, post longam et intolerabilem proprii corporis meritam molestiam, quid regine celorum debeatur, licet sero addiscens, uita decessit. Comes etiam Andegauensis  Fulco, cum et proprio hominio et multis sacramentis, obsidum etiam multiplicitate regi Ludouico confederatus esset, auaritiam fidelitati preponens, inconsulto rege, perfidia infamatus  , filiam suam  regis Anglici filio Guillelmo nuptui tradidit, et compactas sacramento inimicitias tali cum eo amicitie coniunctus copula fraudulentus dissoluit.  Rex itaque Ludouicus cum terram Nortmannie ea de parte in conspectu suo silere cegisset, modo multa, modo pauca manu indifferenter rapinis eam exponebat, tam regem quam suos longa deuexationis consuetudine omnino floccifaciens uilipendebat, cum subito quadam die rex Anglie collectis multorum uiribus, speculatus regis Francorum improuidam audaciam,  ordinatas militum acies occulte in eum dirigit, incendia [i. e. incentiua] ut in eum extraordinarie  insiliant, ponit milites armatos ut fortius committant, pedites deponit, quacunque belli cautela sibi prouidere potest sagaciter satagit. Rex autem cum suis nullum prelii constituere dignatus apparatum, in eos indiscrete, sed audacissime euolat, cum priores, qui dextras applicuerunt, uilcassinenses, cum Buchardo Mommoriacensi, et Guidone Claromontensi, primam Nortmannorum aciem fortissima manu cedentes a campo marte mirabili fugauerunt, et priores equitum acies super armatos pedites ualidissima manu repulerunt. uerum qui eos sequi proposuerant, Franci incompositi extraordinarie ordinatis et compositis aciebus insistentes,  sicut se res in talibus habet, eorum compositam instantiam ferre non ualentes cesserunt. Rex autem lapsum admiratus exercitum, ut consueuerat in aduersis constantiam sui suorumque presidio armis consulens quam decentius potest, non tamen sine magno erratici exercitus detrimento, Andeliacum remeauit  . Quo subiti euentus infortunio aliquantisper leuitate propria lesus, ne diutius hostes insultent, tanquam si ulterius Nortmanniam intrare non audeat; solito multo animosior in aduersis, et quod tantum uirorum est, constantior, exercitum reuocat, absentes adsciscit, optimates regni inuitat, die certa et terram intrare et certamen celeberrimum inire regi  Anglorum significat, et quod ei promittit tanquam iureiurando, pactum persoluere festinat. Irruens siquidem in Nortmanniam mirabili exercitu eam depopulando, cum castrum munitissimum, quod dicitur Iuriacum, multo congressu expugnatum, incendio  conflagrari  effecisset, Britoilum usque peruenit. Qui aliquantisper in terra demoratus, nec regem Anglorum uidere, nec in quem sufficiat illatam uindicare reperiens iniuriam, ut etiam in comitem Theobaldum redundaret, Carnotum regressus, impetu ualidissimo urbem aggrediens, igne conflagrare concertabat, cum subito tam cleri [leg. clerici], quam ciues beate Dei Genitricis Camisiam preferentes, ut pro eius amore tanquam Ecclesie tutor principalis misericorditer parcat, deuotissime supplicant, in suos alienam ne ulciscatur iniuriam implorant. Quorum rex supplicationibus regie maiestatis inclinans celsitudinem, ne nobilis beate Marie cum ciuitate igne solueretur ecclesia  , comiti Flandrensi Carolo mandat ut exercitum reuocet,  et Ecclesie amore et timore ciuitati parcat. Qui cum repatriassent, momentaneum infortunium longa, continua, et grauissima ultione punire non desistebant.

Ea tempestate  uenerande memorie summum pontificem Romanum Paschalem ab hac ad lucem perpetuam contigit demigrare. Cui cum de Ioanne Gaitano cancellario electione canonica constitutus papa Gelasius successisset, et cuiusdam Burdini depositi Bracarensis archiepiscopi, imperatoris Henrici uiolentia in sedem apostolicam intrusi, et populi Romani conductitia infestatione intolerabiliter fatigaretur, et a sancta sede eorum tyrannide arceretur, ad tutelam et protectionem serenissimi  regis Ludouici, et Gallicane Ecclesie compassionem, sicut antiquitus consueuerunt, confugit  . Qui cum nauali subsidio , applicuisset Magalonam arctam in pelago insulam, qui superest solo episcopo,  clericis et rara familia contempta, singularis et priuata, muro  tamen propter mare commeantium Saracenorum impetus, munitissima ciuitas, a domino rege, quia iam aduentum eius audierat, destinati mandata deposuimus, diem certam locumque uiziliaci mutui colloquii cum eius benedictione, quia regni primitias obtuleramus, gratanter reportauimus. Cui cum dominus rex occurrere maturaret, nuntiatum est eumdem summum pontificem podagrico morbo diu laborantem, tam Romanis quam Francis uite depositione pepercisse . Cuius Apostolicis exsequiis cum multi religiosorum uirorum, et Ecclesie prelatorum interesse festinassent, astitit uirorum uenerabilis Guido uiennensis archiepiscopus, imperialis et regie  celsitudinis deriuatiua consanguinitate generosus  , multo generosior moribus, qui cum in somnis proxima nocte apto satis, licet ignoto presagio, uidisset sibi a persona prepotente lunam sub chlamyde repositam committi, ne causa Ecclesie apostolici transitu periclitaretur, ab ea, que aderat, Romana Ecclesia in summum pontificem electus, uisionis ueritatem enucleatius animaduertit. Sublimatus itaque tante celsitudinis dignitate, gloriose, humiliter, sed strenue Ecclesie iura disponens, amore et seruitio domini Ludouici regis, et nobilis Adelaidis  regine neptis, aptius ecclesiasticis prouidebat negotiis. Remis itaque celeberrimum celebrans concilium, cum legatis imperatoris  Henrici pro pace Ecclesie sedere differens, in marchiam uersus Mosomum  occurrisset, nec profecisset, quemadmodum et antecessores fecerant, anathematis uinculo pleno Francorum et Lotharingorum concilio innodauit  . Cum autem  Ecclesiarum uotiuis ditatus beneficiis gloriose Romam peruenisset, gloriosa tam cleri, quam populi Romani susceptus receptione, multis antecessorum superiorum [f. superior] Ecclesie curam feliciter administrabat. Nec multam adhuc in sede sancta fecerat moram, cum Romani eius tam nobilitati quam liberalitati fauentes, intrusum ab imperatore schismaticum Burdinum, apud Sutram sedentem, et ad limina apostolorum transeuntes clericos genu flectere compellentem, expugnatum tenuerunt, tortuoso animali camelo, tortuosum antipapam, imo Antichristum, crudis et sanguinolentis pellibus capricis amictum, transuersum superposuerunt, et ignominiam Ecclesie Dei ulciscentes, per medium ciuitatis uia regia,  ut magis publicaretur, educentes, imperante domino papa Calixto perpetuo carcere in montanis Campanie prope S. Benedictum captiuatum damnauerunt, et ad tante ultionis memorie conseruationem in camera palatii sub pedibus domini pape conculcatum depinxerunt. Domino itaque Calixto gloriose presidente, et raptores Italie et Apulie  perdomante, pontificalis cathedre lucerna non sub modio, sed superposita monti clare elucebat beati Petri Ecclesia, et relique urbis et extra amissa recuperantes tanti domini gratissimo fruebantur patrocinio. Cui cum in Apulia apud ciuitatem Botontum [leg. Bitontum] missus a domino rege Ludouico pro quibusdam regni negotiis occurrissem, uir apostolicus tam pro domini regis quam pro monasterii nostri reuerentia honorifice nos recepit, et diutius retinere uellet, si Ecclesie nostre amore, et sociorum Abbatis S. Germani  socii et connutriti, et aliorum persuasione non reuocaremur. Peractis itaque regni que susceperamus negotiis, cum prospere redire maturaremus, ut peregrinorum mos est, hospitio suscepti quadam uilla, cum finitis matutinis   auroram exspectando uestitum in lecto me reddidissem, semiuigilans uideor uidere me alto maris spatio exiguo lembo solum omni remigio destitutum uagari, frequenti fluctuum motu, modo ascendendo, modo descendendo periculose fluctuare, percussum horrido naufragii timore diuinitatis aures multo clamore sollicitare, cum subito  diuina propitiatione lenis et placida aura, tanquam sudo ere suscitata tremulam et iam  periclitantem misere nauicule proram in directum retorquens, opinione citius applicans portum placidum apprehendit. Excitatus autem crepusculo, iter ceptum aggrediens, cum uisionem et uisionis interpretationem, et memorare et assignare eundo multa meditatione laborarem  occurrit subito puer familiaris, qui meos meque recognoscens, letus et tristis singularem [s. singultum] educit, domini nostri bone memorie Abbatis Ade antecessoris decessum denuntiat , communem de persona nostra pleno conuentu factam electionem. Sed quia inconsulto  rege factum fuerat, meliores et religiosiores fratrum, milites etiam nobiliores cum obtulissent domino regi electionem ut assensum preberet, multis affectos conuitiis, Aurelianis castello inclusos reportat. Obortis itaque lacrymis patri spiritali, et nutritori meo humanitatis et pietatis affectu compatiens, de morte temporali grauiter dolens, a perpetua eum erui deuotissime diuinam implorabam propitiationem. Cum autem et multorum consolatione comitum, et ipsa mei discretione ad meipsum rediissem, triplici angebar dispendio, utrum contra domini regis uoluntatem electionem suscipiens, Ecclesie Romane rigore, et domini pape Calixti, qui me diligebat, auctoritate matrem Ecclesiam, que a mamilla gratissimo liberalitatis  sue gremio dulcissime fouere non destiterat, dilapidare et emungere utroque dissipatore, occasione mei, cum nunquam tale quid affectassent, sustinerem, utrum fratres et amicos pro amore nostro deturpari et dehonestari regio carcere permitterem, utrum etiam pro his et huiusmodi eam postponens tante improperium repulse incurrerem. Cumque de meis aliquem domino pape, ut super his consuleret, remittere deliberarem; subito occurrit nobis clericus Romanus nobilis et familiaris, qui quod sumptuoso labore per nostros uolebamus, per seipsum facere uotiue suscepit. Premisimus etiam de nostris cum eo qui uenerat ad regem unum, ut quem finem turbati negotii confusio reperisset,  nobis referrent. Neque enim incaute regiis molestiis nos exponeremus. Subsequentes itaque sicut si mari magno absque remige fluctuaremus, turbati, incerti rei euentus, cum grauissime anxiaremur, Dei omnipotentis larga propitiatione, placida aura naufragantem nauem applicante, inopinate redeunt qui domini regis pacem, captorum solutionem, electionis confirmationem reportant. Nos autem ex hoc ipso uoluntatis Dei argumentum assumentes  cum ad matrem Ecclesiam, Deo  opitulante, peruenissemus, tam dulciter, tam filialiter, tam nobiliter filium prodigum suscepit, ut et dominum regem prius seuero, modo sereno uultu occurrentem, archiepiscopum Bituricensem, episcopum Siluanectensem, et ecclesiasticas plures personas ibidem nos exspectantes gratulanter inuenerimus. Qui cum multa ueneratione celerrime cum letabundo fratrum conuentu nos suscepissent, sequente die, Sabbato scilicet Mediane, me indignum ordinauit presbyterum. Sequente autem Dominica, Isti sunt dies, ibidem ante sacratissimum corpus beati Dionysii abbatem, licet immeritum, consecrauit. Quo consueto Dei omnipotentie facto, quanto ab imo ad summum de stercore erigens pauperem, ut sedere cum principibus faceret, sublimauit, tanto  humiliorem, et si fragilitas humana non impediat, in omnibus deuotionem  manus tam dulcissima quam potentissima comparauit. Que cum in omnibus clementer paruitati nostre prosperata fuerit , inter antiquorum prediorum Ecclesie recuperationem, et nouorum acquisitionem, et Ecclesie circumquaque augmentationem, et edificiorum restitutionem, siue institutionem, hoc potissimum et gratissimum, imo summam prestitit miseratus prerogatiuam, quod sancte Ecclesie sue ad sanctorum, imo sui honorem, ordinem sanctum ibidem plene reformauit, sancte religionis propositum quod  ad Deo fruendum peruenitur, absque scandalo et perturbatione fratrum, licet non consueuerint,  pacifice constituit. Cuius uoluntatis diuine efficaciam tante libertatis bone fame et terrene opulentie subsecuta est affluentia, ut etiam impresentiarum, quo magis nostra excitetur pusillanimitas, quodammodo cognoscatur, nos ipsos remuneratione etiam temporali remunerare, cum et apostolici reges et principes, felicitatibus Ecclesie congratulari delectet, gemmarum pretiosarum, auri et argenti, palliorum et aliorum ecclesiasticorum ornamentorum affluentia exinde exuberet, ut recte dicere ualeamus: uenerunt mihi omnia bona pariter cum illa . Quod experimento glorie future Dei fratres successores nostros obtestando per Dei misericordiam, et terribile eius iudicium sollicitamus, ne sanctam religionem,  que et homines et Deum conciliat, confracta consolidat, perdita restaurat, paupertatem opimat, tepescere permittant; quia sicut timentibus Dominum nichil deest, non timentibus etiam regibus omnia, ipsi quoque sibi deficiunt.

Sequente itaque ordinationis nostre anno , ne ingratitudine argueremur (sancta quippe Romana Ecclesia ante nostram promotionem tam Rome, quam alibi, multis et diuersis conciliis tam pro Ecclesia nostra quam pro aliis agentem, benigne susceperat, gratanter disserentem audierat, negotia  nostra me altius [ ad eam uisitandam properantes, a domino papa Calixto et tota curia honorifice ualde recepti per sex menses, cum apud eum demorando magno concilio trecentorum aut amplius episcoporum Lateranis compositioni pacis de querela inuestiturarum astitissemus, orationis causa frequentatis diuersis sanctorum locis, uidelicet S. Benedicti Cassini, S. Bartholomei Beneuenti, S. Matthei Salerni, S. Nicolai Bari, sanctorum angelorum Gargani, Deo opitulante, cum gratia et domini pape amore, et formatis epistolis prospere remeauimus. Cum autem et alia uice post aliquot annos nos dulcissime ut magis honoraret, et sicut in litteris suis continebatur libenter exaltaret, ad curiam reuocasset apud Lucam Tuscie ciuitatem,  decessus eius ueritatem cognoscentes, Romanorum nouam et ueterem auaritiam deuitando, retrocessimus. Cui successit de Ostiensi episcopo approbata persona assumptus papa Honorius uir grauis et seuerus. Qui cum iustitiam nostram de monasterio Argentoilensi puellarum miserrima conuersatione infamato, tum legati sui Mathei Albanensis episcopi, tum domini Carnotensis, Parisiensis, Suessionensis, domini etiam archiepiscopi Remensis Rainaldi, et multorum uirorum testimonio cognouisset, precepta regum antiquorum, Pipini, Caroli Magni, Ludouici Pii et aliorum, de iure loci prefati, a nuntiis nostris oblata perlegisset, curie totius persuasione, tam pro nostra iustitia, quam pro earum fetida enormitate, beato Dionysio et restituit et confirmauit   . Ut autem ad propositum recolende regis  historie reuertamur, ante domini pape Calixti decessum , imperator Henricus collecto longo animi rancore contra dominum regem Ludouicum, eo quod in regno eius Remis in concilio domini Calixti anathemate innodatus fuerat, exercitum quantumcunque potest Lotharingorum, Alemannorum, Baioariorum, Sueuorum et Saxonum, licet eis infestaretur, colligit, alioque tendere simulans consilio regis Anglici Henrici, cuius filiam reginam duxerat, qui etiam regi guerram inferebat, Remis ciuitatem inopinate aggredi machinatur, proponens aut eam subito destruere. aut tanta dehonestatione et oppressione ciuitatem obsidere, quanta dominus papa ibidem  in eum agens sedit sessione. Quod cum domino regi Ludouico intimorum relatione  innotuisset, tam strenue, quam audacter delectum quem non exspectat cogit, nobiles asciscit, causam exponit. Et quoniam beatum Dionysium specialem patronum, et singularem post Deum regni protectorem, et multorum relatione et crebro cognouerat experimento, ad eum festinans, tam precibus quam beneficiis precordialiter pulsat, ut regnum defendat, personam conseruet, hostibus more solito resistat. Et quoniam hanc ab eo habent prerogatiuam, ut si regnum aliud regnum Francorum inuadere audeat, ipse beatus et admirabilis defensor cum sociis suis, tanquam ad defendendum altari suo superponatur, eo presente fit tam gloriose, quam deuote. Rex autem uexillum ab altari suscipiens, quod de comitatu uilcassini, quo ad Ecclesiam  feodatus est, spectat  , uotiue tanquam a  Domino suo suscipiens, pauca manu contra hostes, ut sibi prouideat, euolat, ut eum tota Francia sequatur potenter inuitat. Indignata igitur hostium inusitatam audaciam usitata Francie animositas, circumquaque mouens militarem delectum, uires et uiros pristine uirtutis et antiquarum memores uictoriarum delegat. Qui cum Remis undecunque potenter conuenissemus, tante militaris et pedestris exercitus copie apparebant, ut uiderentur superficiem terre, more locustarum. non tantum secus decursus aquarum, sed etiam montanis et planitie deuorare. Ubi cum rex continuata septimana Teutonicorum prestolaretur incursum, tali inter regni proceres deliberatione res disponebatur: »Transeamus, inquiunt, audacter ad eos, ne redeuntes impune  ferant, quod in terrarum dominam Franciam superbe presumpserunt. Sentiant contumacie sue meritum, non in nostra sed in terra sua, que iure regio Francorum Francis sepe perdomita subiacet, ut quod ipsi furtim in nos machinabantur attentare, nos in eos coram retorqueamus.« Aliorum autem petita seueritas persuadebat eos diutius exspectare, ingressos marchie fines, cum iam fugere intercepti nequirent, expugnatos prosternere, tanquam Saracenos immisericorditer trucidare, inhumata barbarorum corpora lupis et coruis ad eorum perennem ignominiam exponere, tantorum homicidiorum et crudelitatis causam terre sue defensione iustificare. Ordinantes autem regni proceres in palatio bellatorum acies coram rege, que  quibus regni suffragio iungerentur, Remensium et Catalaunensium ultra sexaginta millia, tam equitum quam peditum unam componunt; Laudunensium et Suessionensium, nec minori numero, secundam; Aurelianensium, Stampensium, et Parisiensium et beati Dionysii copioso exercitu, et corone deuoto, tertiam; cui etiam seipsum interesse spe suffragii protectoris sui disponens: »Hac, inquit, acie tam secure quam strenue dimicabo, cum preter sanctorum dominorum suorum  protectionem, etiam qui me compatriote familarius educauerunt, aut uiuum iuuabunt, aut mortuum conseruantes reportabunt.« Comes etiam Palatinus Theobaldus cum auunculo nobili Trecensi comite Hugone, cum ex abiuratione  Francie  aduentasset  , quartam efficiens, quintam Burgundiorum ducis   et Niuernensis comitis  preuiam fecit. Comes uero egregius uiromandensis Radulfus germana regis consanguinitate conspicuus, optima fretus militia, multoque S. Quintini et totius terre armato tam loricis quam galeis exercitu, cornu dextrum conseruare destinatus  Pontiuos et Ambianenses et Beluacenses in sinistro constitui approbauit. Nobilissimus  etiam comes Flandrensis  cum decem millibus militum  pugnatissimorum triplicasset exercitum, si tempestiue scisset extrema acie ad peragendum ordinabatur. His autem locorum affinitate propinquus dux Aquitanie Guillelmus, comes egregius Britannie , comes bellicosus Fulco Andegauensis, summe emulabantur, eo quod uires exaggerare, et Francorum iniuriam grauissime punire, et uie prolixitas et temporis breuitas prohiberet. Prouisum est etiam ut ubicunque exercitus, apto tamen loco, certamen inirent  , et carri et carrete aquam et uinum fessis et sauciatis deferentes instar castellorum in corona locarentur, ut a labore bellico et a uulneribus deficientes, inibi potando ac ligaturas restringendo, fortiores  indurati ad palmam obtinendam concertarent. Publicata igitur tanti et tam tremendi facti deliberatione, tantique delectus fortissimi apparitione  , cum hoc ipsum auribus imperatoris innotuisset  , simulans et dissimulans, palliata occasione subterfugiens  , alias tendit, magis eligens ignominiam defectus sustinere, quam et imperium et personam ruina periclitantem Francorum grauissime ultioni suppeditare  . Quo  Franci comperto, sola archiepiscoporum et episcoporum  et religiosorum prece uirorum, ab illius regni  deuastatione, et pauperum depressione uix se continere ualebant . Tanta igitur et tam celebri potitus uictoria  (idem enim aut [ rex exhilaratus, nec ingratus ad protectores suos sanctissimos martyres humillime deuenit, eisque, post Deum, gratias magnas referens, coronam patris sui, quam iniuste retinuerat  (iure enim ad eos omnes [, deuotissime restituit  , Indictum  exterius in platea  libentissime reddidit, uiaturam omnimodam, quibus spatiis cruces et columne statuuntur marmoree, quasi Gades Herculis omnibus obsistentes hostibus, precepti  regii confirmatione sanciuit . Sacras etiam uenerabiles sacratissimorum corporum lecticas argenteas, que altari principali superposite toto spatio bellici conuentus exstiterant, ubi continuo celeberrimo diei et noctis officio fratrum colebantur, multa deuotissimi populi et religiosarum mulierum ad suffragandum exercitui frequentabantur multiplici oratione, rex ipse proprio collo dominos et patronos suos cum lacrymarum affluentia filialiter loco suo reportauit, multisque tam terre quam aliarum commoditatum donariis, pro his et aliis impensis  beneficiis remunerauit. Imperator ergo Teutonicus eo uilescens facto, et de die in diem declinans, infra anni circulum extremum agens diem, antiquorum uerificauit sententiam, neminem nobilem aut innobilem regni aut Ecclesie turbatorem, cuius causa aut controuersia sanctorum corpora subleuentur, anno fore superstitem, sed ita uel intra deperire  . Rex autem Anglie conscius Teutonici doli, quia regi Ludouico cum comite Theobaldo guerram inferens conspirauerat, Marchiam collimitantem regis absentia omnino aut depopulari aut occupare, solo uno barone, scilicet Amalrico de Monte-forti, uiro marte iugi acerrimo, et strenuitate uilcassinensis exercitus repulsus, aut parum aut nichil proficiens, uana spe frustratus retrocessit. Quo facto  nostrorum modernitate, nec  multorum temporum antiquitate nichil clarius Francia fecit, aut potentie sue gloriam uiribus membrorum suorum adunatis  gloriosius propalauit, quam cum uno eodemque termino de imperatore Romano et rege Anglico licet absens triumphauit. Ex quo quidem suffocata hostium superbia siluit terra in conspectu eius, et pene ad quos pertingere poterat inimici in gratiam ultro redeuntes, amicitie dextras dederunt. Sic arma tenenti omnia dat qui iusta negat.

 Ea etiam tempestatis temperie Aluernorum  pontifex Claromontensis , uir honeste uite, et defensor Ecclesie illustris, et pulsatus et pulsus Aluernorum superbia noua et antiqua, que eis titulatur,

Aluernique ausi Latios se fingere fratres,
ad Dominum regem confugiens, querelam Ecclesie tacrymabilem deponit, comitem Aluernensem  ciuitatem occupasse, ecclesiam beate Marie episcopalem decani sui fraude multa tyrannide muniuisse. Renitentis etiam pedibus prouolutus ancillatam Ecclesiam exancillari, tyrannum effrenatum compescere regie maiestatis gladio suppliciter efflagitat. Rex autem, ut consueuerat Ecclesiis promptissime opitulari, causam Dei gratanter, sed sumptuose assumens, quia uerbis  et maiestatis sue sigillo tyrannum corrigere non ualet, facto maturans militares colligit uires, mouet in Aluerniam recalcitrantem copiosum Francorum exercitum. Cui Bituricas  aduentanti, regni optimates, comes bellicosus Andegauensis Fulco, comes potentissimus Britannie Conanus, comes egregius Niuernensis , multique alii regni proceres manu magna militari, regni debitores occurrunt, in Aluernos iniuriam Ecclesie et regni ulcisci festinantes. Terram itaque hostium depopulantes, cum ciuitati Claromontensi propinquarent, Aluerni presidio ciuitatis, quia peroptime erat munita, relictis montanis acutissimis castellis se commiserunt. Unde Franci consulte eorum deridentes  simplicitatem, et ad urbem tendere differentes, ut aut ciuitatem dimitterent, ne castella amitterent; aut si remanerent, interim uictualia consumerent, ad castrum peroptimum Pontum nomine super fluuium Hilerim diuerterunt. Ubi circumquaque tentoria figentes, eque plana et ardua diripiunt, gigantea audacia celum tendere uidentur, dum munitissima montium cacumina preripiunt, predas non tantum pecorum, sed et pecoralium hominum, superfluo etiam educunt. Instrumenta impugnatoria turri eiusdem castelli applicantes, saxorum molarium impetu, sagittarum impluuio multa eos strage ad deditionem compellunt. Quo audito, qui ciuitatem tenebant timore perculsi, simile aut grauius quid exspectantes, fugam parant, ciuitate  exeunt, eamque regis arbitrio derelinquunt. Rex autem et Deo Ecclesiam, et clero turres, et episcopo ciuitatem, pace inter eos et comitem et sacramentis et obsidum multiplicitate firmata, uictor in omnibus restituit. uerum temporum lustro peracto , cum Aluernorum comitum perfida  leuitate solueretur recidiua episcopi et Ecclesie calamitas,  recidiuam reportat regi querimoniam. Qui se casso labore adeo defatigatum dedignans, collecto primo multo maiore exercitu terram repetit Aluernorum  . Iamque grauis corpore et carnee spissitudinis mole ponderosus, cum alius quislibet [al. quamlibet] pauper etiam tanta corporis periculosi [al. periculosa] incommoditate equitare nec uellet nec posset, ipse contra amicorum  dissuasionem mira animositate rapiebatur, et quod ipsi etiam iuuenes horrebant, estiuos Iunii et Augusti tolerans calores, impatientes calorum deridet, cum sepius eum angustis paludum locis fortissimis suorum lacertis sustentari oporteret. Erant in eius expeditione comes prepotens Flandrensis Carolus, comes Andegauensis Fulco, comes Britannie, tributarius  regis Anglici Henrici de Northmannia exercitus, barones et regni optimates quamplures, qui etiam Hispaniam perdomare sufficerent. Transiens itaque Aluernorum difficiles ingressus, et obuiantia castella, Claromontem peruenit. Cum autem abortiuo  et opposito ciuitati castro Montisferranni exercitum applicaret, milites qui castrum defendere habebant, Francorum mirabilem exercitum suis dissimilem formidantes, loricarum et galearum repercusso sole splendorem admirantes, solo uisu herent, et exteriorem refutantes immunitatem in turre et turris procinctu, uix etiam inibi se contulerunt  . Applicitus autem immunitatis relicte domibus flammiuomus ignis, quidquid erat preter turrim et procinctum  eius, in cineres dissoluit. Et prima quidem die propter estuantem incendio subito uillam, extra tentoria figentes, sequente intus [al. intro] sopitis flammis reportauimus [al. reportauerunt]. Rex uero summo mane hoc uno facto et eos contristauit et nos exhilarauit, quoniam, cum tentoria nostra una de parte turri propinquiora, multo bello, multis sagittarum et iaculorum emissionibus, ita etiam ut, premissis inter nos et ipsos armatorum presidiis, nos clypeis operiri oporteret, lacessire tota nocte non desisterent, significauit militari uiro et egregio baroni Amalrico de Monteforti  , ut eis ex obliquo insidias ponens, ne procinctum impune regrederentur prouideat. Qui talibus callens in tentoriis  , sumit arma, eosque equorum uelocitate ex obliquo  nostris eos impedientibus, inopinate quosdam intercipit, regi celeriter remittit. Qui cum redimi se multo rogarent, imperat eos emancari; mancos autem pugnos in pugnis referentes intus sociis remitti. Quibus ceteri territi deinceps nos quietos sinebant. Cumque machinarum et instrumentorum structura demorante tota Aluernia uoluntati et arbitrio exercitus  pateret, dux Aquitanie Guillelmus exercitu Aquitanorum fretus aduenit. Qui cum in montanis castra metatus in plano Francorum intueretur rutilare phalanges, admiratus exercitus tanti magnitudinem, penituit eum pro impotentia ad refragandum [al. naufragandum] uenisse, mittensque pacificos regi nuntios, ut ei tanquam Domino suo loquatur assistit, perorans hoc modo: »Dux tuus Aquitanie, domine rex, multa te salute, omni te potiri honore. Non dedignetur regie maiestatis celsitudo ducis Aquitanie seruitium suscipere, ius suum ei conseruare, quia sicut iustitia exigit seruitium, sic et iustum exigit dominium. Aluernensis comes, quia Aluerniam a me, quam ego a uobis habeo, habet, si quid commisit, curie uestre uestro  habeo imperio representare. Hoc nunquam prohibuimus, hoc etiam modo offerimus, et ut suscipiatis suppliciter efflagitamus. Et ne super his celsitudo uestra dubitare dignetur, multos et sufficientes obsides dare paratos  habemus. Si sic iudicauerint regni optimates, fiat  ; sin aliter, sicut.« Super his  igitur rex cum optimatibus regni consulens, dictante iustitia, fidem, iuramentum, obsidum sufficientiam suscipit, pacem patrie et Ecclesie restituit, diem, inter eos presente duce Aquitanie agendis Aurelianis, quod huc usque renuerant, statuit, exercitumque gloriose reducens in Franciam uictor remeauit.

Egregie factum, quo nobilius ab adolescentia  sua  usque ad uite limitem nullum perpetrauit, uitando fastidium, cum multa egeat, breui narratione memorare non quomodo, sed quid fecerit, significantes proposuimus.  Famosus comes uir potentissimus Carolus, de amita domini regis Ludouici Danorum regis filius  , cum successisset iure consanguinitatis fortissimo comiti Balduino Hierosolymitani Roberti filio, Flandrie terram ualde populosam tam strenue quam diligenter administrabat, Ecclesie Dei illustris defensor, eleemosynarum liberalitate conspicuus, iustitie tutor insignis. Qui cum debitor  honoris adepti, potentes quosdam genere humiles, opibus elatos, dominio eius lineam consanguinitatis absentare superbe innitentes  iudicio curie conuenienter satis repeteret; ipsi [al. ipse], uidelicet Brugensis Ecclesie prepositus, et sui, uiri superbissimi et famosi proditores, crudelissime ei insidiabantur. Cum igitur quadam die  Brugas uenisset, summo mane  ecclesie Dei assistens, pauimento prostratus, librum orationum manu tenens orabat: cum subito Buchardus quidam nepos prepositi prefati, satelles truculentus, cum aliis de eadem sceleratissima radice, et aliis traditionis pessime complicibus, oranti, imo Deo loquenti tacite retro cedit, et caute gladio euaginato collum terre prostratum comitis suauissime [al. leuissime] tangens, ut paululum erectum ferientis gladio se inopinate dirigeret, ensem ei applicans, uno ictu impius pium, seruus dominum sceleratissime detruncat. Qui autem astabant necis impie cooperatores, sanguinem eius sitientes, tanquam canes in relicta cadauera debacchantes, innocentem laniare gaudebant, summopere gloriantes, quod opere complere potuerant  quem conceperant dolorem, et quam pepererant iniquitatem. Et apponentes iniquitatem super iniquitatem, utpote malitia sua excecati, quoscunque castellanos, quoscunque nobiliores comitis barones, siue in eadem Ecclesia, siue extra in castro offendere poterant, infelicissimo misere mortis genere imparatos nec confessos trucidabant. Quibus tamen prodesse ualde arbitramur, quod pro fidelitate domini sui taliter mactati in ecclesia orantes sunt reperti, cum scriptum sit: Ubi te inuenero, ibi te iudicabo  . Comitem uero truces in ipsa ecclesia tumulantes, ne honorifice extra deplangeretur, et sepeliretur, et pro gloriosa uita et gloriosiore morte deuotus populus in eius ultionem incitaretur, ecclesiam  ipsam speluncam latronum statuentes, tam ipsam quam comitis domum ecclesie inherentem muniuerunt, et quibuscunque paratis uictualium alimentis, et seipsos exinde protegere, et terram sibi allicere summa superbia deliberant. Tanti igitur et tam scelerati horrore facti attoniti, qui his non consenserant  , Flandrie barones lacrymabiles exsequias persoluentes, notam proditionis euitant, dum hoc domino regi Ludouico, nec ei tantum, sed fama uolante per uniuersum orbem denuntiant. Rex autem et amore iustitie et consanguinitatis affectu in ultionem tante proditionis excitatus, nec regis Anglici, nec comitis Theobaldi guerra detentus, Flandriam animosus intrat, ut nequissimos atrocissime perdat, toto animi et operis nisu exestuat.  Comitem Flandrie Guillelmum Northmannum filium Roberti Hierosolymitani Northmannie comitis  constituit  . Ut autem Brugas descendit, non ueritus terre barbariem, nec fedam proditorie consanguinitatis  lineam, ipsos proditores in ecclesia et turre obsessos coarctat, uictualia preter sua  , que diuino nutu eorum etiam usui importuna repugnabant, prohibet. Ut autem fame, peste et gladio aliquantisper eos contriuit, ecclesiam relinquentes turrim tantum, ut eos turris retineret, retinuerunt. Iam ergo de uita eis desperantibus, cum iam in luctum uerteretur cithara eorum, et organum eorum in uocem flentium, nequissimus Buchardus sociorum consensu fuga lapsus, terram [al., Flandriam] exire uolens, nec ualens, sola iniquitate propria prohibente, in firmitate cuiusdam amici et familiaris reuersus, interceptus regis imperio, exquisito misere mortis genere, alta rota superligatus, coruorum et alitum rapacitati expositus, desuper  oculis defossus, et tota facie dilaceratus, inferiorum sagittis et lanceis et iaculis millies perforatus, miserrime interfectus in cloacam proiectus est. Bertoldus uero, caput iniquitatis, cum similiter effugere decreuisset, cum huc illucque satis licenter deambulasset, sola superbia reuersus (dicebat enim: Quis ego, aut quid ego sum? [ etiam capitur, et regis arbitrio expositus, merita et miserrima morte est damnatus. Furcis enim cum cane suspensus, quoties canis percutiebatur, in eum iram retorquens totam faciem eius masticando [al., morsicando] deuorabat; aliquando etiam  , quod horribile dictu est, stercorabat. Sicque miseram uitam, miserior miserrimo, morte perpetua terminauit. Quos autem in turre incluserat, multis angustiis  ad deditionem cogens, sigillatim unum post alium coram suis fractis ceruicibus deiecit. Quemdam etiam eorum, Isaac nomine, timore mortis in monasterio quodam tonsoratum, demonachatum patibulo affixit. Potitus itaque Brugensi uictoria rex cum suis, Ipram peroptimum castrum contra Guillelmum Bastardum  proditionis fautorem, ut et in eum ulciscatur accelerat. Brugenses tam minis quam blanditiis, directis ad eos nuntiis, allicit  , dumque Guillelmus cum trecentis militibus ei obuiat, altera pars regalis exercitus in eum irruit, altera ex obliquo alia porta castellum audacter occupat, eoque retento Guillelmum a tota Flandria exheredatum exterminat; et quia proditione ad possidendam Flandriam aspirauerat, merito in tota  Flandria nichil obtinuit. His ergo et diuersis ultionum modis et sanguinis multi effusione lota et quasi  rebaptizata Flandria, Guillelmo Northmanno comite constituto, rex in Franciam, Deo auxiliante, uictor remeauit .

Sed et aliam consimilem et Deo gratam, et alia uice famosam fecit ultionem, cum hominem perditissimum, Thomam de Marna, Ecclesiam Dei terebrantem, nec Deum nec hominem reuerentem, in manu forti celeriter tanquam titionem fumigantem exstinxit . Querulo siquidem Ecclesiarum planctu compulsus, cum Laudunum ad ulciscendum aduentasset, episcoporum et regni optimatum persuasione, et maxime egregii comitis uiromandensis Radulfi  , qui potentior aliis post regem in partibus illis erat consilio, in eum ducere exercitum Cociacum deliberatum est. Festinante autem rege  ad castrum, cum qui missi fuerant opportunum explorare accessum, importunum omnino et inaccessibile renuntiassent, et a multis angariaretur, iuxta audita consilium mutare debere. »Rex ipsa indignatus animositate, Lauduni, inquit, hoc remansit consilium. Quod enim ibi deliberatum est, nec pro morte, nec pro uita mutabimus. uilesceret merito regie maiestatis magnificentia, si scelerati hominis formidine refugi derideremur.« Hec ait, et mira animositate, licet corpore grauis, per abrupta et nemoribus obtrusas uias, licet periculose cum exercitu penetrans, cum prope castrum peruenisset, nuntiatum est strenuissimo comiti Radulfo ex alia parte castri uaganti exercitui insidias parari, et ruine eorum instantissime demoliri. Qui illico armatus  cum paucis sociorum illuc uia opaca tendens, conspicatus premissis quibusdam militibus suis iam percussum illum cecidisse, equum calcaribus urgens irruit in eum, et audacter gladio percutiens lethale uulnus infligit, nec nisi prohiberetur, repetendum foret. Captus itaque, et ad mortem sauciatus, regique Ludouico presentatus, eius imperio Laudunum laude omnium fere et suorum et nostrorum est deportatus. Sequente autem die publicata terra plana eius  , ruptisque stagnis, quia dominum terre habebat, terre parcens, Laudunum regressus dominus rex Ludouicus, hominem perditissimum, nec uulneribus, nec carcere, nec minis, nec prece, ad redditionem mercatorum, quos mira proditione in conductu spoliatos omnibus suis  carcere detinebat, cogere ualebat. Qui cum coniugem ex regia permissione sibi asciuisset, magis uidebatur  de mercatorum, qui ab eo exigebantur, quam de uite amissione dolere. Cumque iam plagarum dolore grauissimo pene ad mortem constrictus, a multis etiam confiteri et uiaticum suscipere rogaretur, uix concessit. Cum autem corpus Domini manu sacerdotis in eam quam miser inhabitabat cameram deportatum esset, sicut si ipse Dominus iehsu miserrimum uas hominis minime penitentis nullo modo ingredi sustineret, mox ut nequam ille collum erexit, illico confractum retorsit, et spiritum teterrimum diuine expers eucaristie exhalauit  . Rex autem ulterius aut  mortuum aut mortui terram prosequi dedignatus, mercatorum emancipationem, et thesaurorum eius maximam partem a coniuge et filiis extorsit, et pace Ecclesiis  morte tyranni restituta, uictor Parisiis remeauit.

Sed et alio tempore , cum occasione dapiferatus emersisset inter dominum regem et Amalricum de Monte-forti uirum illustrem, stimulante Stephano Garlandensi, grandis altercatio, et tam regis Anglici quam comitis Theobaldi fulciretur suffragio, festinato exercitu Liuriacum obsedit castrum, et erectis impugnatoriis machinis, frequenti inuasione crebro aggrediens impetu, fortissime expugnauit. Et quoniam egregius comes et cognatus germanus Radulfus uiromandensis, balistarii quadro, in assultu promptissimus, oculo est priuatus, fortissimum castrum funditus subuertit. Sed et tanto guerrarum bello eos affecit, quod et   dapiferatum et dapiferatus hereditatem bona pace relinquentes abdicauerunt  . Qua guerra ipse etiam rex, qui militaris uir erat, semper promptus in hostes, balistarii immissione quadri crure perforatus, lesus ualde, multa animositate uilipendebat, et tanquam si regie maiestatis thronus uulneris dolorem dedignaretur, rigide angustiam quasi non sustinens sustinebat.

 Eo autem tempore  Ecclesiam Romanam schismate periculoso grauissime et pene precordialiter contigit sauciari. uenerande memorie summo pontifice et uniuersali papa Honorio uiam uniuerse carnis ingresso  , cum Ecclesie Romane maiores et sapientiores ad remouendum Ecclesie tumultum consensissent, apud Sanctum Marcum, et non alibi, et non nisi communiter Romano more celebrem fieri electionem, qui assiduitate et familiaritate propinquiores apostolici fuerant, timore tumultuantium Romanorum illuc conuenire non audentes, antequam publicaretur domini pape decessus, personam uenerabilem cardinalem de Sancto Angelo diaconum Gregorium summum eligunt pontificem. Qui autem Petri Leonis parti fauebant, apud  Sanctum Marcum pro pacto alios inuitantes conuenerunt, dominique pape morte comperta, ipsum eumdem Petrum Leonis cardinalem presbyterum multorum et episcoporum, et cardinalium, et clericorum, et Romanorum nobilium consensu uotiue elegerunt, sicque schisma perniciosum statuendo, Christi Domini tunicam inconsutilem discindendo partiti sunt Ecclesiam Dei, et dum magno se iudice quisque tuetur, alii alios alliciunt, alii alios anathemate innodant, iudicium preter suum non attendunt. Cum autem Petri Leonis pars tum parentum suffragio, tum Romane  nobilitatis presidio preualeret, dominus papa Innocentius cum suis urbem relinquere deliberat, ut orbem terrarum obtinere  preualeat. Descendens itaque nauali presidio ad partes Galliarum, tutum et approbatum eligit persone et Ecclesie post Deum defensionis asylum regnum nobilissimum Francorum, nuntiisque suis ad regem Ludouicum destinatis, et persone et Ecclesie opitulari efflagitat. Quo rex, ut erat piissimus Ecclesie defensor, cito compunctus, concilium archiepiscoporum, episcoporum, abbatum et religiosorum uirorum Stampis conuocat  , et eorum  consilio magis de persona quam de electione inuestigans  eius assensum electioni consilio uirorum prebet  , et deinceps manu tenere promittit. Cum autem et susceptionis et seruitii primitias Cluniaci per nos ei delegasset, tanto exhilarati suffragio cum gratia et benedictione domino regi per nos gratias referentes, ad propria remiserunt. Ut autem usque Sanctum Benedictum super Ligerim descendit, Dominus rex cum regina et filiis ei occurrens, nobilem et diademate sepius coronatum uerticem tanquam ad sepulcrum Petri inclinans, pedibus eius procumbit, Catholicum affectum et deuoti seruitii effectum ei et Ecclesie promittit. Cuius exemplo  et rex Anglie Henricus ei Carnotum occurrens, deuotissime pedibus eius prostratus, uotiuam sui suorumque in terra sua susceptionem et obedientie filialis promittit plenitudinem. uisitando itaque Gallicanam, sicut res exigebat, Ecclesiam, ad partes se transfert Lotharingorum. Cui cum imperator Lotharius ciuitate Leodii cum magno archiepiscoporum et episcoporum, et Teutonici regni optimatum, collegio celeberrime occurrisset, in platea ante episcopalem Ecclesiam humillime seipsum stratorem offerens, pedes per medium sancte processionis ad eum festinat, alia manu uirgam ad defendendum, alia frenum albi equi accipiens, tanquam dominum deducebat. Descendente uero tota statione eum suppodiando deportans, celsitudinem paternitatis  eius notis et ignotis clarificauit. Pace itaque imperii et Ecclesie confederata, instantem sancti Pasche diem apud nos in ecclesia beati Dionysii tanquam speciali filia affectat celebrare. Nos autem ob timorem Dei et Ecclesie, matris et filie, gratanter pridie Cene Domini suscipientes, celeberrimam Deo et hominibus proferentes processionem, aduentum eius odis exsultationis collectantes [f. colletantes] amplexati sumus. Cena ergo Domini apud nos more Romano, et sumptuoso donatiuo, quod presbyterium nominatur, celebrata, uenerandam Domini crucifixionem uenerando prosecutus, sanctissime Resurrectionis uigilias honore debito pernoctauit. Summo mane uero extrinseca uia ad ecclesiam martyrum in strata, cum multo collateralium collegio quasi  secreto commeauit, ibique more Romano seipsos preparantes, multo et mirabili ornatu circumdantes, capiti eius phrygium ornamentum imperiale instar galee circulo aureo circinatum imponunt, albo et  palliato equo insidentem educunt, ipsi etiam palliati equos albis operturis uariatos equitantes, odas personando festiue geminati procedunt; barones uero Ecclesie nostre feodati, et castellani nobiles, stratores humillimi pedites eum equitantem freno deducebant. Quidam etiam preuii copiosam monetam, ut turbam impedientem remouerent, iactitabant. uia autem Regia et salicibus et fixis stipitibus pretiosis palliis rutilabat. Cum autem et militie cunei et populi multi concursus ei honoratissime occurreret, nec etiam ipsa Iudeorum Parisiensium excecata defuit Synagoga, que legis litteram, rotulam scilicet uelatam offerens, ab ore eius hanc misericordie et pietatis obtinet supplicationem: »Auferat Deus omnipotens uelamen a cordibus uestris.«  Perueniens uero ad Sanctorum basilicam coronis aureis rutilantem, argenti et plus centies auri pretiosarum gemmarum et margaritarum splendore fulgurantem, diuina diuine celebrans, Agni ueri Paschalis uictimas sacratissimas nobis cooperando immolauit. Finita uero missa, erectis in claustro palliis strato mensis, materialem agnum tanquam toris accubitati sumunt, cetera nobilis mense fercula consueto more suscipiunt. Sed et sequenti die eamdem ab ecclesia Sancti Remigii ad principalem reciprocant processionem. Transactis itaque tribus post Pascha diebus, cum gratiarum actione, et auxilii et consilii promissione Parisium transmeauit. Exinde Galliarum ecclesias uisitando, et de earum copia inopie sue defectum supplendo, cum  per terram aliquantisper deambulasset, Compendii demorari elegit.

Interea  contigit singulare et ulterius inauditum Francie regni infortunium. Regis enim Ludouici filius, floridus et amenus puer, Philippus, bonorum spes timorque malorum, cum quadam die per ciuitatis Parisiensis suburbium equitaret, obuio porco diabolico offensus equus, grauissime cecidit, sessoremque suum nobilissimum puerum silice consternatum, mole ponderis sui conculcatum contriuit  . Quo dolore ciuitas et quicunque audierunt consternati  uociferabantur, flebant et eiulabant, tenerrimum recolligentes puerum pene exstinctum, in proximam domum reportant. Nocte uero instante,  proh dolor! spiritum exhalauit. Quantus autem et quam mirabilis dolor et luctus patrem et matrem, et regni optimates affecerit, nec ipse Homerus dicere sufficeret. Eo autem in ecclesia  beati Dionysii in sepultura regum, et sinistra altaris sancte Trinitatis parte, multorum conuentu episcoporum et regni optimatum, more regio humato, pater sapiens, post lugubres querimonias, post miserabiles uite superstitis imprecationes, religiosorum et sapientium consilio consolari admisit. Qui ergo intimi eius et familiares eramus, formidantes ob iugem debilitati corporis molestiam eius subitum defectum, consuluimus ei quatenus filium Ludouicum, pulcherrimum puerum, regio diademate coronatum, sacri liquoris unctione regem secum ad refellendum emulorum tumultum constitueret. Qui consiliis nostris acquiescens, Remis cum coniuge et filio et regni proceribus deuenit: ubi in pleno et celeberrimo, quod dominus papa Innocentius conuocauerat,  concilio, sacri olei unctione et corone regni deportatione in regem sublimatum, felicem prouidit regno successorem  . Unde multis quasi quodam presagio uidebatur eius debere amplificari potentia, qui tot et tantorum et tam diuersorum archiepiscoporum, episcoporum, Francorum, Teutonicorum, Aquitanorum, Anglorum, Hispanorum suscepit benedictionem copiosam. Cumque pater uiui gaudio defuncti dolorem alleuians Parisium rediret, dominus papa, soluto concilio Antissiodoro, elegit demorari. Opportunitatem uero repatriandi nanciscens de imperatoris Ludouici [l. Lotharii] comitatu , illuc cum eo deuenit  . Sed cum eum Augustum imperatorem constituisset,  Romanis resistentibus, pacem obtinere Petro Leonis uiuente non potuit. Sed cum Petrus Leonis de medio abiisset, pace Ecclesie post longam fluctuationem, post diutinos et pene consumptiuos languores, Dei auxilio restituta, dominus papa felici successu sanctissimam cathedram uite et officii merito nobilitauit.

Iamiamque dominus rex Ludouicus et corporee grauitatis mole, et laborum continuato sudore aliquantisper fractus, ut humane complexionis mos est, corpore non animo deficiebat: cum tamen si quid regie maiestati importunum per uniuersum regnum emergeret, inultum nullo modo preterire sustineret. Tante enim scientie et industrie sexagenarius  erat, ut si impinguati corporis molestia  iugis non resisteret, omnem uniuersaliter hostem superando contereret. Unde sepe intimis ingemiscendo querebatur: »Heu, inquit, misere conditioni, que scire et posse insimul, aut uix aut nunquam admittit! Si enim iuuenis scissem, aut modo senex possem, efficacissime regna multa perdomassem.« Ea tamen corporis debilitatus  grauitate, etiam lecto rigidissimus, usque adeo et regi Anglie, comitique Theobaldo et omnibus resistebat, ut quicunque eum uiderent, et preclara opera audirent, animi nobilitatem predicarent, corporis debilitatem deplangerent. Ea etiam molestatus angaria, cum contra Theobaldum comitem leso crure et uix deportato  Bonam-uallem  , preter claustra monachorum, que defendebat, igne concremare fecisset, sed et alia uice cum Castellum-Renardi de feodo comitis Theobaldi per homines etiam absens destruxisset, ea quam extremam fecit expeditionem, nobilissimo exercitu castrum Sancti Brictionis super fluuium Ligerim ob sui rapacitatem, et mercatorum depredationem, et incendio dissoluit, et turrim et dominum ad deditionem cegit. Qua regressus expeditione, apud castellum nouum Montis-Treherii  graui diarrhea uentris profluuio, sicut aliquando consueuerat, grauiter cepit anxiari. Qui ut erat in consiliis prouidus, sibi ipsi consulens, et miseratus anime sue, Deo placens, frequentate confessionis et orationum sibi deuotione prouidebat: hoc unum toto  animi affectu preoptans, apud sanctos martyres protectores suos Dionysium sociosque eius se quomodocunque deferri, et ante sacratissima eorum corpora regni et corone depositione, coronam pro corona, pro regalibus insignibus et imperialibus ornamentis humilem beati Benedicti habitum commutando, monasticum ordinem profiteri. uideant, qui monastice paupertati derogant, quomodo non solum archiepiscopi, sed et ipsi reges transitorie uitam eternam preferentes, ad singularem monastici ordinis tutelam securissime confugiunt.

Cum autem de die in diem graui diarrhea turbaretur, motus tantis et tam molestis medicorum potionibus,  diuersorum et amarissimorum puluerum susceptionibus ad restringendum infestabatur  , ut nec ipsi etiam incolumes et uirtuosi sustinere preualerent. Qui inter has et huiusmodi molestias innata dulcedine beneuolus omnibus ita blandiebatur, omnes admittebat, omnes demulcebat, ac si nichil molestie pateretur. Asperrimo itaque profluuii motu, et longo macerati corporis defectu, dedignatus uiliter aut inopinate mori, conuocat religiosos uiros, episcopos et abbates, et multos Ecclesie sacerdotes, querit reiecto pudore omni ob reuerentiam diuinitatis et sanctorum angelorum, coram deuotissime confiteri et securissimo Dominici corporis et sanguinis uiatico exitum suum muniri. Cum idipsum preparare festinant, rex ipse inopinate se leuans et  preparans, uestitus cameram cunctis admirantibus obuiam corpori Domini Iesu Christi exit, deuotissimus assistit. Ubi uidentibus cunctis tam clericis quam laicis, regem exuens regnum deponit, peccando regnum administrasse confitetur, filium suum Ludouicum annulo inuestit, Ecclesiam Dei, pauperes et orphanos tueri, ius suum unicuique custodire, neminem in curia sua capere, si non presentialiter ibidem delinquat, fide obligat . Ubi etiam aurum et argentum, et uasa concupiscibilia, et pallia et palliatas culcitras, et omne mobile quod possidebat, et quo ei seruiebatur, ecclesiis, et pauperibus, et egenis pro amore Dei distribuens, nec chlamydibus, nec regiis indumentis usque ad camisiam pepercit. Capellam autem suam pretiosam, textum  pretiosissimum auro et gemmis, turribulum aureum quadraginta unciarum, candelabra centum sexaginta auri unciarum, calicem auro et pretiosissimis gemmis carissimum, cappas de pallio pretiosas decem, pretiosissimum hyacinthum ataue  regis Ruthenorum filie; quod de sua in manu nostra reddens, ut corone spinee  Domini infigeretur precepit, sanctis martyribus per nos destinauit, et si quocunque modo subsequi posset deuotissime spopondit. His igitur exoneratus, et Dei misericordia perfusus, humillime flexis genibus ante sacratissimum corpus et sanguinem Domini nostri Iesu Christi  in hanc oris  et cordis uere et catholice confessionis uocem, non tanquam illitteratus, sed tanquam litteratissimus theologus erumpit: »Ego peccator Ludouicus confiteor unum et uerum Deum Patrem et Filium et Spiritum sanctum, unam ex hac sancta Trinitate personam uidelicet unigenitum et consubstantialem et ceternum Dei Patris Filium, de sacratisima Maria uirgine incarnatum, passum, mortuum et sepultum,  tertia die resurrexisse, celos ascendisse, ad dexteram Dei Patris consedere, uiuos et mortuos extremo et magno iudicio iudicare. Hanc autem sacratissimi corporis eius eucaristiam illud idem credimus corpus quod assumptum est de uirgine, quod discipulis suis ad confederandum et uniendum et in se commanendum contradidit. Hunc sacratissimum sanguinem illum eumdem qui de latere eius in cruce pendentis defluxit, et firmissime credimus, et ore et corde confitemur: hocque securissimo uiatico decessum nostrum muniri, et contra omnem eream potestatem certissima protectione defendi preoptamus.« Cum autem cunctis admirantibus, facta primum peccatorum confessione deuotissime corpori et sanguini Iesu Christi communicasset,  tanquam illico conualescere incipiens, ad cameram rediit, omnique secularis superbie reiecta pompa sola linea culcitra decubuit. Cumque eum de tanto tantillum, et de tam alto tam humilem humano more me deflere conspicaretur: Noli inquit, carissime amice, super me deflere, quin potius exsultando gaudere, quod Dei misericordia prestitit me in eius occursum sicut uides preparasse. Cum autem paulatim ad incolumitatem respiraret, quo potuit uehiculo, prope Milidunum ad fluuium Sequane, occurrentibus et concurrentibus per uiam ei obuiam, et Deo personam eius commendantibus, a castellis et uicis, et relictis aratris, deuotissimis populis, quibus pacem conseruauerat, descendit: sicque ob amorem sanctorum martyrum, quos uisitare et grates reddere  desiderabat, deueniens citissime, Deo donante, eques ad eos peruenit. Qui a fratribus a pene tota patria tanquam piissimus Ecclesie Pater, et nobilis defensor, solemniter et deuotissime susceptus, sanctissimis martyribus humillime prostratus, uotiuas pro impensis beneficiis, et deuotas gratiarum actiones lacrymando persoluit, et ut deinceps ei prouideant humillime interpellauit. Cumque castrum Bestisiacum peruenisset, celeriter subsecuti sunt eum nuntii Guillelmi ducis Aquitanie, denuntiantes eumdem ducem ad Sanctum Iacobum peregre profectum in uia demigrasse: sed antequam iter aggrederetur, et etiam in itinere, moriens filiam nobilissimam puellam nomine Alienor [al. Aanor]  desponsandam, totamque terram suam eidem retinendam et deliberasse et dimisisse. Qui communicato cum familiaribus consilio, solita magnanimitate gratanter oblata suscipiens, carissimo filio Ludouico eam copulari promittit, nec non et deinceps nobilem apparatum ad destinandum illuc componit, nobilissimorum uirorum exercitum quingentorum et eo amplius militum de melioribus regni colligit,  cui etiam Palatinum comitem Theobaldum, et egregium uiromandensem comitem et consanguineum Radulfum  preesse constituit. Nos autem familiares eius, et quoscunque sanioris consilii reperire potuit, ei concopulauit; sic in eius exitu filio ualedicens: »Protegat te, inquit, et tuos, fili carissime, omnipotentis Dei, per quem reges regnant, ualidissima dextera. Quia si te et quos tecum transmitto quocunque infortunio amitterem, nec me presentialiter nec regnum curarem.« Copiosas etiam gazas et thesaurorum sufficientiam deliberans, ne quid in toto ducatu Aquitanie rapiant, ne terram aut terre pauperes ledant, ne amicos inimicos faciant, regia maiestate interminat, ut gratam  exercitui de proprio erario quotidianam exibeant  deliberationem, imperare non dubitat. Qui cum per Limouicensium partes ad Burdegalensium fines peruenissemus, ante ciuitatem interposito magno fluuio Garona tentoria defiximus, ibidem prestolantes, et nauali subsidio ad urbem transeuntes, donec die Dominica collectis Gasconie, Sanctonie, Pictauie optimatibus, prefatam puellam cum eo diademate regni coronatam sibi coniugio copulauit. Redeuntes igitur per pagum Sanctonicum, et si qui erant hostes prosternentes, Pictauorum ciuitatem cum exsultatione totius terre peruenimus.

Aestuabant eo tempore estiui calores solito nociuiores, quorum consumptione aliquantisper soluti et ualde contriti defatigabamur. Quorum intolerabili solutione cum Dominus rex Ludouicus Parisiis  recidiua profluuii dyssenteria grauissime fatigaretur, omnino deficiebat. Qui nunquam super his improuidus, accito uenerabili Parisiensi episcopo Stephano, et religioso S. uictoris abbate Gilduino, cui familiarius confitebatur, eo quod monasterium eius a fundamine construxerat, et confessionem repetit, et exitum suum uiatico Dominici corporis muniri deuotissime satagit. Cunque se deferri ad ecclesiam sanctorum martyrum faceret, ut quod uotum sepius spoponderat humillime persolueret, egritudinis anticipatus angustiis, quod opere non potuit, corde et animo et uoluntate compleuit. Precipiens ergo tapetum terre et cineres tapeto in modum crucis deponi,  ibidem manibus suorum depositus, signo sancte crucis presentiam suam muniens, XXX regni administrationis, etatis uero fere LX anno, Kal. Augusti spiritum emisit  . Cum autem eadem hora corpus eius pretioso pallio inuolutum ad ecclesiam sanctorum martyrum sepulture deportaretur, et precessissent qui sepulture locum adaptarent, unum contigit quod silentio preterire dignum non uidetur. Cum enim prefatus rex nobiscum conferendo de sepulturis regum aliquando aut [f. ut] sepius ageret, felicem fore asserebat, qui inter sacratissima sancte Trinitatis et sanctorum martyrum altaria sepeliri mereretur, quoniam et sanctorum suffragio, et aduentantium orationibus peccatorum ueniam obtineret: ex hoc ipso tacite uoluntatem suam  significans. Cum autem, antequam cum filio exissemus, cum uenerabili ecclesie priore Herueo sepulturam eius ante altare sancte Trinitatis, ex opposito tumuli Caroli imperatoris, mediante altari prouidissemus: occupato loco Carlomanni Francorum regis sepultura  , quia nec fas, nec consuetudo permittit reges exhospitari, quod proposueramus fieri non potuit. Ubi autem ipse quasi quadam pronostica preoptauerat, attentantes contra omnium opinionem  quantum nec plus nec minus longitudini et latitudini corporis eius conueniebat, locum reseruatum inuenerunt  . Ubi cum orationum et hymnorum frequentia, et celeberrimo deuotoque exsequiarum officio more regio depositus resurrectionis  future consortium exspectat, tanto sanctorum spirituum collegio spiritu propinquior, quanto corpore sanctis martyribus ad suffragandum proxime sepultus assistit.

Felix qui potuit mundi nutante ruina,
Quo iaceat prescisse loco.

Cuius deuotissimam sanctis martyribus animam, ipsis intercedentibus, ipse Redemptor resuscitet, et in parte sanctorum collocare dignetur, qui posuit animam suam pro salute mundi iehsu Christus Dominus noster, qui uiuit et regnat, Rex regum et Dominus dominantium, per omnia secula seculorum. Amen  .





INCIPIUNT LECTIONES IN ANNIuERSARIO LUDOuICI REGIS






MARTENII MONITUM.

. . . Sed quia regnum Francorum hic aliqua mentio incidit, pauca etiam et quasi obiter de eorum anniuersariis subnectere uidetur non esse incongruum. Et primo obseruamus in nocturnis eorum uigiliis tres posteriores lectiones de ipsorum uita recitatas fuisse: quod maxime colligitur ex ueteri S. Dionysii in Francia ordinario, in quo inter uarios ritus anniuersarii Dagoberti regis hec leguntur: Ad unumquemque nocturnum prouideat thesaurarius duos sacerdotes, qui thurificent altaria et sepulturam regis et conuentum, tres extremas lectiones de uita ipsius. In peruetusto etiam eiusdem cenobii codice ms. Ludouici uI, cognomento Grossi, abbreuiata uita die eius anniuersaria ad tertium nocturnum legenda cum hoc titulo reperitur: Incipit lectio uII in anniuersario Ludouici regis. Qui sane ritus etsi hodie insolens uidetur et plane inusitatus, non minus tum conueniebat quam hodie funebres ille principum orationes que inter ipsissima sacra mysteria pronuntiari solent, queque eo solum ordinantur consilio, ut astantium quisque excitetur ad exorandam pro defuncto principe diuinam clementiam.

Secundo die anniuersaria Dagoberti regis non solas pro more uesperas cum nocturnis uigiliis et laudibus decantabant monachi S. Dionysii, sed alias etiam diurnas horas, primam, tertiam, sextam, nonam, secundas uesperas et completorium, quam hactenus consuetudinem, et multas alias non sine laude retinent. Ne quis autem gratis nos asseruisse existimet id quod de lecta in anniuersario Ludouici uI regis eius uita modo dicebamus, iuuat hic ex ms. codice S. Dionysii ipsas eius lectiones subiicere.



LECTIO SEPTIMA

 Gloriosus igitur et famosus rex Francorum Ludouicus, regis magnifici Philippi filius, altus puerulus antiqua regum Caroli-Magni et aliorum excellentiorum; hoc ipsum testamentis imperialibus testificantium, consuetudine apud Sanctum Dionysium, tanta et quasi natiua dulcedine ipsis sanctis martyribus suisque adhesit usque adeo, ut innatam a puero eorum ecclesie amicitiam toto tempore uite sue multa liberalitate et honorificentia continuaret, et in fine summe post Deum sperans ab eis, seipsum et corpore et anima, ut si fieri posset, ibidem monachus efficeretur, deuotissime deliberando contraderet. Qui post tricenariam gloriosi regni Francorum administrationem, illustrem Ecclesiarum defensionem, continuam pauperum et orphanorum tuitionem  ut humane complexionis mos est, corporee grauitatis mole, et laborum continuato sudore aliquantisper fractus, corpore non animo deficiebat: cum tamen, si quid regie maiestati importunum per uniuersum regnum emergeret, inultum nullo modo preterire sustineret. Tante enim scientie et industrie sexagenarius, erat, ut si impinguati corporis molestia iugis non resisteret, omnem uniuersaliter hostem superando contereret. Unde sepe intimis ingemiscendo querebatur: »Heu! inquit, misere conditioni, que scire et posse insimul aut uix aut nunquam admittit. Si enim iuuenis scissem, aut modo senex possem, efficacissime multa regna perdomassem.«  Ea tamen corporis debilitati grauitate etiam lectulo rigidissimus usque adeo et regi Anglie, comitique Theobaldo et omnibus resistebat, ut quicunque eum uiderent, et preclara opera audirent, animi nobilitatem predicarent, corporis debilitatem deplangerent. Ea etiam molestatus angaria, cum contra Theobaldum comitem leso crure ac uix deportato Boneuallis, preter claustra monachorum que defendebat, igne concremare fecisset, sed et alia uice cum castellum Renardi de feodo comitis Theobaldi per homines etiam absens destruxisset, ea, quam extremam fecit, expeditione, nobilissimo exercitu castrum Sancti Brictionis super fluuium Ligerim, ob sui rapacitatem et mercatorum depredationem, et incendio dissoluit et turrim et dominum  ad deditionem cegit. Qua regressus expeditione, apud castellum nouum Montis-Eherii, graui diarrhia uentris profluuio sicut aliquando consueuerat grauiter cepit anxiari. Qui ut erat in consiliis prouidus, sibi ipsi consulens, et miseratus anime sue, Deo placens, frequentate confessionis et orationum sibi deuotione prouidebat, hoc unum toto animi affectu peroptans, apud sanctos martyres protectores suos Dionysium sociosque eius se quomodocunque deferri, et ante sacratissima eorum corpora regni et corone depositione, coronam pro corona, pro regalibus insignibus et imperialibus ornamentis humilem beati Benedicti habitum commutando,  monasticum ordinem profiteri. uideant qui monastice paupertati derogant, quomodo non solum archiepiscopi, sed et ipsi reges transitorie uitam  eternam preferentes, ad singularem monastici ordinis tutelam securissime confugiunt.



LECTIO OCTAuA.


 Cum autem de die in diem graui diarrhie turbaretur motu, tantis et tam molestis medicorum potionibus, diuersorum et amarissimorum puluerum susceptionibus ad restringendum infestabatur, ut nec etiam ipsi incolumes et uirtuosi sustinere preualerent. Qui inter has et huiusmodi molestias innata dulcedine beneuolus omnibus ita blandiebatur, omnes admittebat, omnes demulcebat ac si nichil molestie pateretur. Asperrimo itaque profluuii motu, et  longo macerati corporis defectu, dedignatus uiliter aut inopinitate mori, conuocat religiosos uiros, episcopos et abbates, et multos Ecclesie sacerdotes: querit, reiecto pudore omni, ob reuerentiam Diuinitatis et sanctorum angelorum coram deuotissime confiteri, et securissimo Dominici corporis et sanguinis uiatico, exitum suum muniri. Cumque idipsum preparare festinant, rex ipse inopinate se leuans et preparans, uestitus cameram cunctis admirantibus obuiam corpori Domini Iesu Christi exit, deuotissimus assistit, ubi uidentibus tam clericis quam laicis, regem exuens, regnum deponit, peccando regnum administrasse confitetur, filium suum Ludouicum annulo inuestit, Ecclesiam Dei, pauperes et orphanos tueri, ius suum unicuique custodire,  neminem in curia sua capere, si non presentialiter ibidem delinquat, fide obligat, ubi etiam aurum et argentum et uasa concupiscibilia et pallia et palliatas culcitras, et omne mobile quod possidebat, et quo ei seruiabatur, ecclesiis et pauperibus et egenis pro amore Dei distribuens, nec chlamidibus nec regiis indumentis usque ad camisiam pepercit. Capellam autem suam pretiosam, textum pretiosissimum auro et gemmis, thuribulum aureum quadraginta unciarum, candelabra centum sexaginta auri unciarum, calicem auro et pretiosissimis gemmis carissimum, cappas de pallio pretiosas decem, pretiosissimum iacinctum ataue regis Ruthenorum filie, quod de sua in manu nostra reddens, ut corone spinee Domini  infigeretur precepit, sanctis martyribus per nos destinauit, et si quocunque modo subsequi posset, deuotissime spopondit. His igitur exoneratus et Dei misericordia perfusus, humillime flexis genibus ante sacratissimum corpus et sanguinem Domini nostri Iesu Christi , in hanc oris et cordis uere et Catholice confessionis uocem non tanquam illitteratus, sed tanquam litteratissimus  theologus erumpit: »Ego peccator Ludouicus confiteor unum et uerum Deum, Patrem, et Filium, et Spiritum sanctum, unam ex hac sancta Trinitate personam, uidelicet unigenitum et consubstantialem, et ceternum Dei Patris Filium, de sacratissima uirgine incarnatum, passum, mortuum, et sepultum, tertia die resurrexisse, celos ascendisse, ad dexteram Dei Patris consedere, uiuos et mortuos extremo et magno iudicio iudicare. Hanc autem sacratissimi corporis eius eucaristiam, illud idem credimus corpus quod assumptum est de uirgine, quod discipulis suis ad confederandum et uniendum et in se commanendum contradidit: hunc sacratissimum sanguinem illum eumdem, qui de latere eius in cruce pendentis defluxit, et firmissime credimus,  et ore et corde confitemur; hocque securissimo uiatico decessum nostrum muniri, et contra omnem eriam potestatem certissima protectione defendi peroptamus.« Cum autem cunctis admirantibus, facta primum peccatorum confessione, deuotissime corpori et sanguini Iesu Christi communicasset, tanquam illico conualescere incipiens, ad cameram rediit, omnique secularis superbie reiecta pompa, sola linea culcitra decubuit. Cumque eum de tanto tantillum, de tam alto tam humilem, humano more me deflere conspicaretur: Noli, inquit, carissime amice, super me deflere, quin potius exsultando gaudere quod Dei misericordia prestitit me in eius occursum sicut uides preparasse.



LECTIO NONA.

 Cum autem paulatim ad incolumitatem respiraret, quo potuit uehiculo prope Milidunum ad fluuium Sequane, occurrentibus et concurrentibus per uiam ei obuiam, et Deo personam eius commendantibus, a castellis et uicis, et relictis aratris, deuotissimis populis, quibus pacem conseruauerat, descendit; sicque ob amorem sanctorum martyrum, quos uisitare, et grates reddere desiderabat, deueniens citissime, Deo donante, eques ad eos peruenit. Qui a fratribus et pene tota patria tanquam piissimus Ecclesie  pater et nobilis defensor, solemniter et deuotissime susceptus, sanctissimis martyribus humillime prostratus uotiuas pro impensis beneficiis et deuotas gratiarum actiones lacrymando persoluit, et ut deinceps ei prouideant, humillime interpellauit. Cumque castrum Bestisiacum peruenisset, celeriter subsecuti sunt eum nuntii Guillelmi ducis Aquitanie, denuntiantes eumdem ducem ad sanctum Iacobum peregre profectum in uia demigrasse, sed antequam iter aggrederetur, et etiam in itinere  moriens, filiam nobilissimam puellam nomine Aanor desponsandam, totamque terram suam eidem retinendam, et deliberasse et dimisisse. Qui communicato cum familiaribus consilio, solita magnanimitate gratanter oblata suscipiens, carissimo filio Ludouico eam copulari promittit, necnon et deinceps nobilem apparatum, ad destinandum illuc componit, nobilissimum uirorum exercitum quingentos et eo amplius militum de melioribus regni colligit, cui etiam Palatinum comitem Theobaldum, et egregium uiromandensem comitem et consanguineum Radulphum preesse constituit. Nos autem familiares eius, et quoscunque sanioris consili reperire potuit, ei concopulauit, sic in eius exitu filio ualedicens, »Protegat te, inquit, et tuos, fili  carissime, omnipotentis Dei per quem reges regnant, ualidissima dextera, quia si te et quos tecum transmitto, quocunque infortunio amitterem, nec me presentialiter, nec regnum curarem.« Copiosas etiam gazas et thesaurorum sufficientiam deliberans, ne quid in toto ducatu Aquitanie rapiant, ne terram aut terre pauperes ledant, ne amicos inimicos faciant, regia maiestate interminat, ut gratam exercitui de proprio erario quotidianam exhibeant deliberationem imperare non dubitat. Qui cum per Lemouicensium partes ad Burdegalensium fines peruenissemus, ante ciuitatem interposito magno fluuio Garona, tentoria defiximus, ibidem prestolantes, et nauali subsidio ad urbem transeuntes,  donec die Dominica collectis Gasconie, Sanctonie, Pictauie optimatibus, prefatam puellam cum eo diademate regni coronatam sibi coniugio copulauit. Redeuntes igitur per pagum Sanctonicum, et si qui erant hostes prosternentes, Pictauorum ciuitatem cum exsultatione totius terre peruenimus. Aestuabant eo tempore estiui calores, solito nociuiores, quorum consumptione aliquantisper soluti et ualde contriti defatigabamur. Quorum intolerabili solutione cum dominus rex Ludouicus Parisius recidiua profluuii dyssenteria grauissime fatigaretur, omnino deficiebat. Qui nunquam super his improuidus, accito uenerabili Parisiensi episcopo Stephano, et religioso Sancti uictoris abbate Gilduino, cui familiarius confitebatur, eo quod monasterium  eius a fundamine construxerat, et confessionem repetit, et exitum suum uiatico Dominici corporis muniri deuotissime satagit. Cumque se deferri  ad ecclesiam sanctorum martyrum faceret, ut quod uotum sepius spoponderat humillime persolueret, egritudinis anticipatus angustiis, quod opere non potuit, corde et animo et uoluntate compleuit. Precipiens ergo tapetum terre et cineres tapeto in modum crucis deponi, ibidem manibus suorum depositus, signo sancte crucis presentiam suam muniens, tricesimo regni administrationis, etatis uero ferme sexagesimo anno, Kalendis Augusti spiritum emisit. Cum autem eadem hora corpus eius pretioso pallio inuolutum, ad ecclesiam sanctorum martyrum sepulture deportaretur, et precessissent qui sepulture locum adaptarent, unum contigit quod silentio preterire dignum non uidetur. Cum enim prefatus rex nobiscum conferendo de sepulturis  regum aliquando aut sepius ageret, felicem fore asserebat, qui inter sacratissima sancte Trinitatis et sanctorum martyrum altaria sepeliri mereretur, quoniam et sanctorum suffragio, et aduentantium orationibus peccatorum ueniam obtineret: ex hoc ipso uoluntatem suam tacite significans. Cum autem antequam cum filio exissemus, cum uenerabili ecclesie priore Herueo, sepulturam eius ante altare sancte Trinitatis, ex opposito tumuli Karoli imperatoris mediante altari prouidissemus, occupato loco Karlomanni Francorum regis, quia nec fas nec consuetudo permittit reges exhospitari, quod proposueramus fieri non potuit. Ubi autem ipse quasi quadam pronostica peroptauerat, attentantes contra  omnium opinionem, omnes enim impeditum locum estimabant, quantum nec plus nec minus longitudini et latitudini corporis eius conueniebat locum reseruatum inuenerunt, ubi cum orationum et hymnorum frequentia, et celeberrimo deuotoque exsequiarum officio, more regio depositus, resurrectionis future consortium exspectat, tanto sanctorum spirituum collegio spiritu propinquior, quanto corpore sanctis martyribus ad suffragandum proxime sepultus assistit.

Felix qui potuit mundi nutante ruina,
Quo iaceat prescisse loco.
Cuius deuotissimam sanctis martyribus animam, ipsis intercedentibus ipse redemptor resuscitet, et in parte sanctorum collocare dignetur, qui posuit animam  suam pro salute mundi iehsu Christus Dominus noster, qui uiuit et regnat Rex regum et Dominus dominantium per omnia secula seculorum. Amen.





EPISTOLAE SUGERII ABBATIS S. DIONYSII Ad EUGENIUM III papam, regem LUDOuICUM uII, et alios Francie maiores; ipsorumque ad eumdem, dum regnum administraret, de grauioribus negotiis conscripte. 
(DUCHESNE, Script. Rer. Franc., t. Iu, p. 491, ex ms. exemplari clariss. uirorum Puteanorum fratrum [





EPISTOLA PRIMA. ABBATIS CLARAEuALLENSIS AD PAPAM EUGENIUM. De laude domini Sugerii abbatis.


Amantissimo patri et domino EUGENIO, Dei gratia summo pontifici, frater BERNARDUS Clareuallensis uocatus abbas, modicum id quod est.

Si quod magne domus magni Regis uas in honorem apud nostram habetur Ecclesiam Gallicanam; si quis ut Dauid fidelis ad imperium Domini ingrediens et egrediens, meo quidem iudicio ipse est uenerabilis abbas Sancti Dionysii. Noui siquidem uirum, quod et in temporalibus fidelis et prudens, et in spiritalibus feruens et humilis, in utrisque  sine reprehensione uersetur. Apud Cesarem est tanquam unus de curia Romana, apud  Deum tanquam unus de curia celi. Petimus et obsecramus benigne a uobis suscipi nuntios tanti uiri, et sicut uos decet, et ipse omnino dignus est, rescribi ei uerba bona, uerba amicabilia, plena familiaritatis et dilectionis, plena fauoris et gratie. Siquidem  specialius diligere et honorare personam eius, honorificare est ministerium uestrum  .





EPISTOLA II. EUGENII PAPAE AD SUGERIUM. Consolatoria.

EUGENIUS episcopus seruus seruorum Dei, dilecto filio SUGERIO abbati Sancti Dionysii salutem et apostolicam benedictionem.

Super obitu filii nostri Ioannis nepotis uestri, etc. uide in Eugenio III papa, ad an. 1153.





EPISTOLA III. ULGERII ANDEGAuENSIS EPISCOPI AD SUGERIUM. Nuntiata Petri Burguliensis abbatis morte, roget ut successorem eius Robertum bene suscipiat.

SUGERIO Dei electione reuerentissimo abbati Sancti  Dionysii amico suo carissimo, domino suo, ULGERIUS eiusdem permissu Andegauensis Ecclesie, licet indigne, dictus episcopus, totus suus, debite reuerentie, honoris et seruitii studiosam exhibitionem.

Nobilis Burguliensis Ecclesia, que in nostro episcopatu  sita est, in predio et iure ducis Aquitanorum sedens, et fundata esse, et subnixa fere solis largitionibus ducum Aquitanorum constantissime dignoscitur. Hec autem, disponente Deo, in cuius manu mors et uita hominum sunt, nuper damnoso infortunio et lacrymabili casu a domno Petro abbate suo, magno et uenerabili et preclaro uiro, uiduata  et desolata est. Sane uenerabilis et religiosus eiusdem loci conuentus ad solatium tanti doloris, et quia tempora ista, que melius tempestates dicerentur quam tempora, nostris in finibus, sacris loci et maxime illis que patronis carent, incommoda, imo pessima incumbunt: congregatis fratribus, qui ad festum loci illius, etiam de remotissimis obedientiis conuenerant, festinauerunt  eligere in Patrem et pastorem unum de uisceribus monasterii sui, Robertum uirum magnum, cuius mores honesti, uita commendabilis et religiosa predicatur et habetur, ut credimus, et nunc quidem ueniunt ad pedes maiestatis uestre electus et electores, ut electus presentetur gratie uestre, sicut presentaretur regi si adesset, ad quem ducatus Aquitanie translatus est. Cuius manibus et thesauro sapientie uobis perplurimum gaudentibus, rex Ludouicus famosam peregrinationem arripiens, sapienti usus consilio, commisit. Unde nos, confisi de uestre liberalitatis excellentia, supplicamus dulcedini uestre, quatenus eos cum ad uos uenerint honorifice suscipiatis, et affectuose in suis petitionibus exaudiatis, et quod etiam non rogatus faceretis,  qui in loco regis estis, regaliter tractetis, et letissimos ad nos et ad propria remittatis. Nos etenim sumus uestri penitus, et libentius uobis seruiremus, si locus et tempus ministraret, quam aliorum seruitia reciperemus. Memores enim sumus et semper erimus beneficiorum et honorum quos amplissime nobis impendere consueuistis. Nos pro uobis in missa ad corpus Dei et Domini nostri oramus. ualete, ut ualeamus.





EPISTOLA Iu. CONuENTUS BURGULIENSIS AD SUGERIUM. Presentant ei, absente rege, Robertum electum ipsorum abbatem.

uenerabili domino et Patri suo SUGERIO, Dei gratia  et merito suo beati Dionysii abbati, Burguliensis Ecclesie humilis conuentus salutem et deuotionis obsequium.

uenerando Patre nostro, et non sine gemitu memorando Petro, rebus humanis exempto, Ecclesia nostra damnose uiduata est; et quia tempore uiduitatis sue sine diminutione bonorum suorum diutius esse non posset , fratres, qui ad festum beati Petri  aduocati sui uniuersaliter conuenerant, saniori usi consilio, de substituendo pastore tractauerunt, et fratrem Robertum presentem, honestissimum uirum, cuius uita inter nos predicatur, et habetur honesta, concordi electione sine ulla controuersia elegerunt. Nunc igitur, quoniam rex famosissimam peregrinationem arripiens, in manu uestra ecclesiastica negotia dereliquit, sicut regi si adesset, ita uobis eum presentamus: et ut eum benigne suscipiatis, et eo honore, quo talis ac tantus uir dignus est, honoretis, suppliciter exoramus.



EPISTOLA u. SUGERII AD EPISCOPUM ANDEGAuENSEM ULGERIUM. Assensum prebet electioni conuentus Burguliensis, saluo iure regni, ne Burguliensis Ecclesia diutius fatigetur.


Domino et uenerabili Dei gratia Andegauorum episcopo ULGERIO, SUGERIUS, eadem gratia beati Dionysii abbas, deuotas in Christo orationes, et sincere deuotionis obsequium.

Susceptis gratissimarum litterarum uestrarum uenerandis apicibus, usque adeo, etsi duriores essemus, nos deflecti oportuit, ut debitum regni, cui fideliter deseruire uolumus, pene obliuioni traderemus, et beneplacito uestro aurem accommodaremus. Nolentes igitur Ecclesiam Burguliensem diutius defatigari, nec regie maiestatis dignitatem diminui, unum faciendo, et alterum omittendo, amore Dei et prece uestra, quem multum diligimus,  et Burguliensis conuentus supplicationibus, electioni eorum assensum, saluo regni iure, taliter dedimus, ut si quid inde contra regie maiestatis dignitatem minus benefactum fuit, domino regi quando Deo uolente redierit, sicut modo si adesset, si ei placuerit, iudicio curie sue respondeant, uel nobis, qui loco eius prouidemus, si inde agere uoluerimus.





EPISTOLA uI. LUDOuICI REGIS AD SUGERIUM. Significat se ad portas Hungarie feliciter peruenisse monetque ut pecuniam perquirat et transmittat.

LUDOuICUS Dei gratia rex Francorum et dux Aquitanorum, carissimo suo SUGERIO uenerabili abbati beati Dionysii, salutem et sinceram dilectionem.

 De portis Hungarie  scribimus uobis. Illuc usque diuino nutu recto limite procedentes, cum omni sospitate, gaudio, et honore, nos et principes nostri leti peruenimus, ubique nobis auxiliante Domino terrarum principes et ouantes occursant, et leti nos recipiunt, et libenter deseruiunt, et honorant deuoti: et in his omnibus benedicimus Domino qui direxit pedes nostros, et prosperat uias nostras. De cetero rerum status ipse nos admonet, imo et  urget et arguit, ut admonitionis uestre memores simus, de pecunia scilicet perquirenda, que post uestigia nostra in usus impensarum nostrarum deferatur. Super quo dum presentes essemus, impedientibus rerum ingentibus impedimentis, uobiscum prout oportuit loqui ac disponere non potuimus. Modo uero quotidiana impendia grauia sustinentes, ad uestram recurrimus probatam fidelitatem, ut eo quo totus in nobis ad honorem nostrum caritatis affectu semper ardetis, necessitates nostras subsequenti auxilio subleuetis. Quomodo uero id faciatis, si de nostro seu de uestro pecuniam sumptam nobis mittatis, melius nouit, melius sapit et facere et discernere discreta prudentia uestra quam prouidentia nostra. In manu quippe uestra sunt omnia  que tanquam uestra dispositioni uestre atque sollicitudini per totum regnum prouidenda commisimus, atque ideo tam de nostro quam de uestro quod petimus facere poterit opportune dilectio uestra, quoniam ita exigit necessitas nostra. ualete.





EPISTOLA uII. EUGENII PAPAE AD SUGERIUM.

Eugenius episcopus, seruus seruorum Dei, dilecto filio SUGERIO S. Dionysii abbati salutem et apostolicam benedictionem.

Nuntium et litteras tuas etc., uide in Eugenio ad an. 1153.





EPISTOLA uIII. COMITIS ANDEGAuENSIS AD SUGERIUM. Scribit se uix a graui morbo conualescentem, colloquium quod cum eo Balgenciaci habiturus erat interesse non posse.


SUGERIO Dei gratia S. Dionysii uenerabili abbati, GAUFREDUS dux Normannorum, et comes Andegauensis, salutem et uenerationem et obsequium.

Nolo uestram latere auctoritatem, me grauissimam infirmitatem sustinuisse: sed Dei gratia iam incolumitate redeunte conualesco. Quocirca mei amici mee presentie assistentes, meeque saluti prouidentes, non audent mihi dare consilium, ut aliquod grande negotium tractandum aggrediar. Et ideo colloquium, quod inter nos Balgenciaci futurum erat, uobis demando, quia nullo modo possem interesse. Namque ante Natale Domini me fore aptum alicui magno itineri agendo minime spero.





EPISTOLA IX. COMITIS uIROMANDENSIS AD SUGERIUM. Mandat ut adsit conuentui ad portum uerberie conuocato pro pace Beluacensi, ut inde Parisios uenientes de rebus Pictauie simul tractatum habeant.


SUGERIO Dei gratia abbati S. Dionysii, R. [Radulfus] uiromandensis comes salutem.

Comes Andegauensis respectauit colloquium  . Scitis quia sepe laboraui pro pace Beluacensi, nec impetrare potui, nec in promptu est. Si guerra superauerit,  insperatum damnum prouenire poterit. Sed confido, si uestra adesse potuerit presentia, pax erit. Quare mando uobis, ut die Dominica tempestiue ad portam uerberie, ubi eos conuocaui, ueniatis; et inde Parisius repedantes, uobiscum ad regis negotia properabimus. De uerbis nuntiorum Pictauie simul ibi tractabimus.





EPISTOLA X. COMITIS THEOBALDI AD SUGERIUM Rogat ut obuiam ei occurrat apud Corboilum.

SUGERIO Dei gratia abbati Sancti Dionysii amico suo carissimo, THEOBALDUS Blesensis comes salutem et benedictionem [f. dilectionem].

Notum uobis fieri uolo me iturum ad presens in partes Carnotensium. Quamobrem mando uobis ut  mittatis Balduinum de Corboilo mihi obuiam in die anni noui apud Rosetum, qui mecum erit: et in die ueneris  crastina iacebo apud Corboilum. Et rogo uos ut predicta die ueneris apud Corboilum obuiam mihi ueniatis, ut uos ibi uideam, et loquar uobiscum. ualete.





EPISTOLA XI. RADULFI COMITIS uIROMANDENSIS AD SUGERIUM. Querit quo die uenire uelit Parisius ad colloquendum cum Samsone archiepiscopo Remensi de militibus a fratre eius captis.

SUGERIO Dei gratia abbati S. Dionysii domino suo, R. uiromandensis comes salutem.

Archiepiscopus Remensis  mandauit mihi per episcopum Suessionensem , quod ueniet  Parisius quarto die post Natale Domini, et loquetur cum fratre suo de militibus captis, et faciet totum posse suum. Et quia usque ad diem Lune  forsitan uenire non poterit, remandate mihi qua die uultis, ut ego ueniam, aut Dominica, aut die Lune.





EPISTOLA XII. HUGONIS DE LIZINIACO  AD SUGERIUM. Rogat ut per omnia credat Wiormando, quem ad ipsum dirigit, et ut per eumdem de negotiis Pictauie rescribat.

uenerabili amico suo et domino SUGERIO abbati S. Dionysii, H. [Hugo] DE LIZINIACO salutem et precordialitatis uinculum.

uestre precipue dilectioni uestrisque preceptis nos per omnia fideliter obtemperantes, fidelem nostrum atque uestrum Wiormandum uestre presentie dirigimus:  cui fideliter per omnia credatis, et per eumdem ut strenuus et prudens super negotiis Pictauie, ut tantum decet amicum, nobis benigne rescribatis.





EPISTOLA XIII. MANASSAE EPISCOPI AURELIANENSIS AD SUGERIUM.

SUGERIO Sancti Dionysii uenerabili abbati, domino et amico suo, MANASSES Dei gratia Aurelianensis Ecclesie humilis minister, salutem.

Quoniam regnum Francorum sub dispositione et  protectione uestre discretionis diuina prouidentia constitutum est, sicut dignum est, non minimum gaudemus. Propterea a uestra presentia recedentes, quando ad dominum papam causarum necessitate tendebamus, sub uestra tutela et custodia uestre dilectionis magna confidentia res nostras deposuimus. Interim uero quidam nostri parochiani res Bernardi hominis nostri ligii, iustitiam in curia nostra non subterfugientis, in tempore Aduentus Domini uiolenter et iniuste rapuerunt: super quos, Domino auxiliante, decens consilium habebimus. uos autem, sicut relatum est nobis, predictum Bernardum de feodo nostro in causam in curia uestra uenire compellitis, qui in curia nostra quidquid iustitia dictauerit, se executurum firmissime promittit. uestram  igitur prudentiam benigne rogamus, quatenus hominem nostrum ligium, sicut iustum cognoscimus, propterea non inquietetis, atque de predictis raptoribus super iniuria ab eis illata promptum adiutorem et amicum habeamus.



EPISTOLA XIu SUGERII AD CAPITULUM CARNOTENSE. Nuntios ad eos pastore orbatos mittit ad recipienda et conseruanda regis nomine regalia.

SUGERIUS Beati Dionysii gratia Dei abbas, uenerabili capitulo Carnotensis Ecclesie salutem et dilectionem.

Nouit discretio uestra quod gloriosus rex Francorum Ludouicus, carissimus dominus noster, famosam peregrinationem amore Dei suscipiens, archiepiscoporum  et episcoporum, ac regni optimatum consilio, nec sine domini pape assensu curam administrationis regni sui nobis commiserit. Et quoniam ex debito officii ea que ad regnum spectant diligenter perquirere, et fideliter nos oportet conseruare: presentium latores nuntios nostros ex parte domini regis ad recipienda et conseruanda regalia dilectioni uestre delegamus, rogantes ut in quibus oportuerit tanquam regni fideles, donec Ecclesiam uestram tanto et tam glorioso pastore uiduatam  , diuina misericordia idoneo successore consueto ordine consoletur, fideliter adiuuetis. Quanto siquidem regni eterni amplificationi operosius innititur, tanto suum sibi integre conseruari potissimum meretur.





EPISTOLA Xu. CONuENTUS S. RICHARII AD SUGERIUM. Rogant ut confirmet electionem Arnulfi prioris Corbeiensis in abbatem S. Ricarii de Pontiuo.


Reuerendissimo domino et amico suo S. Dionysii abbati SUGERIO, totus conuentus Sancti Ricarii de  Pontiuo, salutem et debitam per omnia reuerentiam.

Notum fieri uolumus paternitati uestre quod nos omnes, totus uidelicet Sancti Ricarii cenobii Centulensis conuentus, consilio et assensu religiosarum personarum, et quorumdam hominum nostrorum, domnum Arnulfum, Corbeiensis ecclesie priorem, religiosissimam et honestissimam personam, canonice et secundum Regulam beati Benedicti nobis in pastorem et abbatem elegimus  . Quapropter obnixe discretionem uestram precamur, quatenus dignitatem Ecclesie, quam a domino nostro rege Francorum Ludouico, et ab antecessoribus eius liberam et integram in electione abbatum nostrorum hactenus obtinuimus, uos, qui nunc eiusdem domini regis uices prudenter et utiliter disponitis, nulla prauorum  hominum suggestione labefactare uel perturbare uelitis, sed electum nostrum, per quem Ecclesie nostre calamitatem Deo opitulante releuari speramus, consilio et auxilio uestro magno, pro Dei et nostro amore, sustentetis et confirmetis. ualete.





EPISTOLA XuI. EPISCOPI AURELIANENSIS AD SUGERIUM.

SUGERIO Dei gratia Beati Dionysii reuerendo abbati, et RAD. comiti uiromandensi, MANASSES, Dei patientia Aurelianensis Ecclesie humilis minister, salutem et seruitium.

Infortunium de interfectione Willelmi de Camera, quod apud nos nuper contigit, et quod interfectores  illius ad ecclesiam Dei, que est refugium peccatorum, timore mortis fugere, et quod ab ea, ubi et cruci et Crucifixi imagini adherebant, sunt uiolenter extracti, et postea carceri in turre mancipati, ad aures sublimitatis uestre cognouimus peruenisse. Nos siquidem cum ciuitate Aurelianensi uniuersa pro tanta et tam sacrilega uiolatione ecclesie Dei grauissime, ut dignum erat, commoti, eos, quia contra Deum et contra decus Ecclesie capti fuerant, ut redderentur quesiuimus. Quod cum minime obtinere possemus, consilio religiosorum uirorum ciuitatem a diuino officio interdiximus. Placuit autem uobis, quod inde eos abduci, ut audiuimus, precepistis. Nobis siquidem non uidetur quod interdictum, quod ex consilio in ciuitatem  posuimus, absque maximo consilio, dum illi capti teneantur, dimittere debeamus. Unum est etiam unde et nos et tota ciuitas omnino terremur et mouemur, quod eodem die quo illi a ciuitate abducti sunt, occulto Dei iudicio apud nos contigit. Imago quedam que in capite ecclesie nostre post  altare quoddam non longe a terra cruci affixa est, multis clericis et laicis presentibus et uidentibus, ita uisa est flere, quod lacryme ab oculis eius uise sunt stillare et manare, et ab hora nona usque ad noctis medium lacrymarum affluentia non est uisa cessare. Quod quidem relatione honestissimorum uirorum qui hoc uiderunt, sciatis accepisse. Utrum autem peccatis populi aut nostris exigentibus hoc contigerit, ignoramus. uerum multi sunt qui arbitrantur miraculum illud luctum Ecclesie Dei et dolorem significare, quia captiuos et peccatores illos qui ad ipsam confugerant, in sinu suo non potuit conseruare. Quacunque tamen occasione contigerit, nos, qui quod nostri officii est non possumus pretermittere, prudentie uestre rogando supplicamus  ut quod male in Ecclesia Dei actum est, ita discretionis uestre consilio corrigatur, quatenus digna et debita reuerentia illi exhibeatur, et ciuitas que matri ploranti condolet et compatitur, ab interdicti uinculo relaxetur.





EPISTOLA XuII. COMITIS uIROMANDENSIS AD SUGERIUM. Scribit se Remos uenisse ad papam pro suo et comitisse Flandrensis negotio; suam deinde absentiam excusat et eius beneplacitum rescire cupit.

SUGERIO Dei gratia abbati Sancti Dionysii, R. [RADULFUS] uiromandensis comes, salutem.

Nouerit prudentia uestra me uenisse Remis ad apostolicum, et comitissa Flandrensis  me duxit illuc pro negotio suo, ibique et de eius et de meo tractamus negotio. Et sciatis quod dominus  papa et tota curia bonum et hilarem uultum ostendit mihi, sed penitus ignoro quid de me sint facturi  . Hoc pro certo scio quod nunquam negotium meum bonum habebit exitum, nisi per uos. Iam licentiam a domino papa acceperam, sed ipse detinet me. Si ergo uobis placeret negotia Parisiis facere uel respectare, multum uellem, et bonum esset. Nescio enim quando uenire potero a curia. Quod si uobis placet ut ueniam ad uos, omnibus dimissis ego ueniam citius. Ergo de omnibus uelle uestrum nobis rescribite, quia quod mihi mandaueritis, ego faciam.





EPISTOLA XuIII. COMITISSAE NIuERNENSIS AD SUGERIUM. Rogat ut cuidam de Antissiodoro restituatur certa pecunie summa, quam Gaufredus Crassus de Stampis et Radulfus frater eius reddere recusabant.


Domino suo et amico SUGERIO Dei gratia Sancti Dionysii abbati, I. Niuernensis comitissa, salutem et obsequium.

 Non latet prudentiam uestram me in uestra custodia remansisse. Dominus enim meus in seruitio Dei et regis est, ad cuius iniuriam si mihi uel hominibus qui ad tuitionem uiri mei pertinent, aliquis malefecerit, spectat. Siquidem unus de ciuitate Antissiodorensi super quibusdam hominibus Stampensibus conqueritur, Gaufredo Crasso et Radulfo fratre ipsius, qui ei debent decem libras et dimidiam Aurelianensis monete, et nolunt reddere. Quam etiam pecuniam cum dominus rex iussisset reddi, contempserunt. Unde uos rogo sicut dominum meum, ut eam restitui faciatis. Super quo quid facturus sitis, remandate mihi. Huius autem pecunie fideiussores sunt Harduinus, Felperius et Iachelinus.





EPISTOLA XIX. DECANI ET CAPITULI CARNOTENSIS AD SUGERIUM. Rogant ut electionem Gosleni episcopi Carnotensis uice domini regis approbet et regalia reddat.


Charissimo domino et amico suo SUGERIO Dei gratia uenerabili abbati S. Dionysii, R. [ROBERTUS] humilis decanus et totum capitulum Carnotensis Ecclesie plurimam in Domino salutem et dilectionem.

Nouerit discretio uestra, carissime domine, quod accepta a uobis regia licentia loco domini regis, die statuta conuenimus in capitulum nostrum, et inuocata sancti Spiritus gratia, pari uoto unanimique consensu elegimus nobis et Ecclesie nostre in episcopum domnum Goslenum archidiaconum  nostrum, uirum utique liberalem, idoneum et litteratum, idipsum approbantibus uiris religiosis abbatibus qui presentes erant, omnique applaudente populo, et Deo gratias referente super electione talis persone, que utilis esse creditur Ecclesie, et regno fidelis. Rogamus igitur carissimam nobis dilectionem uestram ut huic nostre electioni, que a Domino, sicut credimus, facta est, et quam uobis et uiua uoce et scripto presentare curauimus, assensum prebere, et electo nostro regalia reddere uice domini regis dignemini ualete.



EPISTOLA XX. SUGERII AD CAPITULUM CARNOTENSE. Ad precedentem responsoria.

 SUGERIUS Dei gratia Beati Dionysii abbas, capitulo Carnotensi, ROBERTO scilicet decano, et aliis, salutem et dilectionem.

Quod unanimiter et communi pace pontificem uobis domnum Goslenum archidiaconum elegistis,  ualde nobis placet. Enimuero ipsum honestum et liberalem, et audiuimus et credimus. Nos autem quantum ex parte domini regis, cuius uices agimus, facere habemus, huic electioni libenter assensum prebemus. De regalibus uero, sicut in curia dominorum regum Francorum mos antiquus fuisse dignoscitur, cum episcopus consecratus, et in palatium ex more canonico fuerit introductus, tunc ei reddentur omnia. Hic est enim redditionis ordo et consuetudo, ut, sicut diximus, in palatio statutus regi et regno fidelitatem faciat, et sic demum regalia recipiat.





EPISTOLA XXI. GUILLELMI DE MAUSIACO AD SUGERIUM. Hierosolymam profecturus, scribit ut ad Burdellum mittat sapientem prepositum de suis, et hominem cui seruandam committat turrim Talemundi, quam Eblo de Maloleone ablaturum se minabatur.


SUGERIO Dei gratia uenerabili abbati S. Dionysii, W [WILLELMUS] DE MAUSIACO eius amicus, et regis Francorum senescalcus, salutem.

Nouimus equidem dilectionem uestram et ingenium circa negotia terre regis semper et affectuose intentum; nostrum uero circa Pictauie negotia quantum potuit fideliter intentum, uestra satis nouit discretio. Quapropter benignitati uestre mandamus ne aliquid fraudis post me lateat, ut quam citius poteritis ad presens, et omni occasione remota, prepositum de uestris sapientem et probum  Burdello  mittatis. Quod nisi feceritis, in rei ueritate sciatis Burdellum, et omnem illius regionem, nisi Deus fecerit, irrecuperabiliter amittendam. Nam fideles regionis illius mihi hoc scripserunt, quod inimici et burgenses in ipsa ciuitate occidebant. Insuper, ut domino et amico meo mando, quod turrim Talemundi, in quantum potui, ad honorem regis fideliter huc usque seruaui. Modo uero dominus Eblo de Malleone redditus turris mihi ex toto aufert, et domino episcopo Pictauiensi  dixit, quod amplius redditus turris me non sufferret habere. Quapropter mando, et sublimitatem uestram deprecor, ut hominem talem mittatis, cui turrem reddam qui eam fideliter conseruet.  Nam Hierosolymam sum iturus, nec possum eam seruare, nec amplius certe seruabo. uale. Donum uestrum si placet amicitie uestre ut peregrinus requiro.





EPISTOLA XXII. LUDOuICI REGIS AD SUGERIUM. Scribit de aduentu suo Constantinopolim et de perquirenda pecunia que ipsi mittatur.

LUDOuICUS Dei gratia rex Francorum et dux Aquitanorum, carissimo suo SUGERIO uenerabili  abbati S. Dionysii, salutem et plurimam gratiam ac dilectionem.

Sacrosancte peregrinationis iter laboriosum sub ope diuina sequentes, inter labores uix tolerabiles et infinita pericula sani letique transiuimus, et usque Constantinopolim cum omni prosperitate et gaudio die Sabbati  ante festum sancti Dionysii Domino ducente peruenimus. Ab hac itaque ciuitate, ubi per aliquot dies dietauimus, scripsimus uobis, uniuersa de nobis leta et prospera uobis annuntiantes. Plurimi quidem exercitus nostri iam transierant et transibant, et nos et ipsi parati eramus ad transitum. Sit itaque diligentia uestra sollicita de dirigendis gressibus nostris per orationum suffragia, sit prudens et circumspecta in administratione  regni uobis commissa. De perquirenda uero pecunia, quam nobis in usus quotidianos pernecessariam uestra prudentia non ignorat, uos rogamus, et quanta possumus precum instantia petimus; et per debitam nobis dilectionem et fidem uos obsecramus, ut uigili sollicitudine quibuscunque poteritis modis mittendam nobis pecuniam diligenter colligere, collectamque mittere festinanter sine cunctatione studeatis. Sanctis orationibus uestris et Ecclesie beati Dionysii nos commendamus. uenerabilis frater uester episcopus Atrebatensis felici consummatione migrauit ad Dominum  . Dilectus filius uester Odo monachus  uos salutat, quem pro reuerentia beati Dionysii honorifice nobiscum habemus.





EPISTOLA XXIII. CONuENTUS SANCTI RICHARII AD SUGERIUM. Rogant iterum ut concedat eis in abbatem priorem Corbeiensem, et ne diutius eos absque pastore manere sinat.


SUGERIO Dei gratia uenerabili abbati S. Dionysii, serenissimo domino et Patri, humilis conuentus Sancti Ricarii salutem, et omni bono quod Deus est participari.

Sperantibus nobis in Domino facite bonitatem, ut habitare possimus in terra, et pasci in deliciis eius. Quasi enim in medio nationum positi uastantium atque diripientium, proturbamur uelut oues absque pastore, imo uelut populus absque rege, et quasi  pupilli absque patre. Dolentes itaque ac gementes tam diutinam matris nostre uiduitatem, iterum uestre pietatis genibus prosternimus preces, rogantesque pro amore Dei, et pro salute anime uestre, necnon quia dispensatio Ecclesiarum Gallie uobis credita est a Domino in eiusmodi negotiis, ut detis operam quatenus electio nostra, et consensus in Domino quem habemus et habuimus indeclinabilem de priore Corbeie, in honorem Domini et restaurationem Ecclesie nostre effectum habeat. Hoc nos,  hoc clerus, hoc milites, hoc uniuersus populus serenissimam paternitatem uestram rogat. Condescendat itaque benignissima uestre dignitatis pietas filiis et famulis suis, et ne diutius hoc modo fatigemur, manum porrigat consolationis.





EPISTOLA XXIu. THEODERICI EPISCOPI AMBIANI AD SUGERIUM. Scribit non sufficere sibi sumptus ad soluendam pecuniam pro qua denuo scriptus fuerat in ipsius libro.

Domino et Patri SUGERIO uenerabili abbati S. Dionysii, T. Dei miseratione Ambianensis presbyter humilis, ex animo seruitium.

Obsecro, mi domine, dele me de libro tuo quem scripsisti. Siquidem scripsistis mihi super expeditione regia  , ad quam nullatenus sufficere ualeo. ueritatem  dico amico meo, non mentior: unde parcat mihi dominus meus. Etenim tam domini pape quam domini regis seruitium ualde tenuem me fecerunt, et in frixorio quotidiano me posuerunt. ualete et attendite.





EPISTOLA XXu. GAUFREDI ARCHIEPISCOPI BURDEGALENSIS AD SUGERIUM. Rogat ne quid immutetur in terra Burdegalensi donec terre statum resciuerit.

Charissimo domino suo SUGERIO uenerabili abbati S. Dionysii, frater GAUFREDUS Burdegalensis Ecclesie dictus episcopus salutem et sincere dilectionis affectum.

Propositum nostrum erat per uos, domine, in reditu  nostro transire. Sed infirmitas fratris nostri Xantonensis episcopi  per breuiorem uiam compulit nos redire. Nunc itaque latorem presentium cum litteris nostris ad uos destinamus, uolentes certificari, si de descensu uestro ad partes nostras cum comite Rodulpho , sicut dixistis, adhuc deliberatum sit a uobis, et certum quid inde habeatis. Quod si nondum stat sententia, nos ad propria Deo uolente redeuntes, statum terre nostre addiscemus, et cognitum uobis significare curabimus, ut et secundum quod audieritis et cognoueritis expedire, agatis. Interim autem uobis ibi aliquid mutare, sicut nobis uidetur, non expedit. Super hoc per latorem presentium a uobis  prestolamur, et que uobis placuerint. Idem petit ac prestolatur a uobis frater noster Xantonensis, qui pro pace terre quantum potest elaborat.





EPISTOLA XXuI. EPISCOPI HEREFORDENSIS AD SUGERIUM. Pluribus eum commendat; deinde rogat ut quas missurus est reliquias S. Dionysii, eas certis titulis designet et fideli portitori committat.

ROBERTUS Dei gratia Herefordensis Ecclesie minister humilis, uotis et obsequiis SUGERIO uenerando  abbati Beati Dionysii salutem, et si quas habet receptibiles orationum suffragia.

Officia liberalis gratie uestre tam dudum mihi exhibita, quam sepius oblata, debitorem me tenent: si non uicem rependere possit, saltem ut gratias referat, quas possit uoluntas obnoxia. Et licet propria nos incommoda sepe dilanient, abundantius tamen rapiunt in amorem uestrum, et letificant animam meam tantarum carismata uirtutum, que de uobis ad commoda multorum latius predicantur. Quid enim? si sapientia, si prouidentia queritur in Sugerio, tanta reperitur, ut quecunque negotia uestro nituntur consilio, cautius procedant et succedant felicius. Si ad religionem recurritur, de speculo uite uestre relucet, et quod foris luceat, et  quod intus expediat. Additur liberalitatis preconium, que beneficiis preuenire gaudet, necdum rogata rogaturum. Hoc ego fretus liberalitatis preconio, tutior accedo cum precibus quam deuotis possum et humillimis, quatenus ad honorem Dei et Dei Genitricis Marie, ad munimen et reuerentiam Ecclesie sancte, cui licet peccator presideo, de pretioso et copioso thesauro uestro suscipiam reliquias aliquas, specialiter autem pretiosi martyris Christi Dionysii. Cum igitur mittenda paraueritis tam optata, quam pretiosa donatiua, que tamen mendicanti pietati caritas abundans negare non poterit; nouit cautela uestra quam certis titulis designari debeant, quam tuto signaculo communiri, quam fideli portitori committi. Que autem petite caritatis uobis  futura sit merces, procurabit uberius caritas ipsa, que Deus est, qui non digitum unum uel articulum dedit nobis ad pretium, sed totum se dedit in redemptionem  .





EPISTOLA XXuII EUGENII PAPAE AD SUGERIUM.

EUGENIUS episcopus, seruus seruorum Dei, dilecto SUGERIO abbati Sancti Dionysii salutem et apostolicam benedictionem.

Officii nostri nos hortatur auctoritas, etc. uide in Eugenio III papa ad an. 1153.





EPISTOLA XXuIII. EUGENII PAPAE AD SUGERIUM.

EUGENIUS episcopus, seruus seruorum Dei, dilectis  filiis suis canonicis Sancte Genouefe salutem et apostolicam benedictionem.

Quisquis Catholice fidei ueritatem, etc. uide ibid.





EPISTOLA XXIX. SAMSONIS REMENSIS ARCHIEPISCOPI AD SUGERIUM. Rogat ut succurrere sibi studeat contra burgenses de S. Remigio, qui milites conduxerant ut ecclesias B. Marie et S. Remigii infestarent.

SAMSON, Dei gratia Remorum archiepiscopus,  carissimo ac precordiali amico suo SUGERIO uenerabili abbati Beati Dionysii salutem, et quidquid in utraque uita melius, quidquid iucundius.

De uestra dilectione et strenuitate confisi, quam sepenumero experti sumus, benignitatem uestram cum multa precum instantia suppliciter exoramus, quatenus nunc in magna necessitate nostra ad honorem Dei et uestrum, et ad liberationem ecclesiarum beate Marie et Beati Remigii, absque longiore mora nobis in manu forti succurrere studeatis. Burgenses etenim de Sancto Remigio, qui predictis ecclesiis et nobis atroces iniurias et detrimenta grauia intulerunt, nunc tandem contra nos superbe insurrexerunt, et milites conduxerunt ut nos infestent, et ea que ad nos pertinent diripiant  .  ualete.





EPISTOLA XXX. TREuERENSIS ARCHIEPISCOPI AD SUGERIUM. Querit quid ipsi de Hierosolymitana expeditione intimauerunt nuntii regis Francie.

ALBERO Dei gratia Treuerorum humilis minister et seruus, SUGERIO amico carissimo abbati Sancti Dionysii, orationes et intime dilectionis affectum.

Benignitatis uestre benigna recordatio dum menti nostre se ingerit, cor meum et anima iucundius hilarescit, certumque est nobis talem uirum merito uenerari, quem longe lateque titulus meritorum docet honorari. Igitur quoniam hoc iure amplecti debeo,  ad seruitium uestrum accingi cupio; sed quia absentia nimis impedit effectum, bona deuotio complet orationibus affectum. Relatum est nobis, Pater et domine, nuntios uenisse uobis a domino rege Francie, qui certitudinem de expeditione debeant intimare. Si ita est, rescribite nobis que potestis, et si qua uobis placent, que apud nos sunt, parati sumus ad omne seruitium uestrum bono corde, bona uoluntate. ualete. Puerum quem uobis commisimus benignitas uestra benigne instruat et foueat.





EPISTOLA XXXI. PETRI ABBATIS CLUNIACENSIS AD SUGERIUM.

uenerabili et carissimo domino nostro SUGERIO abbati Sancti Dionysii, frater P. humilis Cluniacensis  abbas salutem et sinceram in Domino dilectionem.

Et aliis litteris uobis nuper mandauimus, et presenti scripto, sicut in corde nostro est, iterum replicamus, quod pre ceteris partium uestrarum prelatis  personam uestram singulariter diligimus, et sicut specialem Cluniacensis Ecclesie amicum propensiori caritatis affectu ueneramur. Unde non modice grauamur quod reuerentiam uestram, quam tam studiose diligimus, nec raro saltem uidere permittitur, et desiderata diu colloquii uestri opportunitas importunis multiplicium negotiorum nostrorum occupationibus impeditur. Mittimus itaque dilectioni uestre carissimum fratrem nostrum et intimum amicum, domnum Hugonem de Creceio, per quem beneplacitum uestrum nobis significare poteritis. Si quid enim scimus aut possumus quod uobis utile cognoscamus et commodum, hoc seruitio uestro tam in temporalibus quam in spiritualibus exhibere parati sumus. De cetero uerbum quoddam  secretum, quod scripto credere noluimus, in ore domini Hugonis posuimus, quod ea ratione mandauimus ut et uos illud secretum habeatis, et sicut expedire uideritis caute tractetis.





EPISTOLA XXXII. EUGENII PAPAE AD SUGERIUM.

EUGENIUS episcopus, seruus seruorum Dei, dilecto filio SUGERIO abbati Sancti Dionysii, salutem et apostolicam benedictionem.

Cum Dominus ac Redemptor noster, etc. uide in Eugenio papa III, ad an. 1153.





EPISTOLA XXXIII. PETITIO CONuENTUS SANCTI RICHARII AD SUGERIUM PRO ELECTIONE ABBATIS.

Ego STEPHANUS Centulensis prior cenobii, totusque  eiusdem loci conuentus.

Notum fieri uolumus omnibus sancte Ecclesie filiis, ad quorum notitiam littere iste peruenerint, quod nos omnes S. Ricarii monachi domnum Petrum Bituricensem S. Dionysii monachum, consilio et assensu religiosarum nostre prouincie personarum, ac militum, et procerum nostrorum, clericorum etiam ac burgensium, regulariter et canonice nobis in pastorem elegimus.





EPISTOLA XIu. THEODERICI EPISCOPI AMBIANENSIS AD SUGERIUM. Monet secreto ut uigilet de eligendo uiro religioso in abbatem S. Ricarii.

Charissimo domino et Patri SUGERIO uenerabili  abbati Sancti Dionysii, T. Dei gratia Ambianensis presbyter humilis, ex animo seruitium.

In aurem uobis loquor, quia cum multis malis fatiger et assiduis, ante omnia super enormitate monasteriorum meorum spiritus meus atteritur.  Nunc autem monasterium Sancti Ricarii ordinandum est, et monachi diffugia querunt et protelationes. Unde premunimus uos, quia nisi cogantur in manu ualida, personam eligent ad uoluntatem suam prauam, utpote homines qui ordinem nunquam didicerunt. Siquidem monasterium hoc uiro cordato indiget et religioso, et, ut mihi uidetur, aut Bernardus prior de Aquicincto, aut Drogo prior de Lehuno, ibi necessarius est. ualete, et super hoc uerbo uigilate.





EPISTOLA XXXu. GAUFRIDI MAIORIS ET TOTIUS S. RICHARII COMMUNIAE AD SUGERIUM. Rogant ut monachum suum Petrum, electum S. Ricarii abbatem, mittere non differat.

 Omni honore dignissimo SUGERIO uenerabili abbati Sancti Dionysii domino suo G. maior, et uauassores, et tota S. Ricarii communia, in Domino salutem et debitum seruitium.

Serenitatem uestram exoramus ut desolationi Ecclesie nostre, que tandiu sine rectore languit, subueniatis. Domnum Petrum monachum uestrum, consilio monachorum nostrorum, et religiosarum nostre prouincie personarum, et militum, et burgensium, canonice electum  uestri gratia quam citius potestis, sicut domui nostre necesse est, mittere ne differatis. ualete.





EPISTOLA XXXuI. EPISCOPI SARAB. AD SUGERIUM. Primo laudat eum impense; tum exposcit ab eo reliquias S. Dionysii, et excusat se quod, cum in Normanniam transiisset, uisitare eum nequiuerit ante suum in Angliam reditum.


Dilecto et merito diligendo patri et domino SUGERIO Dei gratia abbati Sancti Dionysii, regni Francorum rectori, IOSEELUS [al. IOSCELINUS] eadem gratia Sarab. episcopus, sub pennis cherubin manus hominis.

Opinionis uestre odor, qui circumquaque diffunditur, nos de transmarinis partibus in amorem uestri currere fecit  . uenimus ergo de finibus terrarum, uestram scilicet nostri temporis Salomonis audire sapientiam. Sapientiam audiuimus, templum quod edificastis aspeximus, ornamenta que a  uobis oblata sunt et offeruntur uidimus, ordinem ministrorum et ministeriorum attendimus: et merito in illius Australis regine uoces erumpimus, quia media pars non fuerit nobis nuntiata, et quoniam maior est sapientia et opera quam rumor fuerit in terra nostra. Quis enim non miretur hominem unum tot et tanta sustinere negotia, ut et Ecclesiarum pacem conseruet, statum reformet, et regnum Francorum armis tueatur, moribus ornet, legibus emendet? Merito itaque mare intrare debuimus, et uitam nostram uelo et uentis committere, et longi itineris innumeras experiri difficultates, ut ad uestram possemus peruenire notitiam. Sed parcat nobis uestra serenitas, quod in discessu nostro a Gallia faciem uestram, sicut uoluimus, uidere non  ualuimus. Traxit nos ineuitabilis necessitas, iniuncta obedientia. Cum enim in Normanniam transissemus pro negotiis Ecclesie nostre, que uobis ex parte aperueramus, uocauit nos dominus Cantuariensis metropolitanus noster ad matris nostre Cantuariensis Ecclesie negotia, et nec indulto nobis respirandi spatio in Angliam direxit  . Excuset nos ergo apud se uestra benignitas, quos tam manifesta excusat necessitas. De cetero mittimus uobis archidiaconum nostrum, qui nos plenius excuset, et qui nobis amoris, quem erga uos habemus, fructum ex parte reportet: reliquias scilicet egregii martyris Dionysii, per quas non solum in nobis, sed in Ecclesia Sarab. perpetua nominis uestri memoria uiuat. Cetera que a uobis postulamus, uiue uoci presentium  latoris commisimus. ualeat excellentia uestra, carissime Pater.





EPISTOLA XXXuII COMITIS ANDEGAuENSIS AD SUGERIUM. Sanum se profitetur et paratum ad seruiendum regi, perinde ac si rex presens adesset.

SUGERIO Dei gratia uenerabili abbati Sancti Dionysii carissimo suo, GAUFREDUS dux Normannie et comes Andegauensis, salutem et dilectionem

Sciatis quod gratia Dei sanus sum et incolumis, et paratus facere preceptum domini mei regis. Et ideo mando uobis, sicut carissimo meo, quod si necesse fuerit uocetis me ad seruitium regis, et certissime habebitis me paratum ad omnia que uolueritis  ad seruitium regis, et diligentius quam si presens adesset.





EPISTOLA XXXuIII. COMITIS THEOBALDI AD SUGERIUM ET RADULFUM COMITEM. Rogat ne capiceriam Ecclesie Carnotensis exigant iure regalie, cum regale Carnotensis episcopatus ipse de rege teneat in feodum.

SUGERIO Dei gratia abbati Sancti Dionysii et comiti RAD. amicis suis, THEOBALDUS Blesensis comes salutem et dilectionem.

Relatum est nobis quod exigitis ab episcopo Carnotensi capiceriam Carnotensis Ecclesie, qui eam de regali esse asseritis, quam Gaufredus bone memorie episcopus in manu sua tenebat, quando a  seculo migrauit. Unde uobis notum fieri uolo quod regale Carnotensis episcopatus de rege in feodum teneo cum alio feodo meo, ita quod decedente episcopo regale episcopatus meum proprium est, quousque alius substituatur. Et ideo uos rogo ut pro regali, quod meum est, capiceriam ab episcopo non requiratis; sed si eam precibus ab episcopo quesieritis, inde me non intromitto. ualete.





EPISTOLA XXXIX. LUDOuICI REGIS AD SUGERIUM. Scribit de itinere suo usque Antiochiam; mandat uero ut pecuniam colligere et mittere festinet. 

LUDOuICUS Dei gratia rex Francorum et dux Aquitanorum, SUGERIO uenerabili abbati S. Dionysii, salutem  et gratiam.

Compulit nos dilectio uestra ut quam citius potuimus de partibus Orientis super statu nostro certa uobis significaremus. Scimus etenim, scimus quoniam ad cognoscendum de eo totis anime desideriis auide suspiretis, nichilque uobis iucundius esse poterit quam ut de nobis leta suscipiatis. Ex quo regni nostri fines excessimus, bene prosperauit nobis Dominus uiam nostram, et usque Constantinopolim sanos et incolumes nos cum magna letitia et incolumitate totius exercitus miseratio diuina perduxit. Ibi uero ab imperatore  gaudenter honorificeque suscepti, cum aliquantulum immorassemus, pro his que necessaria uisa fuerant apparandis transfretauimus ad Brachium, et per Romanie partes direximus  iter nostrum. In quibus sane partibus, tum pro fraude imperatoris, tum pro culpa nostrorum, non pauca damna pertulimus et grauiter quidem in multis periculis uexati sumus. Non defuerunt quippe nobis assidue latronum insidie, graues uiarum difficultates, quotidiana bella Turcorum, qui permissione imperatoris in terram suam militiam Christi persequi uenerant, et in detrimentum nostrum totis uiribus incumbebant. Et quoniam in multis locis non poterant uictui necessaria reperiri, grauiter afflictus  fuit per aliquantulum temporis populus fame, et in una dierum, prout peccatis nostris exigentibus iudicium diuinum permisit, plerique ceciderunt de baronibus nostris  . Fuerunt enim mortui in ascensu montane Laodicie minoris inter districta locorum, consanguineus noster comes de Guarenna, Rainaldus  Tornodorensis, Manasses de Bulis, Gaucherius de Monte Gaii, Eurardus de Bretoilo et ceteri quamplures, de quibus opportunius lator presentium annuntiabit, quia dolor nos loqui latius non permittit. Nos autem ipsi frequenter in periculo mortis fuimus, sed tamen ab his omnibus per Dei gratiam liberati, persecutiones Turcorum potenter euasimus et usque Sataleiam  , saluo exercitu, Domino protegente, peruenimus. Ibi uero, cum de  prosequendo itinere diu multumque deliberassemus, episcoporum ac principum commune nobis consilium dedit, ut quoniam nobis equi diutine famis ac laboris attritione defecerant, et maior adhuc uie difficultas restabat, per mare Antiochiam in nauibus festinaremus. Eorum itaque sequentes consilium, die ueneris post mediam Quadragesimam  cum maxima parte principum nostrorum apud predictam ciuitatem felici nauigatione peruenimus, et inde uobis presentes litteras mittere curauimus. De cetero, omne opus nostrum in manu Dei est, qui, sicut in ipso confidimus, non derelinquet nos sperantes in ipsum, sed negotium suum ad gloriosum perducet effectum. Illud enim certissime scitote quoniam aut nunquam redibimus, aut cum gloria  Dei et regni Francorum reuertemur. Restat igitur ut uos frequenter memoriam nostri habeatis, et religiosorum orationibus semper et ubique nos attentius commendetis. Et quoniam pecunia nostra in multis et uariis expensis non mediocriter imminuta est, omnino nobis necessarium est ut ad colligendam eam studiosius intendatis, et quam citius poteritis per fideles nuntios quidquid coadunatum fuerit nobis mittere festinetis. Omnino namque negotium Christi prosequi nisi in multis expensis et in multo labore non ualemus. ualete.



EPISTOLA XL SUGERII AD EUGENIUM PAPAM. Narrat canonicos regulares S. Genouefe introductos esse, monetque quid ad huius operis absolutionem sit necessarium. 


 Charissimo domino et Patri uniuersali Dei gratia summo pontifici EUGENIO, SUGERIUS Beati Dionysii humilis minister, deuotas in Christo orationes, obedientie, et seruitii plenitudinem.

Susceptis apostolice preceptionis uenerandis apicibus, de monastice religionis positione in ecclesia Beate Genouefe Parisiensis, tantum tamque Deo  placitum negotium tanquam celitus nobis commissum gratantissime amplectentes, eo quod super hoc ipso presentialiter sancte paternitatis uestre celsitudo, cum non nisi imperare oporteret, paruitatem nostram prius rogauerit, totis animi uiribus effectui mancipare elaborauimus. Quamuis enim occasione querulorum canonicorum ad uos proficiscentium, eo quod curia Romana consueuit aliquando, quod turpe non est, cum re mutare consilium discrete distulissemus, nulla tamen contradicentium nobilium aut innobilium clericorum seu laicorum oppositione tepescere, aut in aliquo super hoc ipso remissius habere decreueramus. Cum subito proxima die fere tertia aut quarta, qua designatum abbatem et monachos in ecclesia eadem ponere proposueramus,  ecce prefati canonici, uidelicet cantor et alii, a facie uestra redeuntes mutatam pro bono pacis sententiam canonicorum regularium positione nobis reddiderunt  . Nos autem eque deuote ac gratanter secundam ac si primam recipientes sententiam, assumptis nobiscum uenerabilibus et sapientibus uiris, uidelicet abbate Sancti Germani , Sancti Petri Fossatensis , Sancti Maglorii , Sancti Petri de Ferrariis , et aliis de melioribus personis assistentium uicinorum, ad eumdem Sancte Genouefe locum accelerauimus, et in capitulo eorum quid super hoc extremo, quid super primo capitulo, secundum tenorem litterarum quas nobis detulerunt, prosequi uellent, consulte conuenimus. Qui, ut erant diuersi, diuersa sentientes,  cum aut utram aut neutram concorditer prosequi nollent sententiam, multa et morosa reprehensione, quod etiam postulata, quod etiam misericorditer concessa refutarent, insistebamus, donec qui sanioris erant consilii et filii lucis, canonicos regulares se suscepturos pacifice promiserunt. Nos autem super hoc ipso exhilarati, quoniam quidam de melioribus abbatem sibi constitui, et canonicos de Sancto uictore postulabant, communicato cum assistentibus consilio, tum quia nullam penes nos religiosorem in suo statu nouimus ecclesiam, tum quia propinquitate loci ad omnem eorum siue interiorem siue exteriorem commodior existit necessitatem, ad eos diuertimus, uirumque uenerabilem  abbatem Sancti uictoris  operibus pietatis approbatum, modo seorsum, modo in conuentu suo, ut his opem ferret, et adiutor Diuinitatis euelleret et destrueret, edificaret et plantaret, in nomine Domini suppliciter efflagitabamus. Qui ut emeritus Pater et eiusdem loci prouidus procurator, cum hoc ipsum instanter recusaret, ut priorem suum uirum uenerabilem et religiosum, abbatem fieri postulare nos comperit, obortis lacrymis cum  fletu et angustia cordis, senium defectumque suum opponens, eiusdemque prioris consilium et auxilium si eo careret deplorans, fere per totam diem recusando, et quod nunquam fieret detestando, usque ad proximam Nonam detinuit  . Tandem uero uictus precibus multorum, imo auctoritate uestra, qua eum importune opportune adiurabamus, tam misericordia quam pietate pro alieno commodo suum sustinens incommodum, eumdem uenerabilem priorem  cum duodecim fratribus uiris religiosis honestis nobis contradidit, quos in festo sancti Bartholomei  ad eamdem ecclesiam solemniter cum clero et populo ciuitatis induximus, et uenerabili Meldensi episcopo M.  quem nobiscum his agendis susceperamus,  eadem die coram altari eiusdem Sancte Genouefe abbatem benedici solemniter opitulante sanctitate uestra fecimus. Finita uero eiusdem officii missa, claustrum, capitulum et refectorium eis deliberauimus, dieque sequente regalium ex parte domini regis cuius uices agimus potestatem contulimus, fidelitatem uirorum ad eos pertinentium et iuramenta securitatum eis fieri fecimus. Eapropter, Pater sanctissime, actionem nobis commissi negotii celsitudini uestre summatim significare dignum duximus, ut et uobis quod precepistis factum esse placeat, et quam prompta sit paruitas nostra ad obedientie uestre expletionem innotescat. De cetero sancti apostolatus uestri genibus prouoluti spiritu,  obnixe subnixe supplicamus, opus hoc opus manuum uestrarum manutenere et protegere, gladium S. Petri contra omnem emulorum importunitatem cominus euaginare. Appellationum quoque molestias, quibus quietem eorum iugiter indiscrete perturbarent, misericorditer si placet prohibere eamdem ecclesiam Deo innouatam, tanquam nouam plantam, donec perfecte radicata fuerit, crebra propagatione extendere. Quibus omnibus maximum poterit prestare suffragium, si quemadmodum inceptum est, in eadem ecclesia plenitudinem officii secundum obseruationem ordinis sui usque ad unum iota et unum apicem conseruari feceritis, ne dissonantia officii, legendi et cantandi diuersitas in scandalum regularium et irregularium emergat, ne ostiorum  apertio hac occasione nocte et die fratres conturbet, ne per eosdem emulos aliqua infamia in eos subrepat: ut quiete ibidem omnipotenti Deo ad laudem et honorem sancti apostolatus uestri et persone uestre sempiternam remunerationem dignum Deo famulatum exhibere ualeant. Quid namque de paternitate uestra sperarem? Ego ipse peccator ex hoc uestro opere aliquid misericordie Dei me lucraturum confido. Est et aliud quod paternitati uestre uolumus  capitulum innotescere, ut sicut primum mandastis, saluis eorum tantum prebendis, prepositure et terrarum custodia canonicis regularibus remaneant. Quoniam si exterioribus remanserint, omnia dilapidabunt et sibi subripient, et ad defectum uictualium, ut uel sic ordo periclitetur, forsitan crudeliter elaborabunt. Aliud quoque est, quo in hoc principio laboris sui filii uestri potissimum indigent. Quemdam Rodulphum emulantem et derogantem eorum religioni mucrone beati Petri, ut conuertatur, feriendo compescatis, et ne impunitate eius aliorum emergat contumacia, eius stultitiam reprimatis. Conterat Dominus omnipotens omnem hostem sub pedibus uestris. Eos autem seruitio uestro paratos, et Ecclesiam nostram, sed et carissimum filium  uestrum Ludouicum regem Francorum in opere Dei tam laboriose negotiantem sanctis orationibus uestris commendamus, rogantes ut si quid certum de eo audistis, nobis insinuetis. ualeat in eternum sanctitas uestra, amantissime Pater et domine.





EPISTOLA XLI. COMITIS uIROMANDENSIS AD SUGERIUM. Rogat ut clericis Beluacensibus ad preces regine pecunia indulgeatur de redditibus episcopatus Beluacensis, ad expensas itineris ipsorum ad papam pro electione Henrici in episcopum Beluacensem.

SUGERIO Dei gratia abbati Sancti Dionysii, R. [RADULFUS] uiromandensis comes salutem.

Beluacenses clerici pro electione domni Henrici Romam properant ad apostolicum, et ad perficiendum  hoc opus pecunia est eis necessaria. Rogat autem domina regina  et uos et me, ut de reditibus episcopatus ex aliqua parte eis indulgeamus. Rogo itaque uos, quoniam hoc multum uolo et laudo, ut eius petitionem exaudiatis in tantum, ut Domino regi gratum sit, et honor eius et noster, quoniam dominus noster est, et ei debemus quod pro alio non faceremus. ualete.





EPISTOLA XLII. GAUFREDI EPISCOPI BURDEGALENSIS AD SUGERIUM. Significat terre sue statum et infestationem regis terre per uicecomitem Gauarritanum.

Reuerendo et in Christo carissimo suo SUGERIO uenerabili per Dei gratiam Sancti Dionysii abbati,  frater GAUFREDUS Burdegalensis Ecclesie dictus episcopus, cum salute dilectionis et obsequii quod possit in Domino.

Statum terre nostre uobis siquidem ex condicto significare habuimus, distulimus autem hoc usque modo, pro eo quia rebus se mutantibus non nisi certa et cognita uobis fuerunt nuntianda. Noueritis ita nos apud Menusanum  in Assumptione beate Marie, ubi Auscitanus archiepiscopus   et fere omnes episcopi et proceres totius Guasconie conuenerant, Gauarritanum uicecomitem  in presentia omnium conuenisse super imparatione et infestatione terre domini regis ab ipso et a suis, sed et de obsidione qua tenebat Aquensem ciuitatem, que de proprietate regis est, obsessam. Perlecte quoque fuerunt in medium, et a nobis exposite illi littere domini pape  , in quibus continebatur sententia excommunicationis in ipsum et in totam terram suam, nisi ab inquietatione terre regis desisteret. Graue multum fuit illi et suis hoc audire, fuit tamen qui et hec et duriora fortassis in palam loqueretur. Et licet non omnia pro uoluntate nostra contingerent, eo tamen nec sine magna difficultate deuenimus,  quod in octauis beate Marie de . . . . [f. suppl. de Septembri] colloquii ad inuicem dies statuta est, ubi iuxta consilium prefati archiepiscopi et nostrum, de inquisitione, quam ex parte domini pape et pro domino rege illi feceramus, se acturum promisit. Quid ipse acturus sit super hoc nescimus; uerumtamen dicitur quia sententiam diu sustinere non poterit, si districte teneatur. Unde necesse uidetur ut a domino papa iterato sub omni districtione, si quis de partibus uestris ipsum adiret, eadem sententia uel grauior tenenda preciperetur, quia sunt fortassis qui trepidant, nec ad unius iussionis uocem cito mouentur. Ceteri uero proceres nostri per Dei gratiam ad bonum et ad pacem terre nostre proniores solito esse uidentur. Martinus autem,  qui deputatus fuit custos turris Burdegalensis, de nouo uiam uniuerse carnis ingressus est. Turris ipsa, sicut ab eodem Martino acceperamus, et per nostros quos ad uidendum misimus pro certo cognouimus, omnino imparata est, et de munitione et de uictuali etiam, quoniam, sicut ipse Martinus sepe nobis conquestus est, nec ipse nec ceteri qui cum eo erant clientes procurationem prout oporteret habere poterant. Unde quoque dicebat quatuordecim libras, que illi altero anno promisse fuerant, se fideliter expendisse, et ad turris munitionem, et ad suam atque eorum qui secum erant supplendam necessitatem. Nunc quoque eo defuncto, qui ibi remanserunt minus idonei uidentur ad  custodiendum. Sed et domus illa, de qua credimus uos audisse, nondum est ibi edificata, cum tamen pernecessaria esset. Quia igitur regni consilium atque prouisio uobis incumbit, et domino comiti Rod., quem per uos petimus habere salutatum, et hec eadem illi significari: sit sollicitudinis uestre et illius, ut his diligenter consideratis, si honorem regni diligitis, si terram ei uultis seruare, pro instanti necessitate, et de munitione turris et reedificatione  domus, et de idoneis et strenuis custodibus, et bono eorum prouisore mittendis, et quomodo necessaria suppetant ipsis, remota dilatione prouideatis. Sed et de ministerialibus Aquitanie a domino rege constitutis, et his qui sub eis sunt prepositis lator presentium frater N. de his quidem et de aliis que nouit uobis expediet, cui uolumus ut credatis sicut et nobis. Quippe is est quem nostis, et qui uera uobis dicet, utpote fidelis et amicus pro posse suo in omnibus que ad regem pertinent. Per ipsum que placuerit nobis remandetis.





EPISTOLA XLIII. DECANI ET CONuENTUS AEDUENSIS AD SUGERIUM. Rogant ut electioni Henrici, fratris Burgundie ducis, assensum prebeat, eiusque personam pape commendet.


SUGERIO Dei gratia S. Dionysii uenerando abbati, Patri et domino, W. [WILLELMUS], Eduensis Ecclesie decanus cum uniuerso conuentu, salutem et debitam reuerentiam.

Regie excellentie per omnia ut decet debitum honorem et dignitatem conseruantes, uobis, cui diuina prouidente clementia dominus noster rex uices suas commisit, electionem nostram iuste et canonice factam presentamus. Elegimus siquidem Henricum  fratrem ducis Burgundie, archidiaconum nostrum de regia stirpe ortum, consilio et assensu religiosarum personarum et totius cleri et populi. Obsecramus itaque excellentiam uestram,  quatenus huic electioni nostre assensum uestrum prebeatis, et litteris uestris personam electi domino pape commendetis.





EPISTOLA XLIu. DECANI NOuIOMENSIS AD EUMDEM SUGERIUM. De electione Balduini abbatis de Castellione, in episcopum Nouiomensem, ut uice domini regis ei assensum prebeat

SUGERIO Dei gratia Sancti Dionysii uenerabili abbati et uicario regni, B. [BALDUINUS] Nouiomensis Ecclesie decanus totumque capitulum salutem.

Religiosum et honeste fame uirum abbatem de Castellione Balduinum consilio religiosorum uirorum communi assensu capituli electum nobis in episcopum  discretioni uestre notificamus, et  ut uice domini regis tam competenti et honeste electioni facilem prebeatis assensum, supplicamus.





EPISTOLA XLu EUGENII PAPAE AD SUGERIUM.

GENIUS episcopus seruus seruorum Dei, dilecto filio SUGERIO abbati Sancti Dionysii, salutem et apostolicam benedictionem.

 Quoniam ad religiosorum spectat officium, etc. uide in Eugenio III ad an. 1153.





EPISTOLA XLuI. ABBATIS CLARAEuALLENSIS AD SUGERIUM.

Amantissimo patri et domino SUGERIO Dei gratia uenerabili abbati Beati Dionysii, frater BERNARDUS de Claraualle, salutem et orationes.

Benedictus Deus, qui in manu uestra operatus est salutem in ecclesia Sancte Genouefe, ut domus Dei restitueretur ordini et discipline. Agit uobis gratias apostolica ipsa auctoritas, quod fideliter et efficaciter opus magnificum incepistis. Agimus et nos quas possumus gratias, et quicunque Dominum diligunt in ueritate. Rogamus itaque et obnixius postulamus ut secundum apostolicarum tenorem  litterarum operi manuum uestrarum dexteram porrigatis, ut quod magnifice ceptum est, uestre magnitudinis opera perfici possit in dies et feliciter consummari. Iam pro ecclesia Sancti uictoris caritatem uestram sollicitare superfluum iudicauimus, quia omnium Ecclesiarum uobis custodia commissa esse noscitur. Sed his debetis amplius quarum religio amplius noscitur indigere.



EPISTOLA XLuII SUGERII ABBATIS AD PAPAM EUGENIUM. Quid contra canonicos S. Genouefe, qui Romam cateruatim properabant pauentes ne quid in ipsorum uita et re familiari immutaretur, facto sit opus significat.

 Charissimo domino et patri Dei gratia uniuersali et summo pontifici EUGENIO, SUGERIUS Beati Dionysii abbas obedientie et seruitii plenitudinem.

Laudem Domini loquitur os meum, quod tanta tanti patris et uniuersalis domini celsitudo pro exsecutione debite obedientie apud Sanctam Genouefam paruitati nostre, que pene nulla est, grates reddere non dedignatur. Profecto inter alia hoc potissimum exstat, quo ad omnem indifferenter obedientie plenitudinem animamur, quo ad omnium mandatorum uestrorum exsecutionem pro toto posse tam pie quam audacter accingimur. Sane quod pre manibus est Sancte Genouefe negotium, opus diuinum, opus sanctum, opus quod operatus Deus per uos in diebus nostris miserrimi illi seculares non tam canonici  quam Sancte Genouefe persecutores, apud nos impedire non ualentes, cateruatim Romam properantes festinant, si forte quacunque occasione, quocunque pietatis honesto aut inhonesto modo Petri constantiam mouere, curiam Romanam petitionibus flectere, familiares, et per familiares alios decipere, pro uita, pro moribus, pro re familiari qualicunque ne mutetur, toto nisu animi et corporis innitentes.  uerum quia causa Ecclesie causa Dei est, Petro et Petri uicario per Petrum commissa, confidimus in Domino Iesu quia ipse qui cepit perficiet, nec poterunt uiri offensores Dei et sui proditores aduersus religionem in curia capitali religionis preualere. Qui quam indiscrete et irreuerenter contra preceptum uestrum se habuerint, uestre paternitati significare dignum duximus. Thesauros quos nobis precepistis assignare abbati et canonicis regularibus, audiente archiepiscopo Remensi , et episcopo Suessionensi , et aliis quamplurimis religiosis personis, ex parte uestra ostendentes litteras preceptionis uestre exegimus. Qui iniquitate inuoluti, nequitia excecati, nec thesauros furtim sublatos, uidelicet quatuordecim marcas auri, ut aiunt, de  feretro sancte Genouefe, nec reliquias eiusdem, uidelicet casulam sancti Petri, pro quo eos regia potestate, nisi eis pro reuerentia uestre celsitudinis parceremus, tanquam fures aut raptores tenuissemus, nullo modo reddere uoluerunt. His igitur et huiusmodi iniuriis Deo et sanctis eius et apostolice reuerentie derogantes, pro contemptu, pro inobedientia, pro sacrilegio in ultionem ecclesiasticam decidentes, quem meruerunt ex rigore iustitie recipere talionem, eos in proximo sentire, suppliciter efflagitamus. Illuc enim superbiendo ascenderunt, unde eos iusto iudicio prosternere, et seruos Dei in pace conseruare facillime potestis. Sepius enim multa conuicia, minas terribiles eis intulerant, garciones suos eamdem Sancte Genouefe ecclesiam noctu intrare,  et ostia eorum frangi fecerant, contra canonicos Matutinas incipientes conclamare ne alter alterum audiret impulerant, donec nos super his iniuriis ab eisdem canonicis regularibus uocati illuc accelerauimus, oculorum excecationem et membrorum detruncationem helluonibus huiusmodi, si quid simile deinceps committerent, terribiliter promisimus, seruientes de nocte, si qui interciperentur crebro transmisimus, et sic per Dei gratiam zelo obedientie et regie maiestatis terrore eos in pace tanquam Dei excelsi seruos libentissime confouemus, et in hoc solo Dei ac sancte religionis amore quandiu uobis placuerit constanter perseuerauimus. uerum tantum bonum, quo letatur Ecclesia Dei, quo predicabitur sancti apostolatus uestri usque in finem seculi famosa  beatitudo, taliter pacifice et quiete terminari poterit, si iis religiosis chorum, capitulum, claustrum et refectorium ad conseruationem sancte religionis iuxta ordinem sancti uictoris illis exclusis deliberari feceritis. De redditibus etiam exterioribus et terrarum custodia cauendum erit, ne in manibus eorum, quia eam omnino religiosorum odio destruerent, dimittatis. Constat enim quod irregulares regularibus nunquam nisi in manu forti consentient, neque pro extorta peccatorum uoluptate, nisi  misericordia Dei effecerit, eis uera pace iungentur.





EPISTOLA XLuIII. LUDOuICI REGIS AD SUGERIUM Mandat ut res Reginaldi de Bulis, qui in Oriente remanebat, et hereditatem Drogonis defuncti seruari curet.

LUDOuICUS Dei gratia rex Francorum et dux Aquitanorum, SUGERIO eadem gratia uenerabili abbati Sancti Dionysii, salutem et gratiam.

Super Reginaldo de Bulis, qui nobiscum ad Dei seruitium et nostrum peragendum in Orientis partibus remansit, uobis mandamus quatenus terre sue, quam defuncto fratre suo Manasse  iure patrimonii obtinere debet, et hominibus omnibus ad eum pertinentibus tanquam nostris propriis prouidentie  curam adhibeatis; et si quis eos in aliquo infestare uoluerit, uos pro posse uestro uestrum illis impertiamini auxilium. Super Drogone de Munci, qui mortuus est, similiter uobis mandamus, quatenus hereditatem suam tanquam nostram propriam, ad nostram siquidem utilitatem, seruari faciatis. ualete.





EPISTOLA XLIX. HENRICI FRATRIS REGIS AD SUGERIUM. Expetitus in episcopum Beluacensem, rogat ut alius eligatur.

Amantissimo Patri et domino SUGERIO Dei gratia abbati Sancti Dionysii, HENRICUS indignus monachus Clareuallensis eternam in Christo salutem.

Molestum mihi est quod occasione mei Beluacensis fatigatur Ecclesia. Unde et ab initio denuntiaueram  clericis ne inutilem laborem assumerent, aut Ecclesiam ipsam damnosa dilatione grauarent. Utinam autem uel nunc ipsa uexatio eis dederit consilium uel intellectum ut, omni frustratoria dilatione precisa, Ecclesie Christi prouidere festinent, personam aliam idoneam tanto ministerio eligentes! Quod ut celeriter fieri iubeatis, et deinceps inaniter laborare, si id forsitan tentare uoluerint, omnino prohibeatis, dilectam mihi in Christo paternitatem uestram obnixius et affectuosius rogo. Hoc enim indubitanter uos credere uolo, quia quanto amplius super hoc laboris assumeretur, tanto amplius amitteretur. ualete in Domino semper.





EPISTOLA L LUDOuICI REGIS AD SUGERIUM ET ALIOS. Mandat ut persolui curent pecuniam quam mutuo acceperat per Ebrardum magistrum Templi.


LUDOuICUS Dei gratia Rex Francorum et dux Aquitanie, S. [SAMSONI] Remensi archiepiscopo, SUGERIO Sancti Dionysii abbati famosissimo, et R. [RADULFO] comiti de Perona, cognato et amico nostro carissimo, salutem et gratiam nostram.

Dilectioni uestre mandamus quatenus ea que Ebrardus magister Templi uobis mandauerit, certa habeatis  . Nos siquidem eum ab Antiochia ad  mutuo accipiendam pecuniam nobis necessariam sexto Idus Maii Acaron  misimus. Ex Dei itaque parte uobis mandamus et nostra, quatenus eis persolui pecuniam quam citius faciatis, quam per eos nobis mutuo acquisitam, ex litteris uobis missis audieritis.





EPISTOLA LI. EUGENII PAPAE EPISCOPIS ANTISSIODORENSI, SUESSIONENSI, ET SUGERIO.

EUGENIUS episcopus seruus seruorum Dei uenerabilibus fratribus H. Antissiodorensi, G. Suessionensi episcopis, et dilecto filio suo abbati Sancti Dionysii SUGERIO, salutem et apostolicam benedictionem.

Dilectus filius noster L., etc. uide in Eugenio III papa ad an. 1133.





EPISTOLA LII. LUDOuICI REGIS AD SUGERIUM. Mandat ut Arnulfo Lexouiensi episcopo centum et quatuor marcas argenti rependat, quas Arnulfus regi mutuo dederat.


LUDOuICUS Dei gratia rex Francorum et dux Aquitanorum, SUGERIO abbati S. Dionysii dilecto et fideli suo salutem.

Sciatis quia Arnulfus  Lexouiensis episcopus in magna necessitate prestitit mihi de suo auri et argenti quantum potuit, unde ei adhuc debeo centum et quatuor marcas argenti. Mando itaque uobis ut, remota omni excusatione et dilatione, eas illi de mea reddatis infra mensem postquam litteras istas receperitis, ita quod propter nullam causam ipse  mihi offendatur uel disturbetur. Sciatis etiam quia predictam pecuniam ei affidari feci.





EPISTOLA LIII. EIUSDEM AD EUMDEM ET uIROMANDENSEM COMITEM. Ut mortuis Alberto Daluolt et Hugone filio eius, turrim de Andresel, quam prefatus Albertus regis permissu exstruxerat, ad suum usque reditum seruari curent.

LUDOuICUS Dei gratia rex Francorum et dux Aquitanie, SUGERIO eadem gratia uenerabili abbati S. Dionysii, et R. [RADULFO] uiromandensi comiti cognato et amico suo carissimo, salutem et gratiam nostram.

Dilectioni uestre notum fieri uolumus, Albertum  Dauolt, nostrum siquidem familiarem, in Christi nostroque seruitio mortuum esse. Sed quoniam Hugonem eius filium certa quorumdam relatione didicimus fuisse mortuum, ob hoc uobis ut amicis nostris mandare curauimus, quatenus turrim de Andresel  , quam prefatus Albertus nobis siquidem consentientibus firmauerat, iuxta nostre uoluntatis  mandatum usque ad reditum nostrum seruari faciatis, appositis et constitutis ex parte nostra custodiis, ne quid in nobis contrarietatis accidat. De ceteris uero rebus ad eum pertinentibus uobis mandamus quod sicut uestre uisum fuerit discretioni, illis honeste disponendo prouidentie curam adhibeatis. ualete





EPISTOLA LIu. EIUSDEM AD EOSDEM. Mandat ut domum suam de Gisortio diligentiori cura seruari satagant.

LUDOuICUS Dei gratia rex Francorum et dux Aquitanorum, SUGERIO eadem gratia uenerabili abbati S. Dionysii, et R. [RADULFO] uiromandensi comiti, salutem et gratiam nostram.

 Nostra uobis manifestauimus negotia, et iterum uobis notum facimus  , ut iuxta nostre uoluntatis mandatum, illa pro posse uestro adimplere festinetis. De cetero uobis ut fidelibus et amicis nostris karissimis mandamus, quatenus domum nostram de Gisortio ad nostram siquidem utilitatem seruari faciatis, et diligentiori cura amodo prouideatis. ualete.





EPISTOLA Lu. EIUSDEM AD EOSDEM. Mandat ut amico suo Arnulfo, Lexouiensi episcopo, sexaginta modios de optimo uino suo Aurelianensi dare non renuant.

LUDOuICUS Dei gratia rex Francorum et dux Aquitanie, dilectis suis et amicis SUGERIO sancti Dionysii  abbati, et R. [RADULFO] uiromandensi comiti, salutem et gratiam.

Dilectioni uestre mandando precipimus quatenus dilecto et precordiali amico meo A. [ARNULFO] Lexouiensi episcopo sexaginta Aurelianenses modios de meo optimo uino Aurelianensi dare non renuatis. ualete.





EPISTOLA LuI. EIUSDEM AD EOSDEM. Ne suscipere recusent seruitium Archimbaldi de Soliaco, querela de eo post reditum suum definienda.

LUDOuICUS Dei gratia rex Francorum et dux Aquitanie, dilectis fidelibus suis SUGERIO uenerabili abbati sancti Dionysii, et R. [RADULFO] uiromandensi comiti salutem et gratiam.

 Mandauit nobis Archimbaldus de Soliaco  , quod de seruitio nostro prosequendo ad uoluntatem fidelium nostrorum presto erit in omnibus ac deuotus. Petit autem, quod si quid aduersum nos egit, remaneat interim usque in reditum nostrum querela, atque in reditu nostro sit ad libitum nostrum in statu suo. Quia igitur uobis super omnibus ad honorem  nostrum incumbit prouidere, mandamus uobis ut secundum quod rationis intuitus suggeret uobis, saluo honore nostro super his faciatis, et eius seruitium ad honorem nostrum suscipere non recusetis.



EPISTOLA LuII. SUGERII AD LUDOuICUM REGEM. Adiurat eum ne post terminum Pasche uel modicum in partibus Orientis demoretur; tunc scribit de pecunia soluta militibus Templi et comiti uiromandensi, ac de rancore in reginam Alienoram dissimulando.

Glorioso Dei gratia regi Francorum et duci Aquitanie LUDOuICO, carissimo domino nostro, SUGERIUS Beati Dionysii abbas cum toto fratrum sibi grege commisso, orationum deuotionem, et integram  seruitii fidelitatem.

Quantis et quam lacrymosis suspiriis grauissimam persone uestre nobis absentiam prosequamur, quantis et quam deuotis orationum postulationibus prosperitatem uestram et salutem, carissime domine, Domino Deo commendemus, explicare nullo modo ualemus. Que etenim adeo dura mens, quod tam ferreum pectus, quod tam longa et intolerabili tanti et tam piissimi domini non moueatur absentia! que cum in dolore ceperit, in timore perdurat, defectus horrore terret. Nam quoties regie maiestatis ingenitam nobilitatem, uenerabilem morum industriam, animositatem cum ad omnes, tum ad nos precipue piissimam memoramus, aut ante uos aut uobiscum deficere desideramus. Si enim superessemus,  de quanto in quantum mutaremur, nulla alia est comparatio, quam si de celo in abyssum corrueremus. Redeat igitur ad cor ingenite bonitatis consueta propitiatio, et quod etiam bellue naturaliter faciunt, diligentes se diligat, fideles et precordiales amicos enecare erubescat, ut quos exeundo terrore nimio contriuit, redeundo saltem post tanta pericula, post tantas et innumerabiles diuersarum mortium passiones, sufficienti solatio resuscitet. Ut autem totius regni tui tibi uoce loquar, quid est, carissime rex et domine, quare nos fugis? Nonne qui oderunt te oderam, et super inimicos tuos tabescebam? Qui cum te et nos tuos tanquam te diligere deberes, quod neutrum uideris, diligere magis  dolemus. Siquidem cum in Orientis partibus acerrime laboraueris, multa et pene intolerabilia mala sustinueris, post reditum baronum et optimatum regni, qua duritia uel potius crudelitate inter barbaros remanere presumpsisti? Redierunt regni perturbatores, et tu qui defendere deberes, quasi captiuatus exsulas, ouem lupo tradidisti, regnum raptoribus exposuisti. Rogamus igitur celsitudinem tuam, pulsamus pietatem, adiuramus benignitatem, et per eam qua inuicem obligati sumus fidem obtestamur, ne post transitum Pasche ibi uel modicum demoreris, ne reus professionis et iuramenti, quod in susceptione corone regno fecisti, in oculis Dei appareas. Nos autem sicut angelum Dei uos exspectantes,  ubicunque necesse fuerit procedere, necessaria queque preparare parati erimus. Conseruet Rex regum et Dominus dominorum persone uestre incolumitatem sibi et nobis. Pecuniam quam uobis mittere disposueramus, secundum preceptum uestrum fratribus Templi deliberauimus. Similiter et comes R. [RADULFUS] quidquid uobis accommodauerat, tria scilicet millia librarum, exceptis ducentis, in plenitudinem accepit. Terra uestra et homines bona pace Deo opitulante gratulantur. Causas et placita uestra, tallias et feodorum releuationes, uictualia etiam sperantes in reditu uestro reseruamus: domos uestras et palatia integra seruare, diruta reparare facimus; solo domino egent. Senex eram, sed in his magis consenui, pro quibus omnibus nulla  cupiditate, nullo penitus modo, nisi amore Dei et uestro me consumpsissem. De regina coniuge uestra audemus uobis laudare, si tamen placet, quatenus rancorem animi uestri, si est, operiatis, donec Deo uolente ad proprium reuersus regnum et super his et super aliis prouideatis.





EPISTOLA LuIII. LUDOuICI REGIS AD SUGERIUM. Multum se militibus Templi debere significat; et mandat ut pecunia quam ab eis mutuam acceperat, sine dilatione restituatur; tum scribit de dilato reditu suo.

LUDOuICUS, Dei gratia Francorum rex et dux Aquitanie, dilecto et fidelissimo amico suo SUGERIO  Beati Dionysii abbati reuerendissimo, salutem et gratiam.

Honoris ac reuerentie et sustentationis summam, quam mihi et meis fratres Templi contulerunt, postquam in partes Orientis perueni, discretionem tuam latere minime uolo. Non enim uideo nec uidere possum quomodo etiam per parui temporis spatium in partibus illis permanere uel moram facere potuissem, nisi eorum precedente auxilio et sustentatione, que nunquam mihi defecit a primo die quo in partibus illis fui, usque in hunc diem quo littere iste a me discesserunt, et tunc maxime in eodem perseuerabant. Quocirca tuam obnixe deprecor dilectionem quod si antea Dei amore ipsos diligebas, nunc quam maxime Dei et nostri amore eos diligere et  manutenere non renuas, ita quod sentiant me pro ipsis intercessisse. De cetero autem pecuniam non modicam ex mea parte eos mutuasse, et super se accepisse tibi notifico, pro cuius redditu, ne domus eorum diffametur, uel destruatur, non conuenit ut eos mendaces faciam, ne et ego cum illis turpiter mendax inueniar. Tibi ergo mandando supplico, quatenus sine dilatione duo millia marcas argenti eis reddas. Alia uero que supersunt in debito precepi G. [Gaufrido] de Rancone  , ut ea illis diligenter reddere non differat. Quod se facturum mihi benigne promisit. Debet autem eis reddere triginta millia solidorum Pictauiensis monete, de quibus licet mihi bonum responsum dederit, tamen si forte eos reddere  noluerit, mandando tibi precipio ut ipsum eos reddere moneas et reddere facias. Hoc enim illi precepi, ne nimis pro tanto debito grauareris. uale, sciens et intelligens quoniam in hoc primo transitu repatriare credidi. Sed Orientalis Ecclesie oppressionem, et instantem ipsius terre necessitatem inspiciens, pietate commotus, et totius Orientalis Ecclesie precibus uictus, usque ad Pasche transitum remanere ad ipsius Ecclesie sustentationem promisi. Tunc uero repatriare, et ad regnum a Deo mihi prestitum redire, ipso fauente et concedente, remota omni ambiguitate, proposui, et in animo firmaui. Similes litteras comiti R. [Radulfo] scripsi de hac pecunia.





EPISTOLA LIX. EIUSDEM AD EUMDEM. Declarat plura sibi a militibus Templi collata officia, et monet ut grauem uindictam faciat de rebus et personis eorum qui clericum uenientem ad eorum capitulum membris decurtare presumpserant.


LUDOuICUS, Dei gratia rex Francorum et dux Aquitanorum, carissimo suo SUGERIO Beati Dionysii abbati, salutem et intimam dilectionem.

Dici non potest quanta nobis obsequia, quantam ubique dilectionem exhibent nobis in terra Orientali milites Templi. Unde eorum damna, eorum iniurias tanquam nostras, imo magis quam nostras grauiter portamus. Cum itaque in ultionem iniuriarum suarum nostram ubique operam debeamus, in his precipue quas in regno nostro ad ignominiam nostram  eis illatas audiuimus, specialiter totam debemus. Ideoque dilectionem uestram per eam, que ad inuicem est, fidem nostram et uestram rogamus, monemus et obsecramus ut et de rebus et personis eorum qui clericum uenientem ad eorum capitulum decurtare membris et abscindere presumpserunt, condignam, grauem et manifestam uindictam, secundum quod intelligetis uelle nostrum, tota diligentia faciatis.





EPISTOLA LX. EIUSDEM AD EUMDEM ET uIROMANDENSEM COMITEM. Mandat ut pecuniam quam ipse a fratribus Religionis Hospitalis mutuo acceperat, reddi curent ante terminum medie Quadragesime.

 LUDOuICUS, Dei gratia rex Francorum et dux Aquitanie, SUGERIO eadem gratia uenerabili abbati S. Dionysii, et R. [RADULFO] uiromandensi comiti, salutem et gratiam nostram.

uobis manifestum esse non dubitamus quod Orientalis Ecclesia quotidianis Saracenorum et infidelium persecutionibus desolata, adeo uocem suam exaltauit, ut nos Occidentalium partium incolas uocis sue clamore ad sui prouocaret ultionem. Et quoniam rerum difficilium est ut sine labore magno et expensa acquiri minime ualeant, pro tanti prosecutione negotii diuersis secularium tempestatum fluctibus  propulsi fuimus, et in multis uariisque expensis pecuniam nostram consumpsimus. Nostra itaque deficiente pecunia, Christi tamen negotium iuxta nostre deuotionis propositum adimplere cupientes, a fratribus Religionis Hospitalis super hoc consilium deposcimus. Qui, quoniam nos semper dilexerant, in necessitate nostra nobis succurrendo, dilectionem suam opere impleuerunt. Perfectio namque dilectionis exhibitio est operis. Ipsi igitur ad nostre necessitatis supplementum mille marcas argenti ab extraneis acquisitas gentibus, quibusdam de baronibus nostris ex parte nostra de prefato argento existentibus nobis fideiussoribus, commodauerunt. Quapropter uobis ut amicis nostris karissimis mandamus quatenus terre nostre redditus coadunari faciatis:  sic tamen ut impositus a nobis medie scilicet Quadragesime terminus non pretereat, quin omni occasione remota prefatis fratribus nostrum persoluatur debitum.



EPISTOLA LXI. SUGERII AD EUGENIUM PAPAM. Contra Clementem decanum Ecclesie Parisiensis, qui cantori eiusdem Ecclesie silentium indiscrete in choro imperauerat.

Amantissimo Patri et domino Dei gratia summo pontifici EUGENIO, SUGERIUS Beati Dionysii humilis minister, obedientie et seruitii plenitudinem

Nobilem Beate Marie Parisiensis Ecclesiam, inuitante caritate, multisque rogantibus, Pater sancte, discretioni uestre attentius commendantes, quia  plus solito eget, ut plus solito subueniatis ad presens, suppliciter poscimus  . Cum enim uenerandi status nobilitate, et famosa doctrine lampade hactenus clarere consueuerit, in defectu personatus decanie uacillans grauiter, si non ei subueniatur, declinare festinat. Cum enim qui alios doctrina et uite exemplo precedere debet, etiam sequi nesciat, profecto subditorum disciplina . . . per eius inscitiam a doctrine et prudentie tramite exorbitat. Sane, cum in Galliis uestra Deo et hominibus grata fruemur presentia, assumpto eiusdem Ecclesie decano B. [Bartholomeo] in episcopum Catalaunensem, propter diuersarum partium Parisiensis capituli dissonantiam, qui crebro localiter conuenientes, in acceptione eiusdem persone in decanum conuenire  non ualebant, a paternitate uestra eamdem electionem committere honestioribus personis eiusdem Ecclesie, quorum industria ad honorem Dei pacificaretur controuersia, mandatum susceperunt. Qui parati obedire, quatuor eiusdem Ecclesie canonicis, quorum unus hic erat , nichil mali in eis aut de eis suspicantes, electionem commiserunt. Qui quod semel inter se susceperant, extra se erogare recusantes, quin potius inter se retinentes, ipsi hunc de forsitan sibi in decanum elegerunt. Super quo ualde mirati sumus, quod cum auctoritate uestra  quatuor commissa fuerit electio, si tres quartum elegerunt, minus obedierunt. Quod si quartus cum aliis se elegit, paternitatis uestre discretio infinite melius quam nos cognoscit quid fecerit. uerum si quod minus in electione inuenitur, in persone probitate suppleretur, in recompensatione sustineri posset. Sed sicut perhibent qui eum nouerunt, nec alicuius discretionis, nec bone conuersationis, nec bone fame existit. Proniorem enim publice ac priuatim dicunt eum ad omne deterius, expertem consilii et auxilii, in omnibus Ecclesie necessitatibus pene nullum, sub quo languere potius quam prosperari Ecclesia ualeat. Cuius indiscretionis argumentum in ea potestis actione cognoscere, quam episcopus Parisiensis paternitati uestre transmittit, de ea quam  audire potestis contra eiusdem Ecclesie cantorem controuersia eum mouisse. Cum enim pro consuetudine Ecclesie et apostolice immunitatis auctoritate prefatus cantor ita decano parificetur, ut neque de ecclesiasticis, neque de ciuilibus, siue in capitulo, seu extra, absque eius consilio disponere habeat, quadam die cum essent in choro horam canonicam decantantes, et cantor cuidam clerico loqueretur, quo more solet omnibus de canendis uel legendis pronuntiare, accepta inde occasione inuectiue insiliens in cantorem, turpiter tacere imperauit, et dum cantor auditori prosequeretur quod inceperat, admirans indiscretam decani uehementiam, decanus ipse  more arreptitii furens choro decantanti  silentium imperauit, non reputans quod se minimus canonicorum, nedum iste, qui more Ecclesie illi parificatur, ut nichil absque eo neque in choro, neque in capitulo constituat, aliquid . . . in choro commisisset, in capitulo canonice corrigeretur, hinc emersit inter eos, cuius accusationem dominus Parisiensis episcopus paternitati uestre scribere curauit, querela: hoc habuit primordium, hoc motus  ille pedibus et manibus mouet Ecclesiam, inquietat ut inquietetur, pacis et quietis ignarus. Cantor prefatus iniuriam aliquanto quietius sustinens, tam per dominum episcopum Parisiensem  quam per capitulum Ecclesie, tam per dominum Antissiodorensem  quem Suessionensem , per nos etiam et per alios multos  ad iustitiam faciendam et suscipiendam, ne indiscretus uideretur, crebro se obtulit, et proniorem ad pacis compositionem et iustitie exsecutionem audiuimus eum qui passus est quam qui fecit iniuriam. Nec hoc solum aut primum factum est, quo [f. quin] Parisiensem Ecclesiam modo generaliter, modo personaliter, sicut indiscretione rapitur, uexare consueuit. Que omnia si referrentur ad uos,  fastidium generarent. Placeat igitur sancte paternitati uestre, ad quam omnia spectat corrigere, mutare, mouere , taliter eidem Ecclesie prouidere, ne in defectu decani intus et foris depereat, ne nobilis Ecclesia Parisiensis afflicta degeneret, ne cum non oporteat uiri illius occasione omnino declinet. Sero fortassis eius restitutioni manum referetis 





EPISTOLA LXII. COMITIS FLANDRENSIS AD SUGERIUM.

Domino et amico suo carissimo SUGERIO Dei gratia uenerabili S. Dionysii abbati, T. Flandrensis comes salutem et totius dilectionis integritatem.

De dilectione uestra plurimum confidens, sanctitatis uestre excellentiam cum multa deuotione toto  mentis affectu deprecor, ut quod de sustentatione Atrebatensis Ecclesie benigne suscepistis, usque ad bonum finem constanter prosequamini, et electionem de magistro Hugone dilecto nostro ab Ecclesia pia deuotione, et ut credimus, Dei uoluntate factam, pro Dei amore et nostro ratam et inuiolabilem faciatis permanere. ualete.





EPISTOLA LXIII. COMITIS NIuERNENSIS AD SUGERIUM. Rogat ut certa die adsit apud Sanctum Dionysium gratia colloquendi.

Domino suo carissimo SUGERIO reuerendo abbati Sancti Dionysii, W. [WILLELMUS] comes Niuernensis  , salutem et obsequium et debitam uenerationem.

 Secundum quod ex litteris uestris  accepi, libenter me uideretis, et mecum loqueremini, et ego nichilominus desidero uos uidere. Ecce autem in proxima die Mercurii apud Sanctum Dionysium in orationibus esse disposui. Quamobrem, domine, uobis mando, et multum obsecro, quatenus uestra gratia ibidem adsitis, quia multum uobiscum uolo loqui. ualete.





EPISTOLA LXIu. ABBATIS CLARAEuALLENSIS AD SUGERIUM.

Charissimo Patri et domino SUGERIO Beati Dionysii abbati, frater B. [BERNARDUS] Clareuallensis uocatus abbas, salutem et dilectionem.

Oportet uos operari opera eius qui uos reliquit in  loco suo, imo opera Domini Dei uestri qui ad tale ministerium uos elegit. De operibus eius est, quod ecclesia de Monte religionem induit et decorem, ubi uos nouella illa plantatio consiliatorem et auxiliatorem magnum inuenit. Supplicamus ut quod bene cepistis melius consummetis, et opponatis uos murum pro domo Isrel, ut non preualeat homo. Dignemini etiam consolari abbatem loci illius, quia  pusillanimis est, quia sic conuenit honori persone uestre, et saluti anime uestre et specialiter in tempore isto.





EPISTOLA LXu. COMITIS FLANDRENSIS AD SUGERIUM. Scribit Robertum, regis fratrem, neutiquam ab eo bono animo et fraterno recessisse; contra quem paratum se profitetur ad honorem regni defendendum.

uenerabili abbati sancti Dionysii SUGERIO, T. [THEODERICUS] Flandrensis comes salutem et integram dilectionem.

Iam pridem ad uos uenissem, et super [f. ipse per] me que a me requisiistis uobiscum contulissem, si non negotiis propriis, et precipue ut creditoribus meis debitum soluerem, occupatus fuissem.  Porro qualis animi dominus Robertus frater regis erga dominum meum regem Francie in itinere peregrinationis exstiterit, aliorum relationi credite. Ceterum dico uobis et mando quod dominus Robertus ante reditum suum a rege ad negotia regis Nazareth uenire uocatus, omnino se absentauit, neque, ut mihi et reliquis principibus uidebatur, a domino meo fraterno et bono animo recessit. Proinde sicut prudentiam et sanctitatem uestram decet, urbes et munitiones uobis commissas salua fide regi Francie conseruate; et si quid uobis aduersitatis occurrerit, me adiutore et in uirtute Dei propugnatore uiriliter resistite  . Itaque si quando uobis placet ut ad uos ueniam, et de negotiis terre uobis commisse conferam, secure me uocate, et  utrum cum paucis an cum pluribus uenire debeam, mihi mandate. Paratus sum enim in omnibus terram ad honorem domini mei regis defendere, et nulla pericula et labores, ut ei fideliter seruiam, subterfugere. ualete.





EPISTOLA LXuI. EUGENII PAPAE AD SUGERIUM.

EUGENIUS episcopus, seruus seruorum Dei, dilecto filio SUGERIO abbati Sancti Dionysii, salutem et apostolicam benedictionem.

Quoniam sicut litterarum tuarum nobis inspecta series patefecit, etc. uide in Eugenio III ad an. 1153.





EPISTOLA LXuII EIUSDEM AD EUMDEM.

EUGENIUS episcopus, seruus seruorum Dei, dilecto  filio SUGERIO abbati Sancti Dionysii, salutem et apostolicam benedictionem.

Notum sit discretioni tue, etc. uide ibid.





EPISTOLA LXuIII. EIUSDEM AD EUMDEM.

EUGENIUS episcopus, seruus seruorum Dei, dilecto filio SUGERIO abbati Sancti Dionysii, salutem et apostolicam benedictionem.

De dilectione tua plurimum confidentes, etc. uide ibid.





EPISTOLA LXIX. LUDOuICI REGIS AD SUGERIUM. De reditu suo post Pascha dilato, et de transmisso Balduino cancellario quem ad negotia regni peragenda accersiri iubet.


LUDOuICUS, Dei gratia rex Francorum, carissimo SUGERIO uenerabili Beati Dionysii abbati, salutem et internam [f. intimam] dilectionem.

Ex abundanti quidem esse cognoscimus, ut uestre sollicitudinis curam in his que uel ad nos, uel ad regnum nostrum respiciunt, quibuslibet precibus excitemus. Scimus enim, et certi sumus sine dubio, quod ad id tota intentio uestra semper inuigilet, et nullum prorsus uel a nobis, uel aliunde super his incitamentum exspectet. uerumtamen,  quia nos usque in Pascha reditum nostrum post principes nostros distulimus, et prauorum hominum machinamenta formidamus, specialiter superduximus modo uobis scribendum, ut interim super omnia, quoniam principaliter ad uos respicit cura atque custodia regni, in eo custodiendo attentius insistatis, et uniuersos malignorum conatus, si quid contra coronam nostram machinari tentauerint, solita uestra cautela prorsus euacuetis. Nos enim auxiliante Domino statim post Pascha transfretare, et ad regni nostri tutelam redire sine dubio festinabimus. De cetero fidelem nostrum et dilectum Balduinum cancellarium  , quoniam in Gallicanis partibus eum nobis utilem et necessarium fore cognouimus, cum gratiosa licentia redire  permisimus. Cuius fidelitas deuota eo maiorem de nobis gratiam et honorem et gloriam de nostris meretur amicis, quoniam inter labores atque pericula nullatenus defuit nobis in partibus alienis. Eum itaque tanquam carissimum nostrum ad peragenda negotia regni uolumus euocari, atque eius consilio que disponenda fuerint disponi. Cuius relatione de statu nostro omnia certa cognoscetis.





EPISTOLA LXX. ABBATIS CLARAEuALLENSIS AD SUGERIUM.

uenerabili Patri et domino SUGERIO Dei gratia abbati Sancti Dionysii, frater BERNARDUS Clareuallensis uocatus abbas, salutem et orationes.

Nunc tempus et opus est ut apprehendatis gladium spiritus, etc. uide inter epistolas S. Bernardi,  Patrologie tom. CLXXXII.





EPISTOLA LXXI. GAUFREDI DE RANCONA AD SUGERIUM  . Declarat sibi traditam a rege terram Pictauiensem, mandatumque ut redditus eius iuxta regis beneplacitum distribueret.

uenerabili domino suo et Patri spirituali abbati S. Dionysii SUGERIO, GAUFREDUS Ranconiensis salutem.

uestra prudentia non ignorat quod dominus noster  rex terram Pictauiensem nobis tradidit, atque de redditibus ipsius quid faceremus precepit. Nobis autem iussit ut militibus Templi solueremus triginta millia solidorum, de cetero turres et castra ipsius firmarentur. Unde ualde miramur quod super hoc nondum uestrum habuimus consilium, sed nobis mandastis ut G. Berlai  redderemus quatuor millia solidorum, Fonti Ebraldo quingentos solidos, filio W. [Willemi] de Mausiaco mille, alio loco decem libras; quod graue est adimplere. Sciat amicitia uestra, quod partibus Burdegalensibus nuper adfuimus, et cum domino archiepiscopo [Gaufrido] locuti fuimus, et cum baronibus terre illius, quam ualde disturbatam inuenimus. Pretorem autem quem misistis, noscat amicitia uestra, nunquam  in pace sustinerem; sed dominus archiepiscopus et nos consilium habuimus, quatenus unum de nobilibus illius terre poneremus, qui restitueret domos que ualde dirute sunt, et menia fortitudinis. In fortitudine autem clientes, quot uobis uisum fuerit, de terra nostra, an de uestra, mittere placeat, qui tamen de regalibus uiris procurentur. uestra amicitia nobis mandauit ut uobiscum loqui ueniremus apud ciuitatem Bituricensium. Quod nobis ualde graue est, qui adhuc fatigatus ex itinere  non possum, et ex alia parte aliam causam credo nouistis. Sed si uobis placeret uenire Blesis circa Pentecosten, ibi libentissime ad uos ueniremus. uobis notificamus quod C. [Cadurcus] cancellarius, quem in terram illam misistis, ualde eam turbauit, et  maximam pecuniam sibi acquisiuit. Scitote quia iussum domini regis pro posse nostro adimplebimus.





EPISTOLA LXXII. ABBATIS CLARAEuALLENSIS AD SUGERIUM.

Charissimo Patri et domino SUGERIO Dei gratia Beati Dionysii abbati, frater B. Clareuallensis uocatus abbas, spiritum consilii et consolationis.

uisis quibusdam litteris uestris, etc. uide in S. Bernardo, Patrologie t. CLXXXII.





EPISTOLA LXXIII. HENRICI FILII COMITIS THEOBALDI AD SUGERIUM. Consilium exposcit de Anserico Montisregalis, capto in tornamento a Rainaldo Pomponiensi.

SUGERIO uenerabili abbati Sancti Dionysii, HENRICUS comitis Theobaldi filius, salutem.

 Forsitan non preteriit cognitionem uestram, Reinaldum  Pomponiensem hominem uestrum Ansericum Montisregalis in hoc tornamento  cepisse. Unde dilectionem uestram exoro quatenus ab instanti die Dominico in octo dies ad me uestri gratia Meldis uenire non grauemini. Scio enim uos amicum meum fidelissimum esse, et in hoc presenti negotio plus omnibus illis, quos nouerim, tam dilectione, quam uos erga me habere existimo, quam experta discretione uestra mihi ualere posse. Et ideo prudenti consilio uestro de predicto Anserico cum domino Reinaldo loco et tempore constituto finire desidero.



EPISTOLA LXXIu. SUGERII AD ARCHIEPISCOPUM REMENSEM. Conuocat eum cum suffraganeis ad generalem conuentum Suessionibus habendum ad stabiliendam regni pacem contra insurgentium motus.


uenerabili Dei gratia Remensi archiepiscopo SAMSONI, SUGERIUS Beati Dionysii abbas, salutem et dilectionem.

Cum gloria corporis Christi, uidelicet Ecclesie Dei, regni et sacerdotii indissolubili unitate consistat, constat profecto quia qui alteri prouidet, alteri suffragatur; quoniam et temporale regnum per Ecclesiam Dei stare, et Ecclesiam Dei per temporale regnum proficere omnibus discretis euidenter ostenditur. Eapropter, quia karissimi domini nostri regis Francorum Ludouici longa peregrinationis absentia peruersorum tergiuersationibus et molestiis regnum  grauiter moueri uidemus, et cum regno Ecclesiam Dei grauius turbari formidamus, et cito consulto opus est: tanquam pretiosam de capite corone regni gemmam uos obsecramus, inuitamus, et per eam, que inter nos et uos est inuicem, fidem uestram atque nostram, et qua regno astrictus estis, uos submonemus, quatenus cum suffraganeis uestris Dominica precedente Rogationes  Suessionis nobiscum conueniatis. Conuocauimus enim eodem termino et loco archiepiscopos et episcopos, atque altiores regni optimates, ut secundum fidelitatis nostre et sacramentis professionem, qua regno obligati sumus, regno et Ecclesie Dei consulte prouideamus  , et alter alterius onus inuicem subportemus, et pro domo Isrel murum nos opponamus:  quia si de illa constanter reperiamur, de qua  legitur: Multitudinis credentium erat cor unum et anima una, et Ecclesia Dei periclitabitur, et regnum in seipsum diuisum omnino desolabitur.





EPISTOLA LXXu. S. DE CHEZIACO AD SUGERIUM. Querit an turrem et terre prouinciam reddere debeat Gaufrido de Rancone.

SUGERIO uenerabili abbati Sancti Dionysii, S. de CHEZIACO prepositus Oleronis, salutem.

Notifico uobis quod G. [Gaufridus] de RANCONE propter censuale debitum, quod nolo illi reddere, quod ne illi redderem litteris uestris sigillatis mihi interdixistis, prepositum suum misit in terra, qui multum obnixe a me querit turrem et terre prouinciam reddere. Sed ego illi turrem et terre prouinciam  in quantum possum defendo et reddere nolo. Quapropter uestrum requiro consilium, quid de hac re me uelitis facere, aut turrem et terre prouinciam reddere, aut omnino secundum posse meum denegare. Mihi tamen uidetur quod si censuale debitum redderem, pacem cum illo haberem.





EPISTOLA LXXuI. COMMUNIAE BELuACENSIS AD SUGERIUM. Rogant ut iustitiam faciat de Gualerano Leuesmontis domino, qui hominem de communia iuratum ipsis diebus Dominice Resurrectionis ceperat et spoliauerat.

Domino suo SUGERIO Beati Dionysii reuerendo abbati, pares et tota Beluacensis communia, salutem  et obsequium ut domino.

Ad uos tanquam ad dominum clamamus et conquerimur, quippe in manu et tutela uestra domino rege commissi sumus. Quidam enim homo iuratus noster de communia nostra duos equos, qui ei in Quadragesima fuerant, apud Lenesmontem [Leuemont] esse audierat, et ad perquirendos eos quarta feria Dominice Resurrectionis illuc perrexerat. Gualeranus autem, prefate uille dominus, Resurrectioni Dominice nullum honorem deferens, illum hominem sine forisfacto cepit, et eum pro seipso decem solidos Parisiensium dare, et equos suos quinquaginta sex solidis redimere cegit. Quia uero homo pauper est, et hanc et multam aliam pecuniam ad usuram debet, sanctitatem uestram in Domino  exoramus quatenus de prefato Gualerano condignam iustitiam Dei gratia et uestra faciatis, ut iurato nostro premissam pecuniam reddat, et ulterius aliquem uobis commissum disturbare non presumat. ualete.





EPISTOLA LXXuII. LUDOuICI REGIS AD COMITEM THEOBALDUM. Scribit de gratiosis obsequiis Henrici filii eius in peregrinatione exhibitis, tum de suo reditu in Pascha dilato, et ut interim custodiendo regno inuigilet.


LUDOuICUS, Dei gratia rex Francorum, carissimo suo THEOBALDO comiti, salutem et plurimam dilectionem.

Compulit nos internus amor, quem in uisceribus nostris erga dilectum filium uestrum HENRICUM habemus, ut ad gloriam nominis eius fidelitati uestre de remotis partibus scriberemus. Eius quippe deuotio, quam per omnia nobis exhibuit, eiusque obsequia gratiosa, ampliorem de nobis gratiam meruerunt, et affectum propensioris amoris ei apud nos comparauerunt  . Super quo uestre dilectoni gratias uberes exhibentes, id uobis de eo significamus, ut erga eum cor uestrum affectuosius promoueamus.  Nouerit autem uestra dilectio quod desiderium nostrum fuerit ad uoluntas, cum principibus nostris ad regnum nostrum redire. Sed Orientalis Ecclesie necessitate usque in Pascha coacti sumus remanere. Et quoniam ad uestram fidelitatem precipue respicit honor corone nostre, atque totius regni nostri defensio, strenuitatem uestram attentiori prece rogamus, ut de custodiendo regno nostro attentam diligentiam habeatis, ne quid prauorum malignitas contra coronam nostram interim ualeat machinari. Nos enim sub ope diuina sine dubio statim post Pascha transfretare, et ad regni nostri tutelam redire curabimus.





EPISTOLA LXXuIII. ARCHIEPISCOPI REMENSIS AD SUGERIUM. Querit an uenturus sit ad collegium Suessionibus pro regni negotiis indictum, quia si adesse nequeat, comiti Flandrie et episcopis, quos submonuerat, mandabit ne ueniant.


SAMSON, Dei gratia Remorum archiepiscopus, carissimo ac precordiali amico suo SUGERIO uenerabili abbati Beati Dionysii, salutem et sinceram in Domino dilectionem.

Episcopos et comitem Flandrie , sicut condixeramus, submonuimus, ut Dominica qua cantabitur uocem iucunditatis  , pro negotiis regni nobiscum tractaturi Suessionis conueniant. Ipsi autem se submonitioni nostre obedituros libenter spoponderunt. Ceterum, quia nescimus si tunc uobis licitum fuerit et possibile, dilectioni uestre  scribere decreuimus, inquirentes quid inde uobis placeat, quia si tunc uenire non potestis, oportebit nos episcopis et comiti Flandrie demandare ne ueniant. ualete





EPISTOLA LXXIX. ABBATIS CLARAEuALLENSIS AD SUGERIUM.

Domino dilectissimo SUGERIO, Dei gratia uenerabili  abbati S. Dionysii, frater B. Clareuallensis abbas, salutem et orationes.

Fratres nostri de Bituricensi archiepiscopatu de Domo Dei egent pane, et audiuimus quod abundat ibi annona domini regis, et parum uenalis inibi uidetur. Itaque rogamus uos ut precipiatis eis dari de annona illa, quantum uisum fuerit prudentie uestre. Nam et dominus rex dum in hac terra esset, eis benefacere solebat.





EPISTOLA LXXX. LUDOuICI REGIS AD SUGERIUM. Mandat ut A. de uilerum cum omnibus ad ipsum respicientibus defensare studeat, quia deuotum sibi eum in partibus alienis expertus fuerat.

LUDOuICUS, Dei gratia rex Francorum, carissimo  suo SUGERIO uenerabili abbati S. Dionysii, salutem et plurimam dilectionem.

Dilectioni uestre rogantes mandamus ut fidelem nostrum A. de uilerum cum omnibus ad ipsum respicientibus uice nostra diligenter tueri et defensare studeatis, quoniam deuotus semper nobis assistere studuit in partibus alienis.





EPISTOLA LXXXI. ARCHIEPISCOPI BITURICENSIS AD SUGERIUM. Pro Iuueneto de Bituricis et Arnulfo filio eius.

uenerabili et carissimo domino SUGERIO abbati Sancti Dionysii, P. Bituricensis Ecclesie humilis minister, salutem in Domino.

Iuuenetum de Bituricis, Arnulfumque filium eius, uestra uocauit sublimitas ad causam agendam ante  presentiam uestram. Nos autem, quia amici nostri sunt, et de uobis confidimus, sicut et uos de nobis confidere credimus, rogamus dilectionem uestram, ut causam pro qua uocastis eos faciatis tractari in curia domini regis apud Bituricas, uel eam differatis donec uos Bituricas ueniatis. Nam Iuuenetus ipse senex est, et laborem equitandi sustinere non potest. Hoc quoque sciat prudentia uestra quod uterque bonum testimonium habet in ciuitate; et quod uobis aduersus eos suggestum est, non ex ueritate, sed ex odio credimus factum esse. Quid super hoc placeat prudentie uestre rescribite prepositis Bituricarum.



EPISTOLA LXXXII. SUGERII AD PRAEPOSITOS BITURICENSES. Mandat ut Petrum Maciaconsem, de regali inuestitum, manuteneant.


SUGERIUS, Dei gratia Beati Dionysii abbas, prepositis Bituricensibus, et seruientibus domini regis, salutem et dilectionem.

uenit ante presentiam nostram uenerabilis frater noster abbas Maciacensis P.; et quia se absentasse uidebatur pro uoluntate nostra, inde nobis satisfecit. Unde et nos eum de regali taliter inuestitiuimus,  ut cum dominus rex Deo annuente redierit, si quid contra eum fecisse uidetur, ad beneplacitum eius se satisfacturum exhibeat. Mandamus igitur uobis ex parte domini regis et nostra, quatenus prefatum abbatem, et que ad eum spectant, diligatis, et honoretis, et manuteneatis; et in quibus opus fuerit, ei auxilii et consilii manum porrigatis. Hec et his similia domino regi reseruamus, que ad honorem suum et commodum decentius adaptabit.





EPISTOLA LXXXIII. ARCHIEPISCOPI BITURICENSIS AD SUGERIUM. De turri S. Palladii prepositis regis reddenda.

uenerabili et dilectissimo fratri SUGERIO abbati S. Dionysii, P. Bituricensis Ecclesie humilis minister,  salutem in Domino.

Quod mandauit prudentia uestra, ut turris Sancti Palladii prepositis domini regis redderetur, non fuit nobis graue, quia scimus uos pro utilitate nostra hoc prouidisse. Rainaldus autem de Craciaco nolens eam reddere, dixit quod mitteret ad comitem Rad. et secundum preceptum illius inde ageret. Nos autem non sustinuissemus, quin statim conuocata communia super eum irrueremus, nisi quia uobis prius significare uoluimus. Prouideat ergo dilectio uestra, ne ex parte comitis R. sustentationem habeat. Damnum enim posset esse non solum nobis, sed etiam domino regi maius quam nobis. Si quid minus de hoc negotio scribimus, per magistrum Audebertum uirum prudentem et discretum,  quem ad uos mittimus, plenius uobis intimabitur.



EPISTOLA LXXXIu. SUGERII AD COMITEM RADULFUM. De firmitate S. Palladii reddenda Bituricensi archiepiscopo, et de turri Bituricensi committenda Widoni de Herembrachen.

Egregio Dei gratia uiromandensi comiti RADULFO, SUGERIUS Beati Dionysii abbas, salutem et dilectionem.

Iuuenis iste Rainaldus de Craciaco festinat ad uos, ut iustitiam mutetis contra archiepiscopum Bituricensem, ipsum de firmitate sancti Palladii exspoliando, qua inuestitus erat quando dominus  rex Ierosolymam profectus est. Nos autem dictante iustitia prefatum archiepiscopum reinuestiri precepimus, quod nullo modo mutabimus, et uos hoc ipsum mandare uolumus  . De Widone uero de Herembrachen  , quem ad muniendam et custodiendam turrim Bituricensem miseramus, dilectioni uestre significamus, prepositos Bituricenses et Cadurcum eis turrem negasse, licet postquam uobiscum locuti fuimus, hoc idem eis iterum mandauerimus.  Quod per presentem nuntium uos ipsis precipere scribendo uolumus.





EPISTOLA LXXXu. ARCHIEPISCOPI BITURICENSIS AD SUGERIUM De redditione turris S. Palladii.

Charissimo domino et amico SUGERIO uenerabili abbati Beati Dionysii, P. Bituricensis Ecclesie humilis minister, salutem.

Scire uolumus dilectionem uestram quod turris Sancti Palladii sicut precepistis reddita est. Et quamuis nondum eam habeamus, inde multimodas uobis grates referimus, quia pro certo scimus uos ita eam precepisse reddi pro bono et utilitate nostra. uerumtamen nos cum multitudine militum et peditum sequenti die, ex quo litteras uestras recepimus,  super Rainaldum ire uolebamus, et quanto magis minas nobis inferebat ex parte quorumdam, quos modo nolumus nominare, tanto magis aduersus eos armabamur, et uires resumebamus. Preterea mandauit nobis uestra fraternitas per magistrum Audebertum, nuntium nostrum, ut uobis occurreremus, et simul domino regi obuiaremus. Quod libenter faciemus, tum quia aduentus domini regis nobis gratissimus est, tum quia personam uestram plurimum nobis dilectam honorare uolumus et desideramus. Preterea scire uolumus quia apud Lemouicas dominum Burdegalensem et episcopos de Aquitania, sicut inter nos collocuti fueramus, ad fidelitatem domini regis commonuimus; et sicut nobis promiserunt, in fidelitate ipsius domino auctore  permanebunt. Quod uobis placuerit, per presentium latorem nobis rescribite.





EPISTOLA LXXXuI. COMITIS uIROMANDENSIS AD SUGERIUM. Scribit se, dum ad eum accederet Crispeii, usque ad mortem egrotasse, ac diem agendi constituisse ex sententia Remensis archiepiscopi et episcopi Suessionensis in controuersia sua cum episcopo Nouiomensi. Rogat uero ut huic congressui Sugerius adesse dignetur.

SUGERIO, Dei gratia abbati Sancti Dionysii, dilecto suo, R. [RADULFUS] uiromandensis comes, salutem et dilectionem.

Iam iter meum ueniendi ad uos properaueram usque Crispeium, et ibi recidiuam passus egrotaui usque ad mortem, adeo ut de uita desperarem. Sed  per Dei gratiam melius est mihi. Nunc ergo, quia ad uos transire non possum, quod placuerit uobis de negotiis domini regis prosequimini, et quod placuerit reseruate, et ego mittam de hominibus meis ad  uos, quos uocaueritis. Archiepiscopus Remensis,  et Suessionensis episcopus , ad me uisitandum uenerunt: ubi de illa controuersia, que est inter me et Nouiomensem episcopum  , diem agendi ab instanti die Martis in quindecim apud Causiacum constituimus. Et quia ad id ualde mihi estis necessarius, rogo dilectionem uestram, ut ad nos si potestis tunc ueniatis. Porro illo completo negotio, ad regia negotia inde transibimus.





EPISTOLA LXXXuII. ARCHIEPISCOPI BURDEGALENSIS AD SUGERIUM Rogat quid fieri uelit de prepositura urbis Burdegalensis, tunc uacante.

Amantissimo suo domino SUGERIO uenerabili per Dei gratiam abbati Sancti Dionysii, frater G. [GAUFRIDUS]  Burdegalensis Ecclesie dictus episcopus, salutem et deuote caritatis obsequium.

Ex mandato domini nostri Romani pontificis oportuit nos descendere pro causa domini Bituricensis  usque Lemouicas. Inde uero pro necessitate ecclesie Fontis Ebraldi  usque ad illam descendimus. Pictauis itaque inuenit nos lator presentium nuntius uester, ubi propter negotia terre moram facere nos oportuit. Duximus itaque scribendum prudentie uestre, ut si placet statum Gallicane Ecclesie et regni, et si que mandanda nouistis, et que nos facere uelitis, baiulo presentium referente, per uos cognoscamus. Stamus igitur, domine abba, et stare uolumus ad mandatum et beneplacitum uestrum, sicut ad illius quem ab antiquo uera in Domino caritate  diligimus, et uita comite in eodem perseuerare proposuimus. Sed de prepositura Burdegale ciuitatis quid erit? Locus enim uacat et terra laborat, et in hoc et in aliis uestram prestolamur uoluntatem, quam petimus nobis scripto significari.



EPISTOLA LXXXuIII. SUGERII AD PAPAM EUGENIUM. Rogat ut sororibus Fontebraldensibus faueat, quas episcopus Pictauiensis uexabat, obedientiam ab eis requirens, et abbatissam nolens benedicere.

Charissimo domino et Patri Dei gratia summo et uniuersali pontifici EUGENIO, SUGERIUS Beati Dionysii abbas, obedientie et seruitii plenitudinem.

Pro sororibus apud Fontem Ebraldi in sancta et Deo acceptabili religione degentibus, quas episcopus  Pictauiensis , subiectionem ab eis requirens, earumque abbatissam  benedicere nolens, defatigat, sancti apostolatus uestri celsitudinem qua possumus prece pulsamus, ut sicut  uestre incumbit discretioni imbecillitatem debilium confouendo sustinere, quid unicuique expediat prouidere, fragilitati sexus condescendatis, et quia uestra auctoritate innituntur, eas sub uestra protectione  retineatis, nec alteri subiici uelitis et ab hac defatigatione eas in pace esse faciatis. Nouit enim uestra discretio quod animabus earum non expedit claustra monasterii sui exire, nec hac occasione uel alia seculo se iungere. Nostis enim, si uestre placet paternitati, quod prefatus episcopus subiectos suos consueuit inquietare. Placet igitur excellentie uestre ab his molestiis eas eripere, et ut in pace Deo deseruiant eis in multitudine misericordie uestre prouidere, sub protectione Dei celi et uestra apostolica auctoritate confouere et  protegere: utpote tantum tante religionis locum, quem, cum in partibus illis in scholis essemus, nouiter inceptum esse uidimus, et per Dei uoluntatem fere ad quatuor aut quinque millia sanctimonialium iam excreuisse audiuimus et gaudemus.





EPISTOLA LXXXIX. EUGENII PAPAE AD SUGERIUM. De reditu Ludouici regis.

EUGENIUS episcopus, seruus seruorum Dei, dilecto filio SUGERIO abbati Sancti Dionysii, salutem et apostolicam benedictionem.

Benedictus Deus qui non deserit sperantes in se, etc. uide in Eugenio III, ad an. 1153.





EPISTOLA XC. ANTISSIODORENSIS EPISCOPI, ET CLARAEuALLENSIS ABBATIS. Rogant ut treugas accipiat inter Hugonem de Marinis et Hugonem Bornum. Deinde significant regem e Palestine ad citeriores partes applicuisse.


Charissimo Patri et domino SUGERIO Dei gratia Beati Dionysii abbati HUGO Antissiodorensis episcopus, et BERNARDUS Clareuallensis uocatus abbas, salutem et dilectionem.

Sit in beneplacito dignationis uestre ut audiatis hac uice petitionem nostram. Hugo de Marinis, pater dilectissimi fratris nostri abbatis de Tribus Fontibus, guerram habet aduersus Hugonem Bornum, et inde mala plurima uel fiunt uel facta sunt. Supplicamus, et qua possumus prece pulsamus, quatenus inter eum et predictum Hugonem, et  alios aduersarios eius, treugam usque ad Aduentum Domini accipiatis, et sciatis quia magnum seruitium nobis exhibebitis in negotio isto. Dominus autem papa nobis pro certo mandauit quia dominus rex Deo gratias ad citeriores partes applicuit.  uestrum est et uos, et quos expedire uideritis, ad aduentum ipsius properare, sicut uos melius nostis.





EPISTOLA XCI. EUGENII PAPAE AD SUGERIUM.

EUGENIUS episcopus, seruus seruorum Dei, dilecto filio SUGERIO abbati Sancti Dionysii, salutem et apostolicam benedictionem.

 Litteras quas nobis misisti, etc. uide in Eugenio III ad an. 1153.





EPISTOLA XCII. EUGENII PAPAE AD SENONENSEM ARCHIEPISCOPUM ET EIUS SUFFRAGANEOS.

EUGENIUS episcopus, seruus seruorum Dei, uenerabilibus fratribus H. Senonensi archiepiscopo, eiusque suffraganeis, salutem et apostolicam benedictionem.

Quanta deuotione carissimus filius noster Ludouicus illustris Francorum rex Ierosolymitanum iter assumpserit, etc. uide ubi supra.





EPISTOLA XCIII. CLARAEuALLENSIS ABBATIS AD SUGERIUM.

Domino et Patri dilectissimo SUGERIO Dei gratia  reuerendo abbati Sancti Dionysii, frater B. Clareuallensis uocatus abbas, salutem et deuotas orationes in Christo.

Abbatem pauperem abbati diuiti mittimus, etc. uide inter epistolas S. Bernardi, Patrologie t. CLXXXII.





EPISTOLA XCIu. LUDOuICI REGIS AD SUGERIUM. Scribit se applicuisse Calabrie partibus Iu Kalend. Augusti, causasque que proximum eius reditum retardent.

LUDOuICUS, Dei gratia rex Francorum et dux Aquitanie, eadem gratia uenerabili abbati Sancti Dionysii carissimo suo, salutem et plurimam dilectionem.

 Ex desideriis anime nostre uestros quoque metimur affectus. Ea profecto secretis nobis hortatibus, sed certis insinuant, quam impatienter iam dudum nostram feratis absentiam, quam desideranter presentiam exspectetis. Testantur hoc littere uocationis uestre  , in quibus pro maturando reditu nostro succensis affectibus et uota uestra estuant, et pro afflictionibus nostris amica nimirum compassione grauius uestra interna laborant. Hinc est quod reditus nostri prenuntia scripta tanto libentius uobis destinare curauimus, quanto uos amplius exinde gauisurum esse prescimus. In Calabrie partibus secundum dispositionem diuinam primus reditui nostro desiderate securitatis portus occurrit, applicuimusque Iu Kalendas Augusti. Ibi  siquidem ab hominibus dilectissimi nostri Rogerii regis Sicilie deuote reuerenterque suscepti, et ab ipso quidem directis ad nos frequenter tam litteris quam nuntiis magnificentius honorati, fere iam per tres hebdomadas regine hominumque nostrorum prestolabamur aduentum, que seorsum a nobis delata nauigio, post multos tandem circuitus terre et maris, per Dei gratiam Panormam Sicilie felici cursu peruenerat, atque inde ad nos cum omni incolumitate et gaudio properabat. Sed et Lingonensis episcopi  grauis quidem et incerta inter mortem et uitam infirmitas non minima nobis  causa dilationum exstiterat, et habendum cum prefato rege colloquium reditus nostri accelerationem pariter retardabat. Eo itaque uiso, ceterisque paratis que nostro uidebantur expedire itineri, uiam nostram accelerare curabimus, quatenus et uos in nostris amplexibus, et nos in uestris, prestante Domino pariter gaudeamus.





EPISTOLA XCu. ARCHIEPISCOPI BITURICENSIS AD SUGERIUM. In causa R. de Monte Falconis.

Charissimo domino et amico SUGERIO uenerabili abbati Sancti Dionysii, P. Bituricensis Ecclesie humilis minister, salutem et ueram in Christo dilectionem.

Nescimus quorum suggestionibus R. de Monte  Falconis, prepositis Bituricensibus, nisi ante uos Parisius ad ius exsequendum uenerit pro quodam homine suo, sicut asserit, unde paratum se in palatio domini regis apud Bituricas secundum usus et consuetudines eiusdem ciuitatis exhibuit, et adhuc ad iustitiam exhibet, capere precepistis, addens etiam certos et constitutos terminos esse, in quibus cum a uobis euocatus fuerit, competenti die libenter paratus erit iudicium subire Bituricis. Ceterum pro fidelitate et pace regni in partibus nostris conseruanda, ut qui de negotiis terre nostre plurimum nouimus, prudentie uestre consulimus, quatenus uel causam illam aliquandiu differatis, uel ad iudicium militum et seruientium Bituricensium sistere iudicio ipsum mandetis. Si forte contigerit  uos ad partes illas pro negotiis regni pergere, paratus erit stare iudicio, uel mandato, seu consilio uestro





EPISTOLA XCuI. LUDOuICI REGIS AD SUGERIUM. Mandat ut aduentanti sibi secreto ante alios occurrat, ut certior fiat de rumoribus circa regnum disseminatis, et sciat quomodo erga quemcunque habere se debeat.

LUDOuICUS, Dei gratia rex Francorum et dux Aquitanorum, SUGERIO eadem gratia Sancti Dionysii abbati dilectissimo, ac fidelissimo amico nostro, salutem et gratiam nostram.

Quanta animi intentione presentiam uestre dilectionis  uidere gliscimus, in presenti scripto explicare nequimus. Nunc uero more nostre causam uobis notam fieri uolumus. Postquam in Calabrie partibus applicuimus, tribus hebdomadibus plenarie reginam, que nondum applicuerat, exspectauimus. Ipsa quoque ad nos ueniente, per regem Rogerium Apulie iter nostrum direximus, qui nos secum  tribus diebus retinuit. Nobis autem ab eo discedentibus, grauiter regina infirmari cepit. Illa uero conualescente de infirmitate, statim ad apostolicum tetendimus  , cum quo per duos dies et uno similiter die Rome perendinauimus. Nos autem ad uos sani et incolumes uenire festinantes, uobis mandamus ut uno die secreto ante alios amicos nostros ad nos peruenire non differatis. De regno enim nostro quamplures rumores accipientes, et certitudinem inde nescientes, a uobis discere uolumus quomodo erga quemcunque nos habere debeamus uel continere; et hoc tam secreto fiat ut quod in presenti scripto continetur, nemo nisi uestra persona cognoscat.





EPISTOLA XCuII. CADURCI AD ROTROCUM COMITEM PERTICENSEM. De turri Bituricensi sibi commissa et ab abbate S. Dionysii reddi iussa, efficiat apud comitem uiromandensem ut sibi ea et Rotroco custodienda mandetur.


Domino suo ROTROCO comiti Perticensi, CADURCUS amicus suus et fidelis, et E. de SAL., salutem et dilectionem.

Mandauimus uobis per famulum uestrum nos uelle loqui uobiscum. Mandaueramus quod abbas Sancti Dionysii turrim Bituricensem Widoni de Rebrache  , et militibus suis et seruientibus deliberaret, et ut redderem cito mihi mandauerat. Mandamus igitur uobis quod nos fuimus ad comitem Rodulfum, et inde fuimus ad abbatem, et locuti fuimus de negotio, et ipse respondit nobis quod abbas  non faciebat pro eo hoc, neque precepto ipsius. Quapropter mandamus uobis ut comiti Rod. litteris uestris significetis, et ut amico uestro mandetis, ut ipse comes mihi Cadurco amico uestro sigillum suum mittat priuatim, in quo habeat: »Ego comes Rod. mando tibi Cadurco, ut non reddas turrim Bituricensem alicui homini, sicut iurasti mihi, nisi mihi uel hominibus meis.« De cetero, sciatis quod nos amici uestri sumus, et ciuitas uestra Biturica uestra est, si hoc facitis, et si nos manutenere uultis, et si uos in proximo apud Bituricas causa uidendi comitissam Borbonum uenissetis, quod sapienter faceretis  . Mandate igitur ex parte uestra mihi et militibus et burgensibus, quam citius poteritis  salutem, et presentate eis seruitium uestrum et posse uestrum in omnibus locis, et beniuolentiam.





EPISTOLA XCuIII. ODONIS BELuACENSIS EPISCOPI AD SUGERIUM. Rogat ut absolui curet ab anathemate Petrum de Miliaco, excommunicatum quod neptam Manasse de Bulis in uxorem duxisset, cum Manasses eiusdem Petri amitam haberet uxorem: causa absoluendi erat quod Petrus, qui pagum Beluacensem malis affligebat, sponderet se crucem accepturum si absolueretur.


Domino et amico carissimo SUGERIO Dei gratia uenerando Beati Dionysii abbati, ODO eiusdem patientia Beluacensis Ecclesie humilis minister, salutem et in Domino dilectionem.

Non latet uestram discretionem, P. de Miliaco quantis affligat malis pagum Beluacensem. Cuius etiam pestilentie malitia regiis auribus innotuit, et clamor illuc delatus regem uehementer exasperauit. Nunc uero uiam inuenimus qua et patria nostra a tanta peste possit liberari, et ipsius anima saluari. Spondet enim uiam Domini, et se crucem accepturum,  si per Ecclesie dispensationem absoluatur a uinculo anathematis cui subiacet, propter neptem Manasse de Bulis, quam habet uxorem. Quam sententiam super Petrum firmandam nostra iudicauit Ecclesia, ex hoc quod predictus Manasses huius Petri amitam habens uxorem, propter leuitatis mulieris temeratam fidem eam repulit, et coniugium solui fecit, ut remur, iniuste. uestra igitur prouidentia super his regem conueniat, et per diligens consilium ad hoc impellat, ut ipso mandante et rogante, Dominus Clareuallensis  apostolica si placet potestate eum absoluat, sicut et Drogonem de Monciaco absoluit in simili negotio  . Ita uero a diabolico fomite, et publici mali tabe, nostra liberabitur patria; qui si remanserit  ut coniicimus, omnimode seditionis germinabit inquietudinem.





EPISTOLA XCIX. HUGONIS SENONENSIS ARCHIEPISCOPI AD SUGERIUM. Ut ecclesiam B. Columbe Senonensis sub tutelam suam recipiat.

uenerabili Dei gratia Sancti Dionysii abbati SUGERIO, HUGO Senonensis archiepiscopus, salutem et dilectionem.

Nostrum est excessus inimicorum regni et Ecclesie Dei uobis, cui cura commissa est, aperire, uestrum autem corrigere. Unde prudentie uestre super R. maiore de Sarmasia pro ecclesia Beate Columbe Senonensis conquerimur, quoniam homo  est, qui nisi censuram curie metuit, iustitiam contemnit. Ipse enim ecclesiam Beate Columbe, cuius seruus est, in omnibus que potest opprimit, et sub quadam iniqua hereditate maiorie, seruitii et seruitutis sue oblitus, aduersus monachos se erexit, et tanquam dominum terre eorum se facit. Unde a  nobis submonitus iustitiam subterfugit, presbyterum etiam nostrum, quoniam ipsum excommunicauerat, minando uehementer affligit. Super quo prudentie uestre mandamus et rogamus quatenus tot et tantos unius rustici excessus, spiritu oris uestri semel exstinguatis, et corrigentes que male egerit, ne deinceps seruus in dominum, sceleratus in sanctos, unus in multos tanta presumat, forti uirtute cerceatis.





EPISTOLA C. COMITIS RODULFI AD SUGERIUM. Significat regem non ante festum Omnium Sanctorum aduenturum; suadet uero ut interim de seruientibus regis rationem accipiat.

SUGERIO Dei gratia beati Dionysii abbati dilecto  suo, ROD.  uiromandensis comes, salutem et dilectionem.

uenit ad me nuntius regis Bartholomeus, afferens litteras eius; et quantum ex eius uerbis perpendo, rex non adeo cito ueniet, nisi forsitan usque ad festum Omnium Sanctorum, uel etiam sancti Martini. Ergo conueniens est ut interim seruientes regis aduocetis ad computandum, ut domino regi certum quid respondere sciatis. Quod si absque me hoc facere non uultis, ego a die Lune in octo dies ueniam.





EPISTOLA CI. ODONIS BELuACENSIS EPISCOPI AD SUGERIUM. De turbatione in urbe exorta significat consilium Radulfi comitis uiromandensis esse comitem Claramontensem inde expellendum. Rogat igitur ut colloquium indicat ad pacem reparandam.


Domino et Patri SUGERIO uenerabili Dei gratia sancti Dionysii abbati, ODO eadem gratia humilis Beluacensis episcopus, in abundantia pacis ferre salutem indigentibus.

Scripto et uiua uoce clericorum nostrorum, miseriam quam patimur uestre paternitati alias indicauimus, et remedium quod a uobis sperabamus adhuc exspectamus. Animaduertimus autem intentionem et consilium comitis R., quod per hanc turbationem et pacis dilationem querat expellere comitem Claromontanum  amicum nostrum, hominem uenerandum et miserandum. Quippe si anniteretur paci, omnem seditionem sedare potuisset,  quia si diceret ipse, et facta sunt, et preceptum eius nemo preteribit. Sed cum habeant inducias usque ad instantem Dominicam, det operam uestra discretio ut locum et diem nominetis colloquio, cui interesse possitis et uelitis. Confidimus in Dei bonitate quod in presentia uestra tumultus iste pacabitur,  et sapientie uestre manus non euadet concordia; aut si impossibile est paci prorsus consulere, longas inuicem federabunt inducias. Nec mirum uidetur si usque adeo pacem querimus, et de guerra conquerimur multis ex causis, quas uestre dulcedinis consilio non minus quam ex ore nostro credibiliter expediet presentium portitor familiaris noster.





EPISTOLA CII. EPISCOPI CARNOTENSIS AD SUGERIUM. Queritur de preposito Hienuille, qui in ipsum insurrexerat, et rogat ne causam alii discutiendam remittat.

Charissimo amico SUGERIO, Dei gratia Sancti Dionysii abbati, G. [GAUFRIDUS] Carnotensis Ecclesie  humilis minister, salutem et dilectionem in Domino.

Nouit prudentia uestra quod domini regis dignatio res nostras in protectione suscepit, ne malignis aduersus nos aliud liceat quam ratio postulat. Et quia Deo uolente in hoc estis constitutus, ut prauorum cerceatis excessus, confidentes spem habemus, quod sub tali iudice non periclitetur causa nostra, nec derogetur Ecclesie dignitati. Quod idcirco premisimus, quia prepositus Hienuille uiolenter in nos insurgit, homines nostros falsis agitat calumniis, plus inhians cupiditati quam seruiens rectitudini. Respectum nobis postulantibus dare noluit, timens lucris suis aliquid deperire, si causam nostram contigerit ad uos discutiendam uenire.  Proinde discretionem uestram super hoc imploramus, ut huius rei discussionem non ante alium quam in conspectu uestro ponatis, et donec a uobis idipsum examinari ualeat, totum induciari iubeatis.





EPISTOLA CIII. HUGONIS ARCHIEPISCOPI ROTHOMAGENSIS AD SUGERIUM. Ut Hugonis Brostin rapinas cerceat.

uenerabili Patri et domino SUGERIO abbati Sancti Dionysii, HUGO Rothomagensis Ecclesie humilis minister, salutem et gratiam.

Conqueritur abbas et conuentus Sancti Wandregesili, et nos cum eis et pro eis conquerimur super Hugonem Brostin, qui antiquam eleemosynam regum  Francie, que est apud Calceum a tempore beati Ausberti predecessoris nostri, quietam et liberam inquietat et aufert. Nunc igitur, quia loco domini regis huiusmodi prouidere habetis, uobis mandamus et supplicamus, quatenus predicto Hugoni precipiatis ut prefatam decimam in pace dimittat, nec ullo modo amplius in eam manum ponere presumat. Facit itaque hanc iniuriam, ut audiuimus, quia excommunicatus est, et necesse est ut quem iustitia ecclesiastica ad uiam ueritatis non reuocat, manus uestra rapinam eius et tyrannidem reprimat reuerende Pater et domine.





EPISTOLA CIu. GOSLENI EPISCOPI CARNOTENSIS AD SUGERIUM. Excusat se quod ab eo uocatus interesse non possit solemnitati S. Dionysii, ob aduentum inopinatum domini Antissiodorensis episcopi.


Domino SUGERIO, Dei gratia uenerabili abbati S. Dionysii, GOSLENUS eadem gratia Carnotensis Ecclesie humilis minister, salutem et deuota obsequia

Propter reuerentiam pretiosorum martyrum, beati Dionysii apostoli Galliarum et sociorum eius, et propter mandatum excellentie uestre, cui per omnia toto posse nostro obsequi uolumus, celeberrimam solemnitatem, ad quam nos submonuistis, quam pre ceteris quasi iure hereditario domini predecessoris nostri ampliori deuotione uenerari debemus et colere, adire disposueramus. Ceterum nos inopinatus domini Antissiodorensis   aduentus inuitos retinuit, quem accepto inde nuntio in proxima Dominica exspectamus. ueremur enim futuram inde sibi aduersum nos suspicionem, si suam, quam modo primum nobis exhibet, uideremus effugisse presentiam.





EPISTOLA Cu. PETRI ARCHIEPISCOPI BITURICENSIS AD SUGERIUM. De reditu Ludouici regis.

SUGERIO Dei gratia uenerabili Beati Dionysii abbati, PETRUS Bituricensis Ecclesie humilis minister, salutem et dilectionem.

Gratias immensas referimus sublimitati uestre, quia reditum domini regis nobis notificastis, et ut ei occurreremus uobiscum premonuistis. Nos autem libentissime ei occurreremus et obnixe rogamus  dilectionem uestram ut si per Sanctum Aegidium uenerit, per nos ueniatis, et per prouinciam nostram transeatis. Desideramus enim seruire uobis, et honorem quem potuerimus exhibere. Si autem per Cluniacum uenerit, et illuc uobiscum libenter ibimus. Cum autem illum appropinquare noueritis, nobis significetis, ut sciamus quando itineri uestro adherere debeamus. Nos quoque si quid certi habuerimus, uobis renuntiabimus. Per presentium latorem quod placuerit rescribite.





EPISTOLA CuI. EUGENII PAPAE AD SUGERIUM.

EUGENIUS episcopus, seruus seruorum Dei, dilecto filio SUGERIO abbati Sancti Dionysii, salutem et  apostolicam benedictionem.

Filii nostri A. et HER. clerici Meldensis Ecclesie, etc. uide in Eugenio, ad an. 1153.





EPISTOLA CuII. EIUSDEM AD EUMDEM.

EUGENIUS episcopus, seruus seruorum Dei, dilecto filio SUGERIO abbati Sancti Dionysii, salutem et apostolicam benedictionem.

Quidam sacerdos R. etc. uide ibid.





EPISTOLA CuIII. EIUSDEM AD H. ARCHIEP. SENON.

EUGENIUS episcopus, seruus seruorum Dei, dilecto filio nostro archiepiscopo Senonensi H., salutem et apostolicam benedictionem.

 Quidam sacerdos tuus Romam ad nostram presentiam ueniens, etc. uide ibid.





EPISTOLA CIX. DECANI ET CAPITULI CARNOTENSIS AD SUGERIUM. Querimoniam faciunt de Hugone de Bretiniaco et Ebrardo uicecomite.

SUGERIO uenerabili abbati Sancti Dionysii, R. [ROBERTUS] decanus, totusque Ecclesie Beate Marie Carnotensis clerus, salutem et ueram in Christo dilectionem.

Prouidenti prudentie uestre conqueri ac notificare dignum duximus quod Hugo de Bretiniaco, peruicax et proteruus, regia iussa uestraque satis impudenter negligens, nichil omnino de his que Ecclesie nostre et nobis in presentia nostra pepigit,  unquam tenuit, nec de ablatis aliquid restituere uoluit. Preterea dominus E.  uicecomes in nequitia sua praue perseuerare glorians, de his que in Ecclesiam beate Marie et nos male egerat, nichil penitus emendare acquiescit. Quocirca nos de uestra benignitate uestraque iustitia nobis in necessitatibus nostris, et beate Marie negotiis, sepissime spectate confisi, et eo amplius quod dominus noster rex amantissimus in discessu suo nos tutele uestre commisit, ad uos quasi ad patrem et patronum recurrentes, obnixius interpellamus quatenus Ecclesie nostre nostrique curam, quam bene cepistis, habendo, hos prefatos contumaces ac presumptuosos uirga correctionis feriatis, ut et ablata reddere  cogantur, et a consimili facto deinceps absterreantur. ualete, et quod super hac re deliberaueritis, per presentium latorem nobis, si placet, renuntiate.





EPISTOLA CX. ABBATIS SANCTI PANTALEONIS AD SUGERIUM. Gratias ei agit pro exhibita humanitate erga quemdam puerum nepotem suum.

Domino et Patri suo amantissimo Dei gratia Beati Dionysii abbati SUGERIO, W. [WOLBERO] abbas Sancti Pantaleonis in Colonia, quidquid deuotius offerre potest corpore et spiritu.

Scriptum est quia caritas benigna est, quam nimirum in uobis esse satis euidenter benignitatis et pietatis exhibitione ostendistis, quando me pro puero  nepote meo excellentiam uestram, cum Remis essetis  , exorantem tam paterne exaudistis. Qua de re cum magnarum gratiarum actionum debitor uobis sim, ex uestro tamen corde percipere uellem quid potissimum seruitii pro hac pietate uobis impendere deberem earum uidelicet rerum que uestrum tangant animum. Si quid autem per nuntios uestros agendum est in ciuitate Colonia, quod ad uestram spectet uoluntatem siue utilitatem, ego et pater pueri uobis et uestris in omni negotio seruire parati sumus. ualete in Domino, et ceptum pietatis opus nobis seruis uestris in puero ostendite.





EPISTOLA CXI. ARCHIEPISCOPI SENONENSIS AD SUGERIUM. De reditu Ludouici regis.


HUGO, Dei gratia Senonensis archiepiscopus, carissimo suo SUGERIO uenerabili abbati Sancti Dionysii, salutem et dilectionem.

Scripseramus uobis de aduentu domini regis, sed inde postea certiorem nuntium habentes, iterum uobis scribimus. uidimus enim fratrem Galerannum, qui custodit Parisius domum Templi, redeuntem a domino rege, et dimisit eum apud Forum Nouum iuxta Placentiam. Nos itaque ultra differre non possumus, sed iam mouimus obuiam domino regi. Miles enim dixit nobis quoniam hac ipsa Dominica proxima Cluniaci iacebit. Nunc itaque, si uobis placet,  usque ad proximam diem Lune Antissiodori uos exspectabimus. Cupimus enim multum uos habere dominum et socium itineris. uerum si sic est, in beneplacito uestro nuntium uestrum premittite, qui proxima secunda feria mane apud Antissiodorum consilium uestrum notificet nobis.





EPISTOLA CXII. PETRI ARCHIEPISCOPI BITURICENSIS AD SUGERIUM. Eiusdem argumenti.

uenerabili fratri et amico carissimo SUGERIO Dei gratia abbati Sancti Dionysii, PETRUS Bituricensis Ecclesie humilis minister, salutem et dilectionem in Domino.

Quidam uenerunt Bituricas, qui dixerunt domiminum  regem appropinquare, et in proximo esse uenturum. Sed ex qua parte uenturus sit, per eos certitudinem habere non potuimus. Nos autem exspectabamus nuntium uestrum, et adhuc exspectamus, sicut nobis significastis, ut secundum quod nobis mandatum fuerit a uobis, in occursum eius properemus. Placeat igitur sublimitati uestre rescribere nobis, si quam de eo certitudinem accepistis, ut uel ex qua parte ei occurratis, et ubi et quando nos ei occurrere uobiscum uelitis.





EPISTOLA CXIII. EIUSDEM AD EUMDEM. De Bartholomeo archidiacono.

uenerabili et carissimo fratri SUGERIO Dei gratia abbati Sancti Dionysii, PETRUS Bituricensis Ecclesie  humilis minister, salutem et dilectionem in Domino.

Litteras uestre sublimitatis accepimus, quibus monuistis ut die Iouis apud uizeliacum, uel die ueneris apud Corbiniacum simus. Sed posteaquam misimus nuntium nostrum ad uos, dictum fuit nobis quod dominus rex Bartholomeum archidiaconum nostrum occurrentem sibi suscepit in gratiam suam, ac pro eo fudit preces apud dominum papam; et nos quoque pro ipso interpellare disposuit, et obnixe rogare ut nos ab hoc, quod pro honestate et decore domus Dei inchoauimus, desistamus. Fiduciam igitur  habentes in uobis, non meritis nostris, sed quia Deum et honorem eius diligitis, uolumus premunire prudentiam uestram, ut efficiatis apud dominum regem, ne diffamatum illud, de cuius honesta conuersatione multa audistis, manutenere uelit, nec nos interpellet pro eo. Timemus enim ne esset causa offensionis, si interpellaret nos de re que non esset habitura effectum. Criminosam quippe uitam illius sustinere non possumus nec debemus, nec indulgere flagitiis eius. Nam quod de ipso facimus, consilio multorum religiosorum incepimus, qui grauiter confunderentur, si desisteremus, et faciem Ecclesie Dei quasi dehonestatam iudicarent, si hominem talem contra sanctitatem consilii eorum preualere uiderent. Placeat igitur dilectioni uestre rescribere  nobis consilium uestrum. Nam si laudaueritis, proxima die ueneris erimus apud Corbiniacum, si aliquo modo poterimus.





EPISTOLA CXIu. THEOBALDI COMITIS AD SUGERIUM. Rescire cupit an Reginaldus de Cortiniaco satisfecerit de pecunia mercatoribus ablata.

SUGERIO Dei gratia abbati Sancti Dionysii amico suo carissimo, THEOBALDUS Blesensis comes, salutem.

Raginaldus de Cortiniaco mandauit mihi se uoluntati et beneplacito uestro satisfecisse de pecunia mercatorum. Quod si ita est, quod uobis inde satisfecerit, mihi litteris uestris per hunc nuntium mandare  dignemini. ualete.





EPISTOLA CXu. COMITIS uIROMANDENSIS AD SUGERIUM. Rogat ut de quibusdam dissensionibus longiores quos poterit inducias capiat, iubeatque ut seruientes regis Parisios conueniant.

SUGERIO Dei gratia abbati Sancti Dionysii, R. [RADULFUS] uiromandensis comes, salutem et dilectionem.

Quia grauiter patior, die Martis uel Mercurii non possum uenire ad uos, et die Iouis facturus sum quoddam negotium quod nullo modo possum dimittere. Eapropter rogo uos ut de guerris et dissensionibus de quibus mihi scripsistis, treugas quam longiores poteritis capiatis. Instanti uero die Dominica  uel Lune sine dubio ueniam ad uos, et seruientes domini regis, sicut uobis mandaui per alias litteras, bene poterunt obuiam nobis esse Parisius. Et tunc poterimus negotia domini regis bene diffinire. Quod uero super his et aliis uolueritis mandate, et faciam.





EPISTOLA CXuI. COMITIS THEOBALDI AD SUGERIUM. Mandat Reginaldum de Cortiniaco mercatores regis captos spoliasse: ad quam iniuriam ulciscendam pollicetur auxilium.

SUGERIO Dei gratia abbati S. Dionysii, amico suo carissimo, THEOBALDUS Blesensis comes, salutem et dilectionem.

 Notum uobis fieri uolo quod Reginaldus de Cortiniaco  maximum dedecus intulit regi et uobis, qui custos estis terre ipsius. Nam mercatores regis, qui pedagica sua Aurelianis, et apud Senonas, et in terra regis omnes consuetudines suas dederant, cepit, et sua eis abstulit. Quamobrem mando uobis ut ei ex parte regis et uestra mandetis, ut mercatores regis cum rebus suis ex toto deliberet et reddat. Quod si facere noluerit, si ultionem de eo accipere uolueritis, et super eum cum exercitu ire, mandate mihi, et ego ero uobis in auxilium ad ultionem de eo accipiendam.





EPISTOLA CXuII. ARCHIEPISCOPI SENONENSIS AD SUGERIUM. De reditu Ludouici regis.

 HUGO, Dei gratia Senonensis archiepiscopus, carissimo suo SUGERIO uenerabili abbati S. Dionysii, salutem et dilectionem.

Dilectionem uestram scire uolumus quoniam altera die cum uenissem ad uos apud Castrum Nantonis, puer quidam transiuit per Senones, quem dominus Beluacensis matri sue mittebat, ut domini regis aduentum ei nuntiaret. Dicebat enim puer ille dominum regem tantum appropinquasse, quod proxima die Mercurii Cluniaci iaceret. Sic locutus est puer seruientibus nostris, et ipsi retulerunt nobis. Quod ideo uobis significare curauimus, ut rei certitudinem inquiratis, et quod inde perpenderitis, nobis ut renuntietis rogamus, et quid facere debeamus remandetis.





EPISTOLA CXuIII. CADURCI CLERICI AD SUGERIUM. De pecunia quam regi crediderat sibi de redditibus Pictauie soluenda.


Patrono et tutori suo SUGERIO, Dei gratia carissimo et uenerabili abbati Beati Dionysii, CADURCUS clericus et homo suus, regis Francorum dictus cancellarius, salutem et seruitium.

Scitis, magister et domine, quam pio cordis intuitu dominus rex in discessu suo Remis sub protectione uestra et munimine me dimiserit, quam clementer per manum meam non sine lacrymarum ubertate me uobis tradidit. Ideoque confisus de bonitatis uestre sanctitate, secure uobis scribo, quodque  mihi necessarium est uobis aperire non erubesco. Non enim habeo post Deum et dominum regem, ad cuius possim uel debeam confugere patrocinium, nisi tantum ad liberalitatis uestre refugium, a quo, et per quem certus sum habere solatium, petitionisque mee consequi fructuosum effectum. Reminiscere domini regis precepti, quod uobis principaliter, secundario comiti R. [Radulfo] Remis fecit, ut uidelicet de redditibus Pictauie pecunia, quam ei accredideram, mihi sine diminutione solueretur. Quod quia nondum effectui mancipatum esse non ambigitis, rogo uos ut magistrum et dominum, quod si de Pictauensibus pro negotiis terre illius ad uos aliquis  uenerit, placeat uobis eos detineri donec uobis Remis occurram. Inde, si preceperitis, statim ut ad uos uenero, uel post finitum concilium  , iuxta consilium uestrum in Pictauiam ire, iuuante Deo paratus ero. ualeatis in Christo, mei memor.





EPISTOLA CXIX. R. DE MONTE FALCONIS AD SUGERIUM. Mandat paratum se esse ad subeundum die competenti iudicium secundum consuetudines Bituricum, de homine qui suum ei seruitium denegabat.

Reuerendissimo domino suo SUGERIO Beati Dionysii uenerabili abbati R. [RAINALDUS] de Monte Falconis, salutem et debitam uenerationem.

Placuit dignitati uestre, prout uobis suggestum erat, proxima Dominica post Assumptionem   beate Marie me Parisius euocasse pro quodam homine meo, qui et se et seruitium suum mihi negabat. Super quo paratus fui et adhuc sum, in palatio domini regis, uel ante dominum archiepiscopum, secundum usus et consuetudines militum et seruientium Bituricensium, sistere iudicio. uerumtamen pro uestris et regni negotiis usque ad ultimas regni metas pro beneplacito uestro me trahere potestis. Profecto, si pro controuersia aliqua me euocare excellentie uestre placuerit, nos Bituricenses certos et statutos haberemus terminos, ultra quos non nisi ratione cogendi sumus  . Ego autem in aliquo prefinitorum terminorum paratus ero die competenti subire iudicium secundum usus et consuetudines Bituricarum. ualete in Domino semper.





EPISTOLA CXX. COMITIS BLESENSIS AD SUGERIUM. Denuntiat ei iniuriam cambiatoribus de uizeliaco ad nundinas suas de Pruuino uenientibus illatam a Guarino filio Salonis, uicecomitis Senonensis.


SUGERIO Dei gratia Beati Dionysii abbati amico suo carissimo, T. [THEOBALDUS] Blesensis comes, salutem et dilectionem.

Notifico uobis iniuriam et dedecus que Salo uicecomes Senonensis intulit regi et uobis, qui terram eius in custodia habetis, mihique damnum et dedecus. Guarinus enim filius eius cepit cambiatores de uizeliaco ad instantes nundinas meas de Pruuino uenientes, in chemino domini regis, inter Senonas  et Braium; quem ipse Salo et prepositus regis de Senonis iureiurando in securitate regis posuerunt, et eis ualens septingentas libras et plus, ut asserunt, abstulit. Unde uobis mando et precor ut uos pigeat de chemino regis infracto, et Saloni uiriliter mandetis ut quidquid cambiatoribus ablatum est, remota omni occasione et dilatione, reddat et reddi  faciat. Nam Salo in uestro posse est, nec poterit uobis resistere plus quam aliquis armiger. Ex quo bene uolueritis, et quid inde feceritis mihi per presentium latorem remandate. Non enim paterer hanc iniuriam inultam remanere que ad destructionem nundinarum mearum spectat. De cetero nostis uos mihi significasse, et ego uobis mandaui, quod uobiscum loquerer, si mihi remandaretis hoc esse uelle uestrum, in die Lune ante Pentecosten  , apud Latiniacum, et nichil mihi inde remandastis. Quamobrem mando uobis, ut mihi per hunc nuntium mandetis, si prefata die Latiniaco ueneritis, ut et ego illuc uobis obuiam pergam si uenire uolueritis.





EPISTOLA CXXI. EPISCOPI ANTISSIODORENSIS AD SUGERIUM. Commendat ei uxorem et filios Roberti medici, amici eius, defuncti.


Domino et Patri carissimo SUGERIO Dei gratia Beati Dionysii abbati, HUGO Antissiodorensis dictus episcopus, salutem et dilectionem.

Et uidimus et audiuimus quod Robertum medicum in uita sua carissimum habuistis. Cum igitur uiam uniuerse carnis ingressus sit, confidentes de uestra benignitate, rogamus quatenus eumdem affectum, quem erga prefatum R. habuistis, in eius uxorem et filios habeatis, ut bene eis propter patrem utamini, et eis que R. tenebat integre conseruetis ad seruitium uestrum.





EPISTOLA CXXII. COMITIS NIuERNENSIS AD SUGERIUM. Eiusdem argumenti.


Domino et amico suo SUGERIO uenerabili Sancti Dionysii abbati, G.  comes Niuernensis, salutem et seruitium.

Notum esse uobis et nobis manifestum non ambigimus, R. [Robertum] medicum, qui uiam uniuerse carnis ingressus est, fuisse uirum benignum, et boni seruitii. Illius autem seruitium et benignitatem uxor eius et infantes ualere et auxilio et consilio amicorum suorum sentiant. Eapropter uobis mandamus, et rogamus quatenus eius uxorem et infantes pro amore Dei et nostri diligatis et eis benefaciatis.





EPISTOLA CXXIII. ABBATIS FERRARIENSIS AD SUGERIUM. Rogat ut inducias ei concedat ad soluendam reliquam pecuniam, que Ferrariensi monasterio ad sacram expeditionem impetrata fuerat.


Reuerendo Patri et domino SUGERIO Beati Dionysii abbati, IOANNES Ferrariensis cenobii minister, subiectionem et obedientiam.

Ad Paternitatem uestram et Excellentiam uestram  sepissime oportet nos confugere. De taxatione domini regis grauissime constrictus, usque ad uiginti libras, postquam a nobis recessistis, prout potuimus reddidimus. Reliquum uero ad presens omnino habere graui paupertate exigente non possumus, qui [f. quia] adhuc in messionibus et occupationibus suis detinentur. Unde reuerentiam uestram humiliter deprecor quatenus mihi et preposito, qui hac de causa homines nostros minatur rapere, inducias et spatium idoneum, quo hoc possimus inuenire, concedatis. ualete. Regat uos manus ualida omnipotentis Dei.





EPISTOLA CXXIu. COMITIS NIuERNENSIS AD SUGERIUM. Scribit de colloquio Aurelianis constituto cum Gaufredo de Danzeio, et de die belli a rege indicta eidem Gaufredo et cuidam militi suo.


Dilectissimo filio suo SUGERIO uenerabili abbati Sancti Dionysii, GUILLELMUS comes Niuernensis, in Domino salutem.

Colloquium illud quod Aurelianis cum domno Gaufredo de Danzeio  interueniente rege sicut scitis, constitutum est, recepi. Sed multo aliter quam sperabam apud Boneium tractatum fuit. De domino meo rege querimoniam nullam facio, sed consilium quod secum habuit non laudo; et cum uos uidero, ego plenius uobis enarrabo. uobis autem domino meo mando, et modis omnibus rogo, quatenus in uigilia cathedre beati Petri apud Stampas uestri gratia uenire uelitis. Ipsa enim die dominus  meus rex Gaufredo de Danzeio et cuidam militi meo diem belli constituit. ualete.





EPISTOLA CXXu. EUGENII PAPAE AD SUGERIUM.

Eugenius episcopus, seruus seruorum Dei, dilecto filio SUGERIO abbati Sancti Dionysii, salutem et apostolicam benedictionem.

Pro controuersia et discordia, etc. uide in Eugenio III ad an. 1153.





EPISTOLA CXXuI. CLUNIACENSIS ABBATIS AD SUGERIUM.

uenerabili et intimo amico domino SUGERIO abbati S. Dionysii, frater PETRUS humilis Cluniacensis abbas salutem et sincerum amorem.

 Quantum in corde nostro sitis libentius presenti ostenderemus, quam absenti mandaremus. Sed quoniam corporalem presentiam uestram, quam multum uidere apud nos, maxime in aduentu regis, sperauimus, sors inimica nobis inuidit, id nunc breuiter uobis dicimus. Minus est ab amore, quem erga personam uestram habemus, si omnia nostra uestra esse dixerimus, quoniam et nos ipsi melius  quam credatis uestri sumus. Quod autem ad presens negotium pertinet, priorem de Notgento et negotia eius uobis commendamus, et ut pro negotiis que uobis ipse intimabit domino Carnotensi episcopo scribere dignemini, multum rogamus.





EPISTOLA CXXuII. EIUSDEM AD EUMDEM.

uenerabili et carissimo domino et amico nostro SUGERIO abbati S. Dionysii, frater PETRUS humilis Cluniacensis abbas, salutem et sincerum in Domino dilectionis affectum.

Quia reuerentiam uestram iam ab antiquo dileximus, et in Christi caritate diligimus, a uobis quoque diligi non diffidimus. Eapropter frequenter uos pro nostrarum rerum diuersis euentibus rogare  non dubitamus. Nunc autem et rogamus dilectionem uestram pro domo nostra Sancti Martini de Campis, que ob debilitatem dilectissimi fratris nostri domni O. plurimum tam in spiritalibus quam in temporalibus attenuata est, et quotidie magis ac magis attenuatur. Unde eius condescendentes infirmitati, a cura domus predicte cum more nostro absoluimus, et loco ipsius dilectum fratrem et filium nostrum domnum Simonem quondam eiusdem loci subpriorem substituimus, quia a nobis et fratribus nostris propter honestatem et mores optimos multum diligitur. Super quo rogamus prudentiam uestram ut eum causa Dei et amoris nostri respectu diligatis, auxilium et consilium uestrum ei impendatis.





EPISTOLA CXXuIII. ARCHIEPISCOPI SENONENSIS AD SUGERIUM.


HUGO Dei gratia Senonensis archiepiscopus, dilectissimo filio SUGERIO uenerabili abbati Sancti Dionysii, salutem et dilectionem.

Benedictus Deus, qui causam nostram in manu uestra posuit, et eum, quem, si nobis datum esset, eligeremus, iudicem prefecit. Cum enim de nostri archidiaconi innocentia minime dubitemus, uestrum tamen preoptamus iudicium, cuius scimus equitatem, cuius experti sumus fidem et bonam propitiationem. ualete.





EPISTOLA CXXIX. CATALAUNENSIS EPISCOPI AD SUGERIUM. Rogat ut apud regem pro eo sit patronus et intercessor.


SUGERIO Patri et domino Dei gratia digne reuerendo abbati Sancti Dionysii, BARTHOLOMAEUS eiusdem patientia Catalaunensis Ecclesie sacerdos, sincere dilectionis affectum.

Quoniam affectus uestre dilectionis erga nos plenus est, admodum gaudemus quia plenitudinem  effectus in necessitatibus nostris de preterito experti sumus et de futuro exspectamus. Rogamus itaque clementiam paternitatis uestre ut nos erga piissimum dominum nostrum regem pius pro nobis sitis patronus et intercessor. Ante eius siquidem aduentum multas ut nostis sustinuimus anxietates, in quibus solius clementie uestre consilium recepimus, et remedium; post eius uero reditum nichilominus hostium crebris inuasionibus prepediti, magnificentiam eius debito iure humilitatis nostre uisitare nequiuimus  . De liberalitate ergo uestra plurimum confidentes, uos deuotissime precamur ut iniurias et persecutiones quas sustinuimus, et damna rerum nostrarum, que iniuste recepimus, domino regi significetis. Cuius quidem presentiam  ex uoto desiderii nostri in proximo adire parati sumus, eique pro posse facultatis nostre, etsi minimum quantum ad plenitudinem spectat uoluntatis, de nostro ut Patri et domino seruiemus. ualete.





EPISTOLA CXXX. A. REDONENSIS EPISCOPI AD SUGERIUM. Scribit necesse sibi fuisse Nannetum usque descendere priusquam ad ipsum ueniret, uenturum autem se prima Quadragesime hebdomada.

Dilectissimo domino suo SUGERIO, Dei gratia Sancti Dionysii reuerendo abbati, A. [ALANUS] Redonensis Ecclesie humilis minister, salutem et dilectionis obsequium.

Sanctitati uestre grates plurimas referimus quod nos ad sustentandam exsilii nostri inopiam, quasi  si nobis multum obnoxius essetis, inuitastis. uestre itaque paternitati notum fieri uolumus quod Nannetum usque, terre illius necessitatibus et negotiis nostris exigentibus, nos, priusquam ad uos ueniamus, descendere necesse fuit. Ad uos uero, ut ad dominum et patronum, prima hebdomada Quadragesime Deo uolente ueniemus  . ualete.





EPISTOLA CXXXI. CLERI BEATI MARTINI TURONENSIS AD SUGERIUM. Rogant ut interesse uelit cuidam negotio quod in presentia legati Meldis tractandum erat aduersus clericos S. Mauritii.

SUGERIO, Dei gratia uenerabili abbati Sancti Dionysii, totus ecclesie Beati Martini clerus, salutem et  amicitie integritatem.

uulgare est et tritum prouerbium, quod res humane spatio temporis euanescunt. Tempore enim interit gaudium cuiuslibet uoluptatis, tempore obliuiscitur  mater meroris. In quo uno amicitie uis et dignitas facile elucet, cuius uires nec tempus imminuit nec etas consumit. Nihil preclarius hoc bono ecclesia Beati Martini gloriatur, quod amicitiam uestram meruit obtinere. Sed quia apud cari pectoris secretum nichil ruboris est id expetere quo indigeas, idcirco ecclesia Beati Martini uestro indigens consilio, uobis speciali amico suo supplicat et orat, ut dissolutis occupationibus interesse uelitis cuidam negotio quod in presentia legati  ciuitate Meldis tractandum est aduersus clericos Sancti Mauritii, tertia die ab ea Dominica in qua cantatur: Isti sunt dies.





EPISTOLA CXXXII. ABBATIS CLARAEuALLENSIS AD SUGERIUM.

 Amantissimo Patri et domino SUGERIO Dei gratia Beati Dionysii abbati, BERNARDUS Clareuallensis uocatus abbas, salutem et orationes quas potest in Domino.

uerbum quod attulerunt magister Templi et frater Ioannes tam letus accepi, etc. uide inter epistolas S. Bernardi, Patrologie t. CLXXXII.





EPISTOLA CXXXIII ABBATIS CLUNIACENSIS AD SUGERIUM.

uenerando, et precordiali amico nostro domno SUGERIO Sancti Dionysii abbati, frater PETRUS humilis Cluniacensis abbas, salutis et presentis et eterne plenitudinem.

Doleo, et supra quam dicere possum doleo, quia sacro  conuentui uestro, quem apud Carnotum dominus rex consilio sapientie uestre et aliorum sapientum indixit, interesse non ualeo. Credite intimo amico, credite uera dicenti, quia uere uolo et non ualeo et quia non ualeo doleo. Quis enim non doleat se non interesse tam sancto collegio, ubi nullus proprium lucrum, ubi nullus que sua sunt queret, sed que Iesu Christi? Non enim quelibet res agitur, sed de illa tractatur qua maior nulla, imo que est omnium maxima. Nonne maxima omnium est, prouidere, satagere, ne sanctum detur canibus? ne loca in quibus steterunt pedes operantis salutem in medio terre, rursum pedibus iniquorum proterantur? ne regia Ierusalem a prophetis, ab apostolis, ab ipso omnium Saluatore dedicata, ne nobilis illa totius Syrie metropolis Antiochia  iterum blasphemis et nefandis hominibus subiiciantur? ne ipsa salutaris crux iam ab impiis, ut dicitur, obsessa, ut olim a Cosdre capiatur? ne ipsum sepulcrum Domini, quod hactenus, iuxta  prophetam, gloriosum toto orbe fuerat, fortassis ut illi minari solent radicitus euellatur? Huic ergo tam sancto tamque necessario tractatui, ad quem humilitatem meam, uenerande uir, inuitare uoluisti, libentissime, ut dixi, interfuissem, si ullo modo potuissem. Que iter hoc meum impediunt multa sunt. Sed inter alia specialia duo sunt. Unum multiplex incommodum corporis mei, quod a Natali Domini usque ad hoc tempus pene assidue passus sum; aliud, conuentus magnus priorum, quos, antequam de istis que mandastis aliquid scirem, in ipso fere initio Quadragesime pro consilio ineuitabilis rei Cluniacum eadem die qua conuentus uester apud Carnotum indictus est, uenire preceperam. Suscipiat ergo si placet equo animo unanimis et carissima  mihi reuerentia uestra non fictam, sed ueracem excusationem meam, et apud se et apud alios excusatam habeat absentiam meam.





EPISTOLA CXXXIu. LUGDUNENSIS ARCHIEPISCOPI AD SUGERIUM. Excusat se quod colloquio Carnoti ad subueniendum Orientali Ecclesie indicto adesse non possit quia Senonensis archiepiscopus primatus eius derogare non uerebatur.

UNIBERTUS Dei gratia sancte Lugdunensis Ecclesie archiepiscopus, carissimo et uenerabili SUGERIO Sancti Dionysii abbati, eternam in Christo Iesu salutem.

Quo dolore, quibus lacrymis Orientali Ecclesie in tot et tantis nunc miseriis constitute compati debeamus, nullus fidelis Deumque timens ignorat. Qua  uero uigilantia, quo studio, pro eius subuentione, omnis religiosus et Dei cultor sollicitari debeat, ipsa quam patitur calamitas et afflictio manifestat. uerum, quia nos pro officio nostro, et pro iure primatus, ex parte domini regis et optimatum regni, ad colloquium quod apud Carnotum celebrari debet inuitastis, sciat caritas uestra quod donec Senonensis archiepiscopus in eadem causa primatus nobis derogare non ueretur, et apostolicis mandatis contumax et rebellis existit, pudor nobis est ad illas progredi partes, ubi domino pape contradicitur, et Lugdunensis Ecclesia debito honore fraudatur. Ad hec, alio magno et inopinato detinemur impedimento, quia domnus Ylio  abbas, uir utique magnus, et  in Lugdunensi Ecclesia quasi precipuus, grauiter infirmatur, et quotidie ingrauescente morbo ad exitum propinquare uidetur. Et quia castra et munitiones Ecclesie nostre in manu ipsius sunt, rogatu et consilio clericorum nostrorum longius exire ad presens distulimus, ne forte in absentia nostra filii huius mundi, qui semper Ecclesiis aduersantur, opportunitatem malignandi inueniant, et Lugdunensi Ecclesie insanabile uulnus infligant. His igitur ex  causis mittimus ad uos hunc uenerabilem fratrem nostrum, et dilectum Ecclesie nostre filium, domnum Stephanum quondam uiennensem archiepiscopum, uirum utique religiosum, et in maximis exercitatum, qui uobis in causa Dei uice nostra quantum licuerit assistat, et si quid de Senonensi negotio ad honorem Dei et Lugdunensis Ecclesie per domini regis studium et uestrum compositum fuerit, ad nos idonee referat. Soluto enim huius discordie scrupulo, et pace inter Ecclesias reformata Domino regi, et personis Ecclesie quo libet occurrere, et in hac causa Dei consilium et auxilium nostrum parati sumus impendere.





EPISTOLA CXXXu. GAUFREDI ARCHIEPISCOPI BURDEGALENSIS AD SUGERIUM. Excusatum se cupit quod ad submonitionem eius interesse non possit Carnotensi conuentui.


Charissimo suo et merito reuerendo domino SUGERIO uenerabili per Dei gratiam Beati Dionysii abbati, frater GAUFREDUS Burdegalensis Ecclesie dictus episcopus, salutem et si quod possit obsequium cum caritate.

Litteras, domine, dignationis uestre debita ueneratione suscepimus. Quibus diligenter inspectis, quem prius noueram zelo domus Dei et amore fraterne caritatis accensum, nunc maxime in tempore necessitatis causam Christi agendam uos suscepisse cognosco. Preces itaque uestras, et submonitionem ex parte uestra et uenerabilium dominorum et Patrum archiepiscoporum et episcoporum per uos factam,  tum pro re ipsa que agitur, tum pro petitione tantorum uirorum cum exsecutione operis suscipiendas dignum duximus, si pro uoluntate nobis adesset facultas. uerumtamen, quia non est uolentis neque currentis, sed miserantis Dei, a iam incepto itinere desistere nos oportuit, propria corporis exigente infirmitate. Preterea, dominus Theodericus Galerannus  ex parte domini regis et nos et fratres nostros cepiscopos, generaliter quoque omnes proceres terre nostre conuocauerat apud Sanctum Ioannem Angeliacensem, Dominica Ego sum Pastor bonus  , pro pace terre firmanda, et his que ad honorem regni spectant in terra nostra statuendis. Dilectam ergo nobis serenitatem uestram  attentius petimus haberi exoratam, ut quia his que prediximus prepediti interesse tanto conuentui  non possumus, uobis, domine, molestum non uideatur; sed apud uos et eos qui conuenire debent, dominos et Patres nostros, caritas uestra habeat nos excusatos. Qui licet absentes corpore, spiritu tamen uobiscum presentes erimus, optantes ut Christus in causa sua spiritum consilii uobis administret. Bene ualete.





EPISTOLA CXXXuI. ARCHIEPISCOPI BITURICENSIS AD SUGERIUM.


Charissimo fratri et amico SUGERIO Dei gratia uenerabili abbati Sancti Dionysii, PETRUS Bituricensis Ecclesie humilis minister, salutem et ueram in Christo dilectionem.

Quoniam de religione et amicitia uestra plurimum confidimus, securius uobis scribimus, maxime que ad honestatem pertinere cognoscimus. Bartholomeus siquidem archidiaconus noster male uite et pessime fame precibus domini regis apud dominum papam obtinuit ut causa que inter nos et ipsum ex mandato domini pape ante dominum Burdegalensem agitabatur, in octauis Pentecostes ad grauamen nostrum Rome tractaretur. Quapropter oportet nos illuc  in proximo ire uel mittere, nisi iustitie et honestati uolumus deesse. Ideoque dilectionem uestram obnixius deprecamur quatenus apud dominum regem efficiatis ut domino pape pro nobis scribat, et uos ipse scribatis, sicut fidelis noster Constantinus latius uobis exponet.





EPISTOLA CXXXuII. ABBATIS PONTINIACENSIS AD SUGERIUM. Commendat ei causam thesaurarii Antissiodorensis, ipsius discretioni a Romano pontifice commissam.

uenerabili domino et carissimo Patri SUGERIO, Dei gratia Sancti Dionysii abbati, frater GUIDO Pontiniacensis uocatus abbas, salutem et orationes.

Thesaurarius Antissiodorensis noster et domus  nostre Pontiniacensis amicus est, qui apud uestram sublimitatem putat sibi aliquid ualere nostre paruitatis supplicationem. Sed neque nos quidem de uestra benignitate diffidimus, quin nobis pro eo supplicantibus quantulumcunque condescendere dignemini. Si igitur habet apud uos locum aliquem pauperis intercessio, sentiat uos propitium amicus noster in causa sua, que a domino papa uestre discutienda committitur discretioni  . Qui etiam a domino rege in causam trahitur, in qua nichilominus pro Dei amore et nostro placeat uestre sanctitati ei suffragium uestrum non deesse. Quia sigillum nostrum non habebamus, sigillum domini Antissiodorensis apposuimus.





EPISTOLA CXXXuIII. EUGENII PAPAE AD SUGERIUM.


EUGENIUS episcopus, seruus seruorum Dei dilecto filio SUGERIO abbati Sancti Dionysii, salutem et apostolicam benedictionem.

 Prudentiam tuam latere non credimus, etc. uide in Eugenio III, ad an. 1153.





EPISTOLA CXXXIX. LUDOuICI REGIS AD SUGERIUM. Ut finem imponat querelis pauperum Carnotensium, super Radulfum Malueisin, quas eius discretioni terminandas commiserat.

LUDOuICUS, Dei gratia rex Francorum, dilecto nostro SUGERIO eadem gratia uenerabili Sancti Dionysii abbati, salutem et copiosam dilectionem.

Querelas pauperum ad nos super R. Malueisin  clamantium una nobiscum Carnotum uestra audiuit discretio, easque ad uestram discretionem terminandas uobis imposuimus. uerum, quia quinta feria proxima post Pentecosten huic negotio interesse non  possumus, dilectioni uestre mandantes scribimus quatenus pauperum tam diligenter intendatis, ut et Deus super iustitia honoretur, nosque apud Deum et omnes bonos laudem consequamur. ualete.





EPISTOLA CXL. I. CARDINALIS SANCTAE MARIAE NOuAE AD SUGERIUM. Commendat ei causam magistri Petri, ipsius iudicio ab Eugenio papa commissam.

SUGERIO Dei gratia uenerabili abbati Sancti Dionysii, I. [IOANNES] eadem gratia Sancte Marie Noue diaconus cardinalis, salutem et dilectionem.

Pro latore presentium magistro Petro dilectionem uestram plurimum rogamus, quatenus in causa sua, que uestre prudentie a domino papa committitur, pium uos sentiat et mansuetum, et tantis laboribus  suis misericordie compassione propinquum. Ipse quidem asserit se ab imposita culpa immunem, quamuis si culpabilis inueniretur, leuiganda esset utique propter consuetudinem et impunitatem scholasticorum excessuum. uerum quia causa ista ad Romanam audientiam delata est, et ad uestram remissa, seruetur grauitas, adhibeatur et pietas, cohibeatur stultitia, honoretur scientia, doctrina formetur, et caritas reparetur. Compensatis quoque utrinque laboribus ita terminus imponatur, ut curiositas et inquietus animus apud uos nullatenus locum inueniat. Pro se iste rationem pio iudici reddat, et quicunque conuicti fuerint prohibitam uiolentiam commisisse, onere suo singuli onerentur.





EPISTOLA CXLI. HUGONIS CARDINALIS TITULI IN LUCINA AD SUGERIUM. Pro eodem magistro Petro.


Charissimo fratri et amico SUGERIO uenerabili Sancti  Dionysii abbati, HUGO sancte Romane Ecclesie tituli in Lucina presbyter cardinalis, salutem et dilectionem.

Presentium lator ad pedes domini pape ueniendo plurimum laborauit, quem pro excessibus excommunicationis uinculo innodatum, nos eiusdem domini nostri mandato absoluimus. Causam autem ipsius, sicut in litteris domini pape continetur, discretioni uestre fore commissam cognouimus; et quia ipsum uirum siquidem litteratum et maximam pro studio discipline sollicitudinem gerentem cognouimus, in causis eius pro eo libenter intercedimus. Unde caritatis uestre prudentiam exoramus ut eumdem pro se tantummodo respondentem, in quantum iustitia patitur, foueatis et benigne tractetis.





EPISTOLA CXLII. HUGONIS ROMANI AD SUGERIUM. Pro eodem magistro Petro.


SUGERIO, Dei gratia abbati Sancti Dionysii uenerabili domino et amico suo, frater HUGO, salutem.

Quoniam ad pietatis officium plurimum spectat, euitare non possumus quin pro familiaribus nostris apud amicos nostros intercedamus. Latorem itaque presentium magistrum Petrum, cuius causa discretioni uestre a domino papa remittitur, pro amore Dei et nostro in quantum iustitia patietur sustentetis. Studium, quod semper liberalibus artibus applicuit, et honestas morum, in quantum nouimus, apud benignitatis uestre prudentiam non minimam gratiam debent promereri. Laborem etiam quam  maximum hac de causa iam pertulit, et iniuste, ut ipse et nonnulli alii asserunt. In Romana quoque curia diu sustinuit, et ad hoc elaborauit ut duo ex sociis suis eadem de causa accusati, in presentia uestra suam ostenderent innocentiam. Quod quia impetrare non potuit, pro se solo habet respondere.





EPISTOLA CXLIII. ROGERII REGIS SICILIAE AD SUGERIUM. Rogat ut uicem rependens de statu suo ipsum per commeantes sepius certiorem faciat.

ROGERIUS, Dei gratia rex Sicilie, ducatus Apulie et principatus Capue, SUGERIO uenerabili abbati Sancti Dionysii, carissimo amico suo, salutem et dilectionem.

Amicorum est  , ut alter alterius congratuletur  serenitati. Unde dilectioni uestre significare dignum duximus nos gratia Dei sanos et incolumes esse. Rogamus equidem ut uicem nobis amicis debitam rependentes, de uestre dilectionis statu sepius nobis  per commeantes significare non pigritemini, ut sicut uos nostre, ita et nos uestre congaudeamus saluti.





EPISTOLA CXLIu. EUGENII PAPAE AD DOMNUM SUGERIUM.

EUGENIUS episcopus, seruus seruorum Dei, dilecto filio SUGERIO abbati Sancti Dionysii, salutem et apostolicam benedictionem.

Immensum pietatis opus, quod carissimo filio nostro Ludouico illustri Francorum regi diuina misericordia inspirauit, etc. uide in Eugenio III, ad an. 1153.





EPISTOLA CXLu. NICOLAI ABBATIS CORBEIAE AD SUGERIUM. Rogat se apud regem excusari quod Aurelianos neminem ad condictam diem miserit de negotio suo cum burgensibus Corbeie responsurum.


Domino et patri suo SUGERIO Dei gratia uenerabili abbati Beati Dionysii, NICOLAUS Corbeiensis Ecclesie humilis minister, salutis plurimum et amoris.

Ex omnibus periculis et necessitatibus meis ad tranquillitatem uestram quasi ad tutissimum et expertum salutis mee portum confidenter confugio. Postquam igitur a uobis redii, graui negotio, quod inter nos et comitem Flandrie agitur, prepeditus, et ad partes illas submonentibus episcopis Tornacensi et Morinensi propter compositionem mutuam Dominica preterita profectus, ad diem quam Dominus noster rex nobis condixerat, ut scilicet ad eum Aurelianis mitterem, mittere non ualui. Unde uestram  crebro expertam dilectionem obnixe deprecor quatenus domino regi me excusetis, et ne irascatur agatis, quia absens negotium tantum nisi fidelissimo nuntio credere ausus non fui, et ideo mittere supersedi. Ego quoque absque dubio Dominica proxima post apostolorum festum, aut nuntius meus, presentie uestre propter hoc assistam. Quoniam autem paternitatem uestram offendisse me in hoc, quod ad predictam diem non misi, plurimum timeo, de remissione ire uestre certificari per litteras uestras precor. Precor etiam nobis mandari, si uerum est quod audiui, dominum regem ab Aurelianis ad nos recto itinere uenire debere. Illud etiam quero quod si dominum regem negotium suum et nostrum contra burgenses nostros efficaciter exsecuturum  fore scitis, nobis mandetis, et ego eius misericordiam exspectabo. Quod si eum flecti et mollius agere senseritis, nobis idem innuite, quia nisi eius mihi adsit auxilium  , pacem nostram qualemcunque  ab offerentibus accipiam. ualete, et honori Ecclesie subuenite.



EPISTOLA CXLuI. AD ROGERIUM REGEM SICILIAE. Gratias ei agit quod suam ei prosperitatem significare, et de incolumitate ipsius querere haud dedignatus sit.

Glorioso Dei gratia regi Sicilie, ducatus Apulie, et principatus Capue, ROGERIO, SUGERIUS Beati Dionysii abbas, in eo regnare qui dat salutem regibus.

Regie maiestatis excellentie, si non quales debemus, quales tamen ualemus gratiarum actiones referimus, eo quod tanti, tam sapientis, tam famosi domini celsitudo nostre paruitatis memorari, ac de nostra prosperitate querere non sit dedignata. Huiusmodi  enim questio me totum totaliter uestre serenitati emptitium reddidit, nec toto tempore uite nostre a memoria nostra decidere poterit, quod tante nobilitatis ac potentie dominus de sua nobis prosperitate significauerit, et de nostra certificari requisierit. Sane celsitudini uestre de incolumitate nostra significantes, multa et de multis excellentie uestre scribere dignum duximus; sed ne prolixitas fastidium generaret, nuntio nostro ore ad os uobis referenda intimauimus. ualeat celsitudo uestra.





EPISTOLA CXLuII. EUGENII PAPAE AD SUGERIUM.

EUGENIUS episcopus, seruus seruorum Dei, dilecto filio SUGERIO abbati Sancti Dionysii, salutem et apostolicam benedictionem.

 Sacerdos ille R. qui ad nos contra Stephanum Senonensem archidiaconum uenerat, etc. uide in Eugenio III ad an. 1153.





EPISTOLA CXLuIII. LUDOuICI REGIS AD ABBATEM SUGERIUM. Committit ei causam electionis episcopi Laudunensis necnon et Atrebatensis.

LUDOuICUS, Dei gratia rex Francorum et dux Aquitanorum, carissimo amico et fideli nostro SUGERIO uenerabili abbati Sancti Dionysii, salutem et dilectionis plurimum.

uenerunt ad nos clerici Laudunenses, Ecclesie sue desolationem conquerentes, ostendentes etiam quanta perferret Ecclesia incommoda, si diu cura patroni   careret. Liberam igitur a uobis electionem petierunt, et quia Ecclesia moram ferre non poterat, coacti sumus iustis ipsorum petitionibus statim acquiescere; et ne omnino absque consilio uestro  res fieret, eosdem dilectioni uestre reuerientes misimus. Rogando igitur uobis mandamus, sicut scitis uos debere, sicut Ecclesie scitis expedire, consulatis eis et ad Ecclesie utilitatem, et ad regni honorem prudentia uestra laboret. Scitis profecto ex presidentium imbecillitate et defectu, et honorem Ecclesiarum deperire, regni etiam decus ex personarum ignauia diminui. Spectat siquidem ad honorem regni ut Ecclesie illi cito subueniatur, quoniam et in partibus illis guerra est, et omnes fere inde barones interierunt. Sicut uobis uidebitur loquimini Ecclesie clericis quos ad uos mittimus, sicut uobis uidebitur eis consulatis. uoluntas enim uestra nostra est, et nos consilium nostrum reposuimus in uobis. uenient in proximo ad uos Atrebatenses  clerici  , uice nostra eis consulite; et si uobis uisum fuerit, et labori uobis non fuerit, in presentiam nostram eos adducite.





EPISTOLA CXLIX ABBATIS uIZELIACENSIS AD SUGERIUM. Scribit in gratiam uidue Roberti medici, amici quondam eius, et filii ipsius defuncti.

uenerando abbati Sancti Dionysii domino SUGERIO, frater P. [PONTIUS] uizeliacensis qualiscunque minister salutem, uenerationis et dilectionis obsequium.

Quod uobis scribimus, tanquam otiosum ac superfluum reputamus, utpote quem de omnibus docet unctio sancti Spiritus. Robertus uester specialis obiit,  et filius eius Mattheus; sola uidua mater remansit, et unicus filius. Quid ergo? Sed sicut nouit et consueuit uestre pietatis abundantia, sentiant si placet super huiuscemodi pia uos gestare uiscera, et superexaltet iudicium misericordia. Nostis enim quia qui miseretur, misericordiam consequetur.



EPISTOLA CL. SUGERII AD REGEM LUDOuICUM Supplicat ne contra comitem Andegauensem, quem ducem Normannie fecerat, in bellum prorumpat absque consilio optimatum quos conuocauerat.

Charissimo domino, Dei gratia regi Francorum et duci Aquitanorum, LUDOuICO, SUGERIUS Beati Dionysii abbas, deuotas in Christo orationes et fidele seruitium.

 Regie maiestatis celsitudini, de qua semper confidere consueuimus, obnixe supplicamus ne contra comitem Andegauensem, quem ducem Normannie  fecistis  , absque consilio archiepiscoporum et episcoporum, siue optimatum uestrorum, in guerram immature prorumpatis. Si quid enim minus consulte aggressi fueritis, nec cum honore dimitti, nec sine maximo labore perfici poterit. Sed quandoquidem homines uestros propter hoc conuocastis, rogantes consulimus ut, audito eorum consilio, aliquanto tempore differendo sustineatis, donec fidelium uestrorum, episcoporum scilicet et procerum, super hoc consilium audiatis, qui ex iure fidelitatis quam regno et corone debent, quod uobis suggesserint perficere totis uiribus adiuuabunt.





EPISTOLA CLI. EUGENII PAPAE AD SUGERIUM.

EUGENIUS episcopus, seruus seruorum Dei, dilecto  filio SUGERIO abbati Sancti Dionysii, salutem et apostolicam benedictionem.

Notitie tue non exstat incognitum, monasterium Beati Medardi Suessionensis iuris beati Petri existere, etc. uide in Eugenio III ad an. 1153.





EPISTOLA CLII. BALDUINI NOuIOMENSIS EPISCOPI ad SUGERIUM. De colloquio habendo cum Remensi archiepiscopo super instans negotium quod illi erat cum Radulfo comite uiromandensi.

Domino suo carissimo SUGERIO uenerabili Sancti Dionysii abbati, frater BALDUINUS Nouiomensis Ecclesie minister indignus, obsequium et amorem.

Benedictus Deus, qui prosperum fecit desiderium nostrum, deducens et reducens nos cum incolumitate et gaudio, qui dedit postulationi nostre congruentem  effectum. uenissem et ipse ad uos libentius quam misissem; sed necessarium duximus ad dominum Remensem declinare prius, et post hoc uidere uos quem multum desideramus. Opus autem esset ut ante diem colloquii uos et dominus Remensis conueniretis, ut conferremus de instanti negotio. Hoc autem procurate ut fiat. ualete.



EPISTOLA CLIII. SUGERII AD G. COMITEM ANDEGAuENSEM. Declarat ualde sibi displicere contentionem inter Gaufridum et regem Francorum; rogat uero ne occasione belli ecclesiarum possessiones ledantur.

Egregio comiti Andegauorum et duci Normannorum  G. [GAUFRIDO] atque nobili imperatrici MATILDI, SUGERIUS Beati Dionysii abbas, salutem et dilectionem.

Nouerit nobilitatis uestre celsitudo, contentionem illam  que inter uos et dominum nostrum regem Francorum emersit, ualde nobis displicere, tum pro amore Dei, qui pacis auctor est et amator; tum pro oppressione pauperum, quam dolemus; tum pro pace uestra et honore, quem ualde diligimus. Neque enim obliuioni tradere poterimus honorem et amorem quem gloriosus rex Henricus toto tempore uite sue nobis exhibuit. Qui cum sapienter et potenter in administratione regni Anglorum et ducatus Normannorum floreret, quocunque guerrarum et bellorum tempore, bona Sancti Dionysii honeste et fideliter  conseruari faciebat, familiarem me habebat; uenienti etiam tam potens, tam discretus occurrebat, et quod multis suorum celaret, de reformatione pacis sepius mihi aperiebat. Unde crebro Deo auxiliante contigit, nostro labore de multis guerris et implicitis multorum emulorum machinamentis eum ad bonam pacis compositionem peruenire. Quod si nobis credi dignaretur, non recordamur pacem aliquam uiginti annis cum domino rege Francorum eum fecisse, cui fideliter et precipue inter omnes operam iugem et fidelem non adhibuerimus, sicut ille qui ab utroque domino credebatur. Quod et adhuc opportune, importune etiam, sicut decet abbatem et sacerdotem, quandocunque poterimus libenter prosequemur. Unde etiam memores antiquorum  gloriosi regis Henrici beneficiorum, nobilitati uestre consulimus, ut et per amicos et per familiares  amorem domini regis et pacem, dum adhuc reuocabilis est, dum necdum cum hostibus uestris fedus iniit  , strenue et diligenter querere elaboretis. Si enim regnum Anglie et gazarum antiquarum copia paci et prosperitati uestre succederent, guerrarum longarum expensis infructuosam consumptionem raptorum, satellitum solidariorum profusionem infructuose attingeret. Pacem celi et terre uobis Omnipotens largiri dignetur. Pro terra Beati Dionysii de Berneualle  et de Boscagio, quam gloriosus rex Henricus etiam guerrarum tempore solito diligentius illesam omnino conseruari  faciebat, ut idipsum faciatis obnixe rogamus. Nec enim occasione guerrarum Francorum siue Normannorum possessiones ecclesiarum uel abbatiarum, ubicunque site sint, siue in Normannia, siue in Francia, ledi uel minui solent.



EPISTOLA CLIu. SUGERII AD T. AMBIANENSEM EPISCOPUM. Increpat quod Robertum de Boua, hominem pessimum, ad sacrorum communionem susceperit.

uenerabili Dei gratia Ambianensi episcopo T. [THEODERICO], SUGERIUS Beati Dionysii abbas, salutem et dilectionem.

uera amicitia grauius, si oporteat, conuenire consueuit amicos. Unde dilectioni uestre grauiter improperamus, Robertum de Boua hominem diabolicum,  famosum apostatam, quod eum in Ecclesia uestra, cui Deo auctore preestis, aut suscepistis, aut suscipi permisistis. Timendum ualde est discretionis uestre, ne huiusmodi Deo et hominibus odiosa susceptio, si tamen est  , et presentem uobis ruinam et gehennam generet eternam. Confortate igitur manus dissolutas, et genua debilia roborate, uires resumite, gladium in illum diabolicum potenter exerite: ut quod minori cautela contigit, ad honorem Dei et uestrum citius corrigatur. Decet enim episcopalem sublimitatem, quod minus bene factum est, sicut coactum dedeceret, spontanea uoluntate corrigere. ualete.





EPISTOLA CLu. GAUFREDI BURDEGALENSIS ARCHIEPISCOPI AD SUGERIUM. Significat se inualetudine apud Fontem Ebraldi detentum indicto conuentui interesse non posse.


Reuerentissimo domino et merito diligendo SUGERIO Dei gratia uenerabili abbati Sancti Dionysii, frater GAUFREDUS Burdegalensis Ecclesie dictus episcopus, salutem et promptum cum deuotione famulatum.

Desiderio desideraueram faciem uestram uidere, domine. Unde uocatus a uobis ad conuentum Carnotensem  , nisi impedimenta que scripsimus uobis de necessitate terre nostre et de aliis interuenissent, uenire disposueramus Sed et ad hunc sanctum conuentum  simul cum fratribus nostris cepiscopis ueniendi itinere iam suscepto, et ex magna parte peracto, Domino disponente pro insperata  infirmitate apud Fontem-Ebraldi oportuit nos  remanere. Non est itaque nobis datum desuper, ut quod affectabamus ad presens adimplere ualeamus, ut uidelicet sancto interesse collegio, uestroque frui desiderato colloquio possimus. Quod igitur potest caritas, exsequitur. Amplector dominum et amicum in uisceribus Iesu Christi, et ea qua possum deuotione totum me fateor esse illius, et pro paruitate mea uestre per omnia uellem occurrere uoluntati. Per latorem itaque presentium fratrem N., domine, qui cetera poterit uobis expedire, de his que circa uos aguntur, et que uobis placuerit, nobis si placet significare dignemini.





EPISTOLA CLuI. EUGENII PAPAE AD SUGERIUM.

EUGENIUS episcopus, seruus seruorum Dei, dilecto  filio SUGERIO abbati Sancti Dionysii, salutem et apostolicam benedictionem.

Ex eo quod pro defectu Orientalis Ecclesie attentam sollicitudinem geris, etc. uide in Eugenio III papa, ad an. 1153.



EPISTOLA CLuII. SUGERII AD B. EPISCOPUM NOuIOMENSEM. Rogat ut abbatem Compendiensem benedicat die festo S. Cornelii, si id sine grandi scandalo fieri possit.

uenerabili Dei gratia Nouiomensi episcopo B. [BALDUINO], SUGERIUS Beati Dionysii abbas, sincere caritatis cum affectu effectum.

Super eo negotio quod uestre celsitudini et nostre paruitati apostolica commisit auctoritas, de  statuenda religione in Ecclesia Compendiensi  , omnipotenti Deo immensas gratiarum actiones referamus, quod tanto, tam glorioso operi tam bonum principium largiri dignatus est, de misericordia eius confidentes, quia qui cepit opus bonum, ipse perficiet in manu forti et brachio extento. Habemus enim ad tuitionem negotii nostri euangelici responsi auctoritatem: Si quis uobis aliquid dixerit, dicite quia Dominus iis opus habet, et confestim dimittet eos. Audientes igitur et scientes, iniuncto nobis negotio uiriliter insistamus, et castra diaboli, que, peccatis hominum exigentibus, in prefato loco constructa erant, funditus euertamus, castraque Dei omnipotentis ibidem erigamus, et erecta cum omni diligentia foueamus et manuteneamus. Sane de benedictione  electi  dilectioni uestre significamus,  quatenus si sine magno scandalo fieri potest (solent enim canonici in festo sancti Cornelii , in ipsa festiuitate ante altare prefati martyris eum benedicatis, ut has primitias laboris uestri offerendo, eterne remunerationis fructum ab omnipotente Deo recipiatis. Quod si sine magno scandalo fieri non potest, instanti Dominica ut idipsum impleatis rogamus.





EPISTOLA CLuIII. B. NOuIOMENSIS EPISCOPI AD SUGERIUM. Nuntiat benedictum abbatem Compendiensem, suadetque ut ad papam sine dilatione recurratur.

Domino et amico uenerabili abbati Sancti Dionysii SUGERIO, B. [BALDUINUS] Nouiomensis Ecclesie  minister indignus, amorem et obsequium pro uiribus et ultra.

Factum est, ut imperastis, et benedictus Deus, benedictus est abbas. Imposita est illi cura et sollicitudo subiectorum suorum, sed inopem manum anxia sollicitudo constringit. Quomodo enim nudus uestiet nudum, aut famelicus esurientem satiare poterit? Ibi plane consilio opus, ubi nec creditor inuenitur, nec quod emptor persoluat habetur. Penes uos est consilium istud, uestrum est prouidere, ne quos in mediis fluctibus coniecimus, ad portum peruenire non possint. Nostrum omnino consilium est ut sine omni dilatione ad dominum papam fiat transmigratio, ut sicut ab illo inchoatio, sic per illum fiat et confirmatio. Illi enim innitendum est  pro firmamento, quoniam quidquid regis urget iussio uel comminatio, longe minus est quam quod apostolica sancit et confirmat auctoritas.



EPISTOLA CLIX. SUGERII AD R. COMITEM uIROMANDENSEM. De sacrilega Philippi fratris regis irruptione in ecclesiam Compendiensem, unde reliquias ui asportauit.

Egregio uiromandensi comiti R. [RADULFO] carissimo domino et amico suo, SUGERIUS Beati Dionysii abbas, salutem et dilectionem.

Nouit discretio uestra quod dominus papa auctoritate apostolica de constituenda religione in ecclesia Compendiensi onus nobis, licet inuitis, imposuit. Qui enim de suo timet, alieno grauari onere non  immerito dolet. Nunc autem quod a nobis pro iniuncta obedientia determinatum fuerat, irreuerenter uiolatum esse constat; et quod dominus rex de eadem re uobiscum et cum domina regina  contulit, aut nichil, aut parum profuit. Sequenti enim statim cum exissemus, domnus Philippus  , frater regis, cum sacrilega et armata tam laicorum quam clericorum manu ueniens, monasterium uiolenter irrupit, et pixidem, in qua non modica reliquiarum portio continebatur, rapiens asportauit. Nec hac temeritate contentus, sine mora iterum  cum suis complicibus reuersus, ecclesie ianuas super se clausit, et reuerendam Saluatoris nostri coronam cum pretiosa et famosa eiusdem Domini nostri sindone rapere conabatur. Sed burgenses, audito tanto scelere, tam pro uenerandis reliquiis, quibus locus ille toto terrarum orbe famosus existit, quam etiam pro fidelitate quam abbati et fratribus iam fecerant, cum armis uiliriter accelerantes, comperto etiam quod sacrilegi illi, ne fratres campanas pulsare possent, funes precidissent, et eis post illatas contumelias mortem minarentur, quoniam portas ecclesie obseratas intrinsecus inuenerunt, quomodo potuerunt ecclesiam ingressi sunt. Et nisi regie maiestati super fratre suo deferendum iudicassent, eos qui cum eo inuenti sunt zelo accensi  turpiter punissent. Retentis itaque reliquiis, et conseruatis fratribus nostris, repulso eodem Philippo, suos quoque uix se a uindicta cohibentes fugauerunt. Quia igitur eorum audacia, et clericorum contumax inobedientia ad iustitiam exercendam nos prouocat, unanimitatem uestram, de qua multum confidimus, apostolica auctoritate inuitamus; et sicut fidelissimum amicum, quippe quia nobis inuicem in opportunitatibus nunquam defuimus, ex parte etiam domini regis rogamus, et denuntiamus, quatenus omnia que sub tuitione uestra scelerati clerici habere uidebantur, uestro precepto reseruentur. Siquidem ipsi culpis suis exigentibus seipsos et officio et Ecclesie beneficio priuauerunt. Certum itaque  mutui amoris nostri argumentum erit, si in presenti opere Dei fidelem uos et fortem coadiutorem habuerimus.





EPISTOLA CLX. R. uIROMANDENSIS COMITIS AD SUGERIUM. Annona et rebus monasterii Compendiensis a canonicis asportatis, scribit se sub manu regis uositurum quod residuum est.

SUGERIO Dei gratia abbati S. Dionysii domino et amico suo, R. uiromandensis comes, salutem et dilectionem.

Quando littere uestre uenerunt ad me de annona et rebus clericorum Compendiensium ponendis in sasione, canonici maximam partem earum asportari fecerant. Quod uero residuum est, totum sasiri faciam.





EPISTOLA CLXI. LUDOuICI REGIS FRANCORUM AD SUGERIUM. Scribit se post festum S. Remigii cum ipso Compendii negotia terminaturum: interim uero matri sue et comitibus Radulfo et Theobaldo mandasse, ne aliquam Compendiensi monasterio molestiam afferant.


LUDOuICUS, Dei gratia rex Francorum et dux Aquitanie, dilecto nostro SUGERIO eadem gratia uenerabili sancti Dionysii abbati, salutem et plurimam dilectionem.

 Mandastis nobis quatenus ad sedandam Compendii discordiam ad presens ad partes iremus Compendienses. uerum, sicut bene nostis, iam plurimo tempore nichil de negotiis nostris facere potuimus. Unde ad presens negotiis nostris nos uocantibus, in partes Aurelianenses ire, ibique usque ad festum sancti Remigii moram facere disposuimus. Precamur itaque uos ut interim nos patienter sustineatis, cum illuc sine uobis ire non uelimus. Tunc H.  uobis assumpto in partes Beluacenses ibimus, et tam illa quam Compendii negotia secundum consilium uestrum terminabimus. Scire quoque uos uolumus quoniam ad reginam  matrem nostram litteras nostras misimus, quatenus abbatem Compendiensem cum omnibus suis in pace dimittat,  nullamque ei uel suis molestiam inferat, et ut uerbum de iniuria filii sui  et sua patienter usque ad octabas beati Dionysii induciet. Mandauimus quoque comiti Rodulfo et comiti Theobaldo quatenus per uniuersas terras suas abbatem Compendiensem de his que ad ecclesiam Compendiensem pertinent, saisire et inuestire faciant.





EPISTOLA CLXII. BALDUINI NOuIOMENSIS EPISCOPI AD DOMNUM PAPAM EUGENIUM. Precatur ut ratam habeat electionem Hugonis Atrebatensis episcopi.

Sanctissimo Patri et domino EUGENIO, Dei gratia summo pontifici, BALDUINUS Nouiomensis Ecclesie minister  indignus, quidquid boni potest oratio uel affectus.

Onerastis ut dominus et magister humeros imbecilles adeo, ut in exsequendi operis iniuncti sollicitudine perurgente pene uirtus exhausta deficeret. Nec enim, etc. uide in Eugenio III, inter epistolas uariorum ad ipsum.



EPISTOLA CLXIII. SUGERII AD DOMNUM EUGENIUM PAPAM. Narrat quomodo inter molestias et opprobria monachos religiosos in ecclesiam Compendiensem induxerit loco canonicorum, uita infamium.

Clarissimo Patri et domino uniuersali Dei gratia et summo pontifici EUGENIO, SUGERIUS Beati Dionysii abbas, obedientie et seruitii plenitudinem.

Inter omnia, et ex omnibus, sanctissime Pater, que  uel auctoritate apostolica, uel maiestatis regie preceptione paruitati nostre concessa sunt negotia, hec duo potissimum amplexatus sum, uidelicet de statuenda religione in beate Genouefe Parisiensis et nobili Compendiensi ecclesia, que de iure beati Petri uestra innititur auctoritate, una de nobilioribus Galliarum, si infamis enormitas canonicorum inhabitantium non obstitisset, existens. Quod memorabile factum quare uel quomodo effectui mancipari potuerit, stupendo admiramur, nisi quia manum Domini non inualidam, et Petri fortitudinem in his et his similibus et per omnia cognouimus. Subuersa sunt, Pater carissime, ad exsecutionem sancte preceptionis uestre castra  iniquitatis, erecta sunt ibidem castra pietatis et sancte religionis, ut in cubilibus, in quibus prius dracones habitabant, oriatur uiror calami et iunci. Tenorem sane actionis huius ex ordine sancte paternitati uestre scribere dignum duxeramus, nisi quia abbas eiusdem ecclesie ibidem nuper electus, nuper benedictus, uir uenerabilis et approbata persona, ad uos tanquam ad dominum et Patrem, cuius totus est, festinat: qui et actionis plenitudinem, et propriam conscientiam, quantum ad se spectat, exponet, et uoluntatis uestre, et plene obedientie exsecutorem se exhibebit. Summatim tamen sancte discretioni uestre celare nolumus molestias et opprobria que pessimi canonici etiam in presentia domini regis intulerunt domino Nouiomensi episcopo  et nobis: siue miserrimus ille decanus specialiter, tanto audacior quanto ex ipsa sui infamia uilior, et quidam alius Giraldus de Portu, aut illo miserior fetore infamie, siue miserrimus, aliique plures domestica mala et rei familiaris spurcitiam deplorantes. Prima quidem die uocati ad auditionem mandati uestri ipsi canonici uenire contempserunt. Cum autem se eos absentare, et preceptum uestrum nolle audire manifeste uideremus, clericis aliis et populo multis millibus congregato mandatum uestrum de statuenda religione in eadem ecclesia coram exponi fecimus, monachos ibidem deinceps sub religione deseruituros significauimus. Prebendas canonicorum eos in pace possidere in beneplacito  uestro, donec uobis quid inde fieret ordinare placeret, assistente domino rege promisimus. Ipsi uero canonici ausu sacrilego irruentes in eamdem ecclesiam, sanctissimas reliquias spinee corone Domini, et sancte syndonis, et thesauros eiusdem ecclesie, insuper et libros ac sacerdotalia indumenta, ne haberent monachi unde Deo seruirent, arripuerunt: nobis ex parte uestro reclamantibus propter eorum inobedientiam, altius solito cantauerunt, donec et dominus rex, et omnes qui aderant tam clerici quam laici, eorum admirati insaniam, represserunt  . Cum autem sequenti die mandati uestri plenitudinem audissent, in iniquitate sua et inobedientie audacia permanserunt.



EPISTOLA CLXIu. SUGERII AD P. CLUNIACENSEM ABBATEM. Rogat ut ad papam scribat quatenus abbatem Compendiensis ecclesie benigne suscipiat.


uenerabili Dei gratia Cluniacensi abbati PETRO, SUGERIUS Beati Dionysii abbas, salutem et deuotas orationes in Christo.

Honesta materia precum multitudinem coarctare consueuit. Inde est, quod pro ecclesia Compendiensi que precepto domini pape de antiquo in noue religionis statum mutata est, sanctitatem uestram obnixe rogamus quatenus eam apud Dominum orationibus uestris adiuuetis, et domino pape ut eiusdem ecclesie abbatem uirum uenerabilem, approbatam  personam, benigne suscipiat, et tanquam operi manuum sicut pius Pater et dominus in omnibus prouideat, scribatis. ualete

Domino et Patri uenerabili Dei gratia Clareuallensi abbati, B. Sugerius Beati Dionysii abbas idem mandat.



EPISTOLA CLXu. SEGURII AD PETRUM BITURICENSEM ARCHIEPISCOPUM. Ex cartulario ecclesie Beate Marie de Capella.

Domino et uenerabili Dei gratia Bituricensi archiepiscopo PETRO, SUGERIUS Beati Dionysii abbas, salutem et dilectionem.

Antecessores uestri, Bituricenses archiepiscopi, beatum Dionysium et loca sua multum dilexerunt, et manutenuerunt. Proinde, quia de dilectione uestra  plurimum confidimus, pro qua sepius laborauimus, sed et multa grauia et a domino rege et a multis aliis sustinuimus, rogamus quatenus per uiam antecessorum uestrorum incedentes, et beatum Dionysium diligatis, et eius loca defendatis et manuteneatis. Precipue tamen pro ecclesia de Stiualiculis, quam in hac tempestate Bituricensis Ecclesie monachi Agedunenses per laicam manum fratribus nostris de Capella uiolenter abstulerunt, deprecamur ut nobis eam restituatis. Quod si in ea ius clamant inuestiti, parati sunt fratres nostri, conueniente termino quem eis posueritis, consilio nostro inde canonice respondere. Si autem actionem illam audire placet, quid inde sil. actum sit in diebus uenerabilium  archiepiscoporum bone memorie uulgrini et Alberici, per eosdem fratres nostros plenius agnoscite. Nec sit uobis oneri pro nobis elaborare, quia, si locus exigeret, ad honorem et seruitium uestrum paratos nos inueniretis. ualete.



EPISTOLA CLXuI  . SUGERII AD PETRUM ABBATEM CLUNIACENSEM.


Amantissimo domino et Patri uenerabili, Dei gratia Cluniacensium abbati, PETRO, SUGERIUS Beati Dionysii abbas, deuotas in Christo orationes amoris et seruitii plenitudinem.

Orientis Ecclesie calamitatem et Dominice crucis et regis Hierosolymitani ac fratrum Templi et aliorum fidelium in urbe Antiochena  obsessionem ex litteris, que a partibus illis nuper delate sunt, cognouimus, et ad aures uestras peruenisse non ambigimus. Inde est quod archiepiscopi et episcopi, quin etiam dominus rex, et regni optimates, et nos super hoc Laudini conuenimus. Et usque adeo res processit quod quindecim dies post octauas Pasche  Carnoti generaliter conuentum celebrare super hac causa et multarum prouinciarum archiepiscopos, episcopos, abbates conuocare, et pro domo Dei murum nos opponere, tantoque dolore pene inconsolabili consulte prouidere; et ne fides ab illis sacratissimis locis exterminetur, a quibus ad nos deportata est, Dei misericordia precedente et subsequente, omnimodam operam adhibere disposuimus  . Et quia presentia uestra huic tanto operi plurimum esset necessaria, ex parte Dei, cuius est causa, pro quo et in carcerem et in mortem ire semper parati esse debemus, ex archiepiscoporum et episcoporum parte, qui hanc nobis submonitionem iniunxerunt, et ex nostra, celsitudinem uestram prefato termino et loco huic tam egregio facto interesse et inuitamus  et submouemus, et suppliciter efflagitamus. Ceterum ut has alias litteras domino Lugdunensi citissime dirigatis, ne ex mora occasionem non ueniendi habeat, rogamus.


 Epistolas sequentes edidit domnus MARTENIUS Thesauri Anecdot. tom. I, col. 413, ex ms. Coisliniane bibliothece.





EPISTOLA CLXuII. GAUFRIDI COMITIS ANDEGAuENSIS AD SUGERIUM. Gratias agit, quod restituende paci inter regem et seipsum operam prebeat.


SUGERIO, Dei gratia uenerando abbati dilecto sibi amico, G. Andegauensis comes, salutem et dilectionem

 Magnas uestre sublimitati refero gratias quod ira et discordia que inter regem Francorum et me mota est, nec uestro instinctu exorta est, nec uestro consilio habuit incrementum. Magnas etiam super his uobis gratias refero quod paci inter nos restituende  operam prebere curetis: que ego plurium relatione, et maxime Ar. [Arnulfi] Lexouiensis episcopi amici nostri admonitione accepi. At in presenti nullam habeo licentiam tractandi uerba illa que mihi per eumdem episcopum mandastis. Terminus enim negotii regis adeo propinquus est, quod intente oportet negotia mea preparare, ut exercitui  regis aduenienti, uiribus meis collectis, possim obsistere. At si negotium regis differretur, uel remaneret, seu etiam iam transactum foret, tunc ego, iuxta consilium uestrum, et Radulfi uiromandensis comitis de his que mihi mandastis diligenter tractarem, et quidquid inde facere possem, saluo honore  meo, libenti animo facerem, secundum uestrum et Radulfi comitis consilium



EPISTOLA CLXuIII. SUGERII AD GAUFRIDUM COMITEM ANDEGAuENSEM. Respondet ad precedentem.

Egregio Dei gratia comiti Andegauensi G. [GAUFRIDO], SUGERIUS Beati Dionysii abbas, salutem et dilectionem.

Cum de negotio uestro, sicut nos et episcopus Luxouiensis contuleramus, loqueremur, inopinate uenit comes Flandrie [Theodericus], qui per se ac per quoscunque potuit, nobis etiam insistentibus, multa prece uix apud dominum regem obtinuit ut submonitus exercitus differretur, et treuia inter uos esset, et de treuia ad pacem tractaretur  .  Eiusdem comitis nuntios uos habuisse, et diffusius uestre nobilitati rem aperuisse non ambigimus. Serenitatem si quidem uestram procul dubio scire uolumus quod in compositione pacis uestre, et in quibuscunque poterimus, amicitiam uestram et uestrorum promereri satagemus. Nouit enim Luxouiensis episcopus quod fideliter in negotio uestro laborauimus et elaboramus.





EPISTOLA CLXIX. PETRI BITURICENSIS ARCHIEPISCOPI AD SUGERIUM. Petit excusari apud regem quod accedere Meduntam ad eum non possit

Reuerendo Patri et domino SUGERIO, Dei gratia Sancti Dionysii abbati, P. Bituricensis Ecclesie humilis minister, salutem, et sinceram in Domino dilectionem.

 A liminibus apostolorum, diuina propitiante clementia, cum incolumitate et prosperitate reuersi sumus; preter hoc quod de sociis nostris quosdam amisimus, pro quibus graui merore afficimur; nos autem supra modum fatigati sumus, et qui nobiscum nimios Italie calores, et immensam terre infirmitatem euadere potuerunt. Insuper et equi nostri penitus defecerunt. Quia ergo domni regis uocationem accepimus, ut ei apud Meduntam occurreremus, et hoc impossibile nobis est; rogamus benignitatem uestram, quam in multis promptissimam adiutricem experti sumus, de hac re apud domnum regem excusatos nos habeatis, ne sit ei graue, cum propter tot impedimenta, ad ipsum ire non possimus.  Festinare enim ad uidendam eius faciem etiam sine uocatione uellemus.





EPISTOLA CLXX. EUGENII PAPAE III AD SUGERIUM. Commendat ipsi Mo. subdiaconum.

EUGENIUS episcopus, seruus seruorum Dei, dilecto filio SUGERIO abbati S. Dionysii, salutem et apostolicam benedictionem.

 Dilectionis tue prudentia et deuotio, etc. uide in Eugenio ad an. 1153.





EPISTOLA CLXXI. EUGENII PAPAE III AD SUGERIUM De uiolentia comitis Andegauensis erga fratrem suum Robertum.

EUGENIUS episcopus, seruus seruorum Dei, dilecto filio SUGERIO abbati S. Dionysii, salutem et apostolicam benedictionem.

Sicut in litteris karissimi filii nostri, etc. uide ibid.





EPISTOLA CLXXII. PETRI ABBATIS CLUNIACENSIS AD SUGERIUM. De mutua inter utrumque amicitia.

uenerando, precordiali et intimo nostro domno  SUGERIO abbati Sancti Dionysii, frater P. humilis Cluniacensium abbas, salutem, et quidquid potest.

Si aliud lingua diceret, et aliud lingua retineret, essem de illis qui in corde et corde loquuntur, et de quibus uerax Scriptura ait: Perdes omnes qui loquuntur mendacium. Quod quia incurrere caueo, a longo tempore non solum uobis, sed et uniuersis qui sub celo sunt hominibus, falsa loqui perhorreseo. Unde fidem dictis meis non solum nunc, sed et semper secure adhibete. Quia qui nec inimicum mentiendo fallere uellem, amico et intimo nullatenus mentiri possem. Affectus meus erga uos tantus est, nec nunc solum est, sed ante plurima tempora fuit, ut non dicam quoslibet alios, sed nec ipsos carnis germanos uobis se in diligendo preferre, sollicite  ac sepe conscientia interrogata responderit hoc uel simile, quia sepe reuerentie uestre subdere superfluum uidetur, nisi etiam ad hec millies scribenda multo quo erga uos feruet amore amicus animus cogeretur: et iure; expertus sum enim frequenter amicitiam uestram, et utinam saluo honore et commodo uestro, et uos quandoque experiamini meam. Mittimus ad partes uestras carissimum filium nostrum G. adiutorem Cluniacensis ordinis, pro quibusdam negotiis nostris, quem etiam reuerentie uestre direximus, rogantes ut his que ex parte nostra uobis dixerit, ut nobis credatis, et aut per ipsum aut per litteras uelle nostrum et responsum aut renuntietis aut rescribatis.





EPISTOLA CLXXIII. HUGONIS ARCHIEPISCOPI ROTHOMAGENSIS AD SUGERIUM. Scribit ei pro suis ecclesiis Pontisare, Caluimontis, et Gisortii, quas rex usurpatas retinebat.


Charissimo Patri et domino SUGERIO abbati S. Dionysii, HUGO Rothomagensis archiepiscopus, salutem et pacem.

Ex parte mihi uestra benignitas ausum prestat, ut uobis exponam quod mea requirit humilitas. Si  quidem ecclesie de Pontisare, et Caluomonte, et Gisors, de iure et possessione Rothomagensis archiepiscopi retroactis temporibus exstiterunt. Rex eas tenet. Reclamamus, nec pro misericordia respicimur, nec pro iustitia reuestimur. Tandem consilio accepto, per uos, tanquam per fidelissimum regni amatorem, pro ecclesiis prefatis regem adhuc requirere uolumus, et pro his de paupertate nostra, sicut uobis uisum fuerit, ei domino nostro seruire conabimur, ne peccatum hoc iam diu inolitum Iudex omnipotens aliquando uideat ulciscendum, et ne illis qui ecclesias illas per regem occupant fiat in scandalum. Precamur igitur, et humiliter obsecramus, ut super hoc cum domino nostro rege pro salute anime uestre et regis strenua satagatis, et per  istum latorem presentium, seu per alium, prout uestra gratia uiderit exsequendum, nobis rescribere festinetis, dum adhuc Cluniaci remoramur, ut pro re cognita sciamus quid agere debeamus. De Gisors dedit nobis rex ipse responsum, se erga nos ita facturum, quod non habebit in peccatum. Nos exspectauimus, et nichil accepimus. Scio uos quam multis et magnis occupari negotiis, sed pro liberalitate uestra inter tam multa, locum inueniat petitio nostra, carissime Pater et domine.





EPISTOLA CLXXIu. HUGONIS ARCHIEPISCOPI ROTHOMAGENSIS AD SUGERIUM. Iterum scribit ei pro ecclesia Gisortii.

Reuerendo Patri et domino suo SUGERIO abbati Sancti Dionysii, HUGO Rothomagensis sacerdos, salutem  et gratie beneuolentiam.

De synodo ecclesie de Monte-Girol, de quo scripsistis nobis per eiusdem ecclesie presbyterum ut pro paupertate loci quietum clamaremus, ponimus in respectum quousque uobiscum loquamur: quia enim sacrorum canonum instituta uobis incognita non sunt, et nostra erga uos beneuolentia nequaquam uobis est incognita, secundum beneplacitum uestrum huic petitioni uestre et ceteris obtemperabimus, cum presentes uobis colloquemur. Scitis quidem quia dum ius debitum Patribus spiritualibus redditur, pars residua diuina benedictione ampliatur. De Gisortio consilium uestrum requirimus. Clamat enim Rothomagensis Ecclesia se diebus nostris feodo suo exspoliatam. Insuper nos taciturnitatis  arguit, et quod iustitiam districtam pro posse nostre non facimus, quousque Gisors uel eque ualens nobis restituatur, admirando conqueritur. Quia uero regi uos fidelissimum nouimus, quem et nos diligimus et diligere uolumus, benigne ei suggerite ut sapienter sibi prouideat ne pro hac re penam excommunicationis incurrat. Singulis enim Dominicis diebus illos sub anathemate ponit Ecclesia Rothomagensis, qui bona sua diripiunt et minuunt, nisi emendauerint et restituant iniuste occupata. Bene ualeat sancta discretio uestra.





EPISTOLA CLXXu. ARNULFI LEXOuIENSIS EPISCOPI AD SUGERIUM. De quibusdam negotiis inter ducem Normannie et comitem Andegauie.


uenerabili et dilecto Patri et domino SUGERIO Dei gratia abbati Sancti Dionysii, ARNULFUS Lexouiensis Ecclesie humilis minister, salutem.

Apud dominam imperatricem et filium eius ducem Normannie de negotio de quo uobiscum tractaui, quantum ad Normanniam pertinet, bonam spem, Domino uolente, concepi, nuntiosque statim ad comitem Andegauensem pro altero uerbo, quod ad partem illam spectat cum festinatione miserunt, supplicantes ut ipse uerbum illud ad pacem temperet, et illi quoque uerbo quod ad Normanniam pertinet  benignum consilium pariter commodet et assensum. Consilio quoque uestro plurimum acquiescere decernentes, beneuolentie uestre non ingratos se fore multa hilaritate promittunt. Agat itaque uestra sanctitas quod nobis tam sancte benigneque promisit, diemque in quem regia responsa postulationibus Anglorum uestro studio dilata fuerunt, per cursorem istum litteris familiaribus non grauemini indicare.





EPISTOLA CLXXuI. HENRICI WINTHONIENSIS EPISCOPI AD SUGERIUM. Rogat ut nuntium ad Flandrie comitissam dirigat, saluum pro se conductum ab ea petiturum.

HENRICUS, Dei gratia Winthoniensis Ecclesie minister, uenerabili fratri et amico carissimo SUGERIO  abbati Sancti Dionysii, salutem.

Super his que nobis per Henricum cancellarium nostrum et fratrem Sauarum mandastis grates uobis referimus, et rogamus uos ut cum necesse fuerit, et nuntium nostrum habueritis, mandatum uestrum effectui mancipetis. Et quia abundans cautela non nocet, et totius Flandrie potestas usque ad mare, absente comite , in manu comitisse  est, uideretur nobis consilium, ut nuntium uestrum et nuntium comitis Radulfi una cum litteris uestris et nuntio nostro ad comitissam Flandrensem mitteretis, et rogaretis eam ut quando necesse fuerit ad partes illas transire, pro amore uestro transeundi per terram et potestatem suam  saluum conductum nobis et nostris donet, et in eundo et redeundo, et si quos de suis qui nos conducant ab ea postulauerimus, illos nobis mittat, et super his omnibus litteras suas extra sigillum suum pendentes nobis mittat, in quibus hec contineantur. De cetero uos rogamus ut mandetis nobis si quid de domino nostro rege Francorum uel suis accepistis; et si litteras ipsius recepistis, litteras ipsas uel earum exemplar nobis, si placet, mittatis. ualete, et ita per litteras uestras et nuntium uestrum erga comitissam agite, ut conductum mihi firmiter donet  .





EPISTOLA CLXXuII. THEOBALDI ARCHIDIACONI MELDENSIS AD SUGERIUM. Commendat ei pauperes moniales de Fontanis.


Charissimo Patri suo SUGERIO, Dei gratia Beati Dionysii plus quam abbati reuerendissimo, THEOBALDUS dictus Meldensium archidiaconus, eterne cornu salutis et obsequium sincere dilectionis.

Notum et diuulgatum quod omnium bonorum uos participem libenter facitis, et de die in diem bonis operibus studium uestrum adhibere satagitis, non oblitus, imo diligenter recolens illud Apostoli: Dum tempus habemus, operemur bonum ad omnes, maxime ad domesticos fidei. Hac itaque securitate filie uestre sanctimoniales de Fontanis, sue paupertatis necessitate compulse, ad uos sicut ad pium patrem  recurrunt, supplicantes et obsecrantes ut manum solite caritatis ad caput ecclesie sue quod modo fabricatur, extendere dignemini, ut bonum quod a principio earum incepistis, effectui mancipare curetis. uos autem a sponso earum mansuram bonam et confertam et coagitatam et supereffluentem in sinum uestrum recipietis, intrans in gaudium Domini tui. Fiat, fiat. ualeat sanctitas uestra quam incolumen custodiat Deus Ecclesie sue et regno Francie





EPISTOLA CLXXuIII. G. PRIORIS DE CHARITATE AD SUGERIUM. Ut fauore abbatis Clareuallensis compescat oppressiones sibi ab episcopo Antissiodorensi illatas.

 Reuerendissimo domino suo SUGERIO Dei gratia abbati S. Dionysii, frater G. [GUILLELMUS], fratrum de Charitate humilis minister, totusque eiusdem ecclesie conuentus, deuotas orationes in Domino.

In quanta apud nos memoria uestre paternitatis eminentia uigeat, cordis uestri secretum requirite, et ex eo quem circa nos habetis amorem pensate. Et quoniam sincere dilectionis est proprium, nec loco absentari, nec tempore cedere obliuioni, presentia uestra mens nostra refecta, et de deuotione uestra non mediocriter confidens, multa animis nostris in tribulatione positis de sollicitudine uestra promittit; et licet paternitatem uestram suscepti officii cura commoneat, ut pauperibus Christi, et precipue in aduersitate laborantibus, omni debeat  annisu succurrere, non tamen ab re est si sollicitudinem uestram litterarum nostrarum sermo pulsauerit; sicut enim ignis, aura flante, fit grandior, ita bone mentis studia proficiunt. Quia igitur dominus Antissiodorensis  nec nostra patientia frangitur, nec aliqua pietate ab irrogandis nobis iniuriis reuocatur, neque pro die compositionis inter nos data uel accepta, uel interim usquequo teneatur  [inquietare nos] cessat, nobis etiam silentibus, uos ueritatis filium et equitatis amicum ipsa iustitia et equitas nobis iniuste oppressis compati compellunt. Si autem iustitiam renueremus, et ille ui cogeret, et ipse quod suum esset faceret, et nos, si ultra uellemus conqueri, non deberemus audiri. uerum nobis non solum non prohibentibus, sed et offerentibus semper omnem iustitiam, ille omnia nostra, et in decimis, et in ecclesiis que in sua potestate sunt, nobis aufert. Boues uero nostros non solum cepit, sed etiam uendidit. Nunc uero post diem de pace facienda constitutum, quem et ipse per manum abbatis Clareuallis dedit, non modo non mitigatur, uerum etiam, ut nullam spem de compositione pacis nobis relinquat, molestior modo  fit et seuerior quam solebat. Nunc enim non solum aufert que sub se sunt, sed et dominum Niuernensem, et dominum de Danziaco, et alios etiam quoscunque potest, ad auferenda ea que sub eis tenemus, quasi ex pontificii iure  compellit. Tantis igitur oppressionibus uexati, uestris genibus misericorditer obuoluti, rogamus ut domni abbatis Clareuallis fauorem ad illum nobis mitigandum uestrarum precum obtentu habere mereamur, quatenus nostre paruitatis memoriam apud uos uigere huius rei documento sentiamus.





EPISTOLA CLXXIX. STEPHANI REGIS ANGLIAE AD SUGERIUM. Gratias agit pro amicitia et exhibitis sibi apud regem Francorum beneficiis.

 STHEPHANUS rex Anglie, SUGERIO abbati S. Dionysii, dilecto amico suo, salutem.

Multas uobis grates reddo quod assiduam et indesinentem dilectionem mihi exhibetis, et ad omnia agenda mea que apud regem Francorum experiri uellem, semper presto et intercessor esse curastis, sicut ab eis accepi qui inde ad me redierunt. Et sciatis quod multum uobis sum obnoxius, et libentissime uobis et uestris benignitatem quam mihi toties impendistis retribuam, et terras uestras que in parte mea sunt custodiri et defendi faciam, et ex quo potero, illam uobis terram reddam quam uobis dedi, que adhuc est in potestate inimicorum meorum  .





EPISTOLA CLXXX. HENRICI EPISCOPI WINTONIENSIS AD SUGERIUM. Commendat ei regis Anglie negotia.


HENRICUS, Dei gratia Wintoniensis Ecclesie minister, uenerabili fratri et amico SUGERIO abbati S. Dionysii, salutem.

Negotium regis fratris mei dilectioni uestre attentius committo, postulans ut illud more solito foueatis, et prout ei expedire noueritis, ad effectum  perducere non differatis. Quod autem maiores nuntios, nec regi, nec uobis direxi, hoc in causa fuit quod uix tuto redire potui, et uix aliquis ex parte nostra ad uos secure transire potest  . Quare istum qui fidelis regis et meus est, regi et uobis transmitto, et que uerbis ex parte nostra uobis dixerit, que scripto non continentur, fidem habete.





EPISTOLA CLXXXI. BALDUINI EPISCOPI NOuIOMENSIS AD SUGERIUM. Excusat se quod uocatus ad eum non accesserit.

Domino et amico uenerabili SUGERIO B. Dionysii abbati, B. [BALDUINUS] Nouiomensis Ecclesie minister indignus, spiritum fortitudinis.

Quod ad festiuitatem et uestram submonitionem  non uenimus, karissimi fratris et cepiscopi nostri domini Catalaunensis  preces multiplicate que precesserant, nos urgebant; non hoc ad excusationem pretendimus, sed amico ueritatem insinuamus. Quod subsecute sunt littere, in quibus de uestra infirmitate uerbum accepimus, nouit Deus quam duri nuntii baiule fuerunt, sed Catalauni eas primum uidimus, cum iam in itinere essemus, et usquequo inceptum terminaretur negotium, recedere ab episcopo non potuimus. Confidimus autem in Domino, qui non deseruit sperantes in se. Quis enim sperauit in illo, et confusus est? quod non patietur paruitatem nostram abs spe sua frustrari, sed etsi ad horam de uerbere uestro contristauit  nos, multo magis de celeri recuperatione salutis letificabit. Credimus autem, Deo uolente, uidere uos in breui, et hoc petimus. Hoc uotis omnibus desideramus, ut Dominus iehsu, sicut Ecclesie sue nouit expedire et regno, sanum uos et iucundum celeriter restituat, tam nobis quam ceteris familiaribus et amicis uestris. ualete.



EPISTOLA CLXXXII. SUGERII AD HENRICUM EPISCOPUM, CAPITULUM, CLERUM ET POPULUM BELuACENSEM. Eos reuocat a seditione in regem meditata  .

uenerabili episcopo H. et nobilis Ecclesie B.  Beluacensis capitulo, clero simul et populo, SUGERIUS Dei gratia Beati Dionysii abbas, pacem superiorem et inferiorem a Rege regum et rege Francorum.

Ex ea familiaritate quam et huius domini regis et patris ipsius temporibus, querelis emergentibus, pro pace uestra ab omni munere manus continens fideliter, ut melius nostis, laborare consueui, nunc quoque, graui licet detentus infirmitate, rogo, persuadeo, et modis omnibus laudans consulo, ne contra dominum regem et coronam, cui omnes archiepiscopi, episcopi, et barones innitimur, et iure fidelitatis debitores existimus, contumaciter, quod uobis non expedit, calcaneum eleuetis. Nouus est enim, et seculo inauditus huiusmodi  ausus, nec diutius absque ciuitatis et ecclesie destructione poteritis sustinere. Moueri enim arma ab episcopo, uel commisso sibi populo aduersus communem dominum, presertim inconsulto summo pontifice, et regni episcopis, atque proceribus, quam perniciosum et periculosum sit, ipsi facile cognoscetis. Unum est quod uos maxime ab hac debeat presumptione reuocare: quia usque ad hoc tempus antecessores uestros tale aliquid attentasse nusquam audistis, nec tam nefandi operis exemplum in gestis, uel relationibus antiquorum in uenire poteritis. Quid est quod contra dominum regem, uidelicet pium Ecclesiarum amicum, ac totius boni emulatorem intentissimum calcaneum extulistis,  quippe cum uoluntatem prorsus non habeat. ut uel uobis, uel aliis quidquam iniuste auferat. qui si, malorum persuasione, aliquid forte minus bene aduersum uos egisset, conueniendus utique prius erat per regni episcopos et proceres, siue potius per dominum papam, qui caput est Ecclesiarum, quique omnia facile pacificare potuisset. Redeat igitur ad cor noui episcopi nobilitas, qui quamuis plebeio tectus amictu, indocilis priuata loqui, regem dominum et fratrem magis placandum grauiter commouit. Si ex amore Ecclesie sue hoc facit, habeat zelum secundum scientiam. Si bene efferre  nititur, rectius diuidat. Regiam clementiam blandiendo, et se uoluntati illius exponendo, tam sibi quam Ecclesie sue et ciuibus reconciliet, ne diabolica astutia, aut proditionis corone, aut fratricidii infamis ignominia, uel tale aliquid emergat. Et quid de uobis dicam karissimis amicis nostris, decano et archidiaconis, et nobili clero capituli, si audiero nobilem statum Ecclesie uestre subuerti, ecclesiarum Dei copiam hac occasione igne conflagrari? Nouit qui omnia nouit quod grauiter infirmus, et quartano typo laborans, grauius hoc languore ad presens affligor, et meipsum libenter pro sedatione huius seditionis contraderem. Quid autem uobis dicam, ciues miserrimi, quos ualde absque cupiditate aliqua diligere consueui , si audiero ciuitatis subuersionem, filiorum uestrorum et uxorum exsulem depredationem, uirorum multorum detruncationem? Que si modo fiat, tanto citius, si quacunque occasione differantur, tanto ardentius, crudelius, et miserabilius fient; crescit enim odium ex ultionis dilatione. Miseremini uestri, misereatur sibi nobilis pontifex, misereatur clerus suiipsius, quia sicut non poterit formica currum trahere, sic nullo modo poterunt ciuitatis Beluacensis subuersionem a fortitudine corone et sceptri defendere. Si quid scire possum, si quid retinui, qui iam in his consenui, uestra longo labore parta raptoribus et furibus expendetis, iram domini regis, imo omnium succedentium uobis accumulabitis,  odium sempiternum uestris generationibus generabitis, uniuersis per totum regnum Ecclesiis regiam deuotionem et miram liberalitatem, qua hanc et alias ditauerunt, in sempiternum pessimi huius facti memoria submouebitis. uidete, uidete, uiri discreti, ne et alia uice rescribatur, quod semel inuentum est in marmorea columna huius ciuitatis, ore imperatoris dictum. uillam Pontium  refici iubemus.





EPISTOLA CLXXXIII. GOSLENI EPISCOPI SUESSIONENSIS AD SUGERIUM. De desiderio ipsum uidendi.

Domino et digne reuerendo SUGERIO, Dei gratia  B. Dionysii abbati, G. eiusdem patientia Suessorum uocatus episcopus, salutem in Domino.

Non est maius desiderium in terra, quam uidere uos; uerumtamen adeo imbecillis sum, ut nec eques,  nec pedes ire sufficiam. Attamen Deo uolente, quibus dietis potero, ad uos uenire festinabo; nec tamen post uos me diu superstitem fore existimo  . ualete in Domino.



EPISTOLA CLXXXIu. SUGERII AD GOSLENUM EPISCOPUM SUESSIONENSEM. Respondet ad precedentem.

Amantissimo domino et amico, uenerabili Dei gratia Suessionensi episcopo G., SUGERIUS, et adhuc B. Dionysii qualiscunque abbas, omnipotenti Deo inter felices episcopos Iesu Christi feliciter episcopari.

Aeque ut uos amicum uestrum, aut plus si possum, uos uidere desidero; sed quia per me non ualeo, omnipotenti Deo ut ante decessum meum uos  uidere merear, qua possum prece supplico. Quod autem mihi mandastis uos post me non esse diutius superstitem, ut Deus et uitam et prosperitatem uobis conseruet, quia mihi utillimum esset, tota cordis intentione desidero, et diuinam pietatem attentius exoro. Faciem autem uestram uidere exspecto, et de tanti amici exspectatione gratulor.





EPISTOLA CLXXXu. GOSLENI EPISCOPI SUESSIONENSIS AD SUGERIUM. Respondet ad precedentem.

Domino et digne reuerendo S. Dei gratia B. Dionysii abbati, G. eiusdem patientia Suessorum uocatus episcopus, salutem in Domino, et diuturnioris  uite beneficium.

Ecce uenio plus desiderio uestre uisitationis euectus, quam corporis mei possibilitate. Orate ergo B. Dionysium, cui nichil negari potest, ut apud Deum obtineat, quatenus uiuum uos inueniam. Bonam ualetudinem Dominus uobis conferat, donec ad uos ueniam, et ultra.



EPISTOLA CLXXXuI. SUGERII AD LUDOuICUM REGEM. Regem regnumque Deo commendat, regi Ecclesiam Sancti Dionysii.

Glorioso Dei gratia regi Francorum et duci Aquitanie L. carissimo domino nostro, SUGERIUS, omnium abbatum B. Dionysii minimus, deuotas in  Christo orationes et fidele seruitium.

Grauissimi languoris longa attritione consumptus, dissolutionem meam  imminere excellentie uestre significare dignum duxi, in bona spe et bona  fide Dei misericordiam, quam nunquam in se sperantibus denegat, tota cordis intentione prestolando. Mirantur si quidem omnes quod tanto, tam longo dolore attritus superuixerim, existimantes hoc ex diuine pietatis largitione mee paruitati impertitum esse, ut cum tantum penitendi spatium habuerim, annos meos in amaritudine anime mee recogitem, et mihi prouideam. In tanto etenim honore positus, absque multis [add. delictis] uiuere non potui. Personam autem uestram, et persone prosperitatem, et regni statum Domino Deo attentius commendo; et ut inter felices reges coronam glorie eterne immarcescibilem obtineatis, qua possum  prece diuine pietati supplico. In omnibus uero, et inter omnia, et ante omnia, pro nobili ecclesia Beati Dionysii, que maxima regni et corone uestre portio est, nobilitatem uestram attentius deprecor, ut eam tanquam bonus dominus et pius foueatis, et manuteneatis, et ei consilii et auxilii manum porrigatis. Meminerit regie maiestatis celsitudo quomodo iuuenis de terra uestra existis, nobile regnum Francorum in manu Ecclesie dimisistis, per tot pericula et mortes Ecclesiam Orientalem uisitastis; uidete, pensate, ne tantum laborem amittatis. Diligite Ecclesiam Dei, pupillos et uiduas defendite, et sic contra omnem potestatem, tam eream quam mundanam, et contra emulorum insidias, quos multos habetis, Deo auxiliante, poteritis resistere.  Hoc enim est meum consilium. Hanc epistolam, quia me non potestis, uobiscum semper retinete, et quod in ea scriptum est adimplere satagite;  pro uobis enim uobis loquor. ualeat celsitudo uestra.



EPISTOLA CLXXXuII.  SUGERII ABBATIS S. DIONYSII AD S. BERNARDUM. Gratias agit de consolatione sibi in extremis agenti data, seque ipsius commendat orationibus.

Amantissimo domino et Patri uenerabili, Dei gratia Clareuallis abbati BERNARDO, SUGERIUS adhuc B. Dionysii humilis minister, salutem et sincere dilectionis affectum.

uisitasti nos litteris uestris, uisitet uos Oriens ex alto. Munuscula uestra, imo munera maxima, mappulam  pretiosam, panem benedictionis uestre, litteras consolationis, in quibus continentur uerba bona, uerba sancta, melle et lacte redundantia, mihi misero peccatori delegastis, et in extremis posito consolationem maximam prebuistis. Si enim angelicam faciem uestram uel semel ante decessum meum uidere potuissem, ab hoc miserrimo seculo securius exirem. Sciatis autem pro certo, quia si mille anni, aut ultra, uiuere meruissem, nisi in beneplacito Dei remanere non curarem. Nec enim ex operibus iustitie, sed in sola Dei misericordia confidens, quam semper in se sperantibus exhibet, ad eum redire, tota cordis intentione desidero; unde et animam meam in sanctas manus uestras deuote commendo; et ut uestris et sanctarum congregationum  uestrarum orationibus, diuinam propitiationem anime mee concilietis, genibus uestre sanctitatis prouolutus efflagito.





TESTAMENTUM SUGERII ABBATIS. 


 In nomine sancte et indiuidue Trinitatis, Patris, et Filii, et Spiritus sancti. Amen. SUGERIUS, Dei patientia, ecclesie Beati Dionysii humilis minister.

Cum magna multitudo dulcedinis Domini, quam abscondens timentibus se, perficit eis qui sperant in eo, meipsum mihi larga propitiationis sue affluentia restituere uellet, memorem me faciens iniquitatum mearum antiquarum, ut cito anticipet me misericordia eius, post mundi huius immundi rotabiles et impulsiuos scopulos, post longam et pene curis Ecclesie et aliis consumptiuam corporis et anime dilapidationem, ad suffragia sanctorum, quorum seruitio desudaueram, licet non sicut debueram, et fratrum nostrorum ibidem in sancta et Domino acceptabili  religione deseruientium uotiuas confugiens orationes, in capitulo cum eis, sicut eram solitus, bona pace resedi. Cumque de eis et in eis post Dominum confidens, tanquam egrotus fideli medico sollicitudinem mearum languores replicare, annos meos in amaritudine anime mee reponens, deplangere et abhorrere introrsum cepi: meam circa diuinorum beneficiorum largitatem, longam ingratitudinem representans mihi, quomodo ualida Domini manus me pauperem de stercore erexit, quomodo et ante honorem hunc cum principibus Ecclesie et regni consedere fecerit, qualiter me immeritum et absentem pace omnium in hac sancta sede sublimauerit; qua munificentia dominorum nostrorum  apostolicorum, dominorum regum, principum et populorum, sopitis emulorum insidiis, beniuolentiam nobis conciliauerit, in omnibus omnino tam spiritualibus quam temporalibus prosperatus fuerit. Et dum tantis debitis obnoxius astringor, de retributione timidus clamans commoueor: Quid retribuam Domino pro omnibus que retribuit mihi?  Unde tactus dolore cordis intrinsecus, parans fugam, ad uerum uite protectorem toto mentis et cordis affectu, fratrum nostrorum, et omnium et singulorum genibus prouolutus, in ea qua Christus nos dilexit caritate ad uniendum nos sanguinem suum fundens, ut opem ferat suppliciter efflagito. Pro quorum certe quiete laboribus inpresentiarum me expono, ad parandam  quantulamcunque quietis future portiunculam tremens et deuotus reclamo. Et quoniam qui cum Domino ambulant, non possunt esse expertes caritatis , subito uenerabilis ille, et Domino propinquus, quorum iam conuersatio est in celis, chorus ab alto condescendens in ualle meroris mei, ut patres, et fratres, et filii, etate, caritate, obedientia, largam manum misericordie porrigunt; et que uiuo, que defuncto suffragia preparent, et uoce et scripto determinant. uotiue siquidem nobis lege inconuulsa ueritatis, que Christus est, et presentis charte memoriali confirmatione sancientes, toto tempore uite mee, omni die missam de  Spiritu sancto celebrari, ut Spiritus sanctus Paracletus, qui est remissio omnium peccatorum, nobis peccata remittat, consolationem tribuat, rorem misericordie infundat. Cuius sancti sacrificii continuatio omni die in capitulo, cum a prioribus sacerdotum incepta et reincepta per iuniores eiusdem ordinis perrexerit indeficienter, ad priores redibit. Et hoc quid quandiu Domini misericordia superuixero. Cum autem miserrimum huius uite hominem exuero, per omnia curricula omnium annorum et temporum, pro remedio anime mee, et fratrum et benefactorum ecclesie, eo quo diximus ordine, missam sancti Spiritus, Requiem eternam pronuntiantes et decantantes, diuinam nobis tali perseuerantia salutaris hostie reconciliabunt propitiationem.  Anniuersarium siquidem exsequiarum mearum diem, diem terroris, calamitatis et miserie, omni anno tali ac tanto in operibus misericordie reuelabunt suffragio. In conuentu plenum persoluent officium quotquot in sacerdotali ordine fuerint, eadem die Domino Deo sacrificium pro nobis misericorditer offerentes. Reliqui uero fratres L psalmorum oblatione nobis apud Dominum subuenient. Qui uero eos nescierint, ea qua poterunt nobis oblatione misericorditer succurrant. Eget enim paruitas nostra et magno et paruo. Et quoniam tanquam karissimi et dulcissimi fratres, quecunque ab eis bona exegi fideliter repromiserunt, hoc etiam a toto capitulo obtinuimus ut de capicio capiciarius frater, quicunque sit ille, refectionem  fratribus in refectorio ipsa die anniuersarii nostri accurate persoluendo procuret, duas uidelicet omnibus communes, non qualescunque, sed plenarias et aptas exhibendo pitantias. Frater etiam cellarius generalem suum more solito proponat. Pigmentum habeant fratres de camera et cellario. Rogamus autem suppliciter ne frater ille, siue nos uiderit, siue minime, expensas istas egre ferat, cum in magna parte officii eius multas exsoluentes expensas solliciti fuerimus, uidelicet in noui et magni edificii ecclesie augmentatione, in edificatione magne et caritatiue domus hospitum, in reparatione et renouatione dormitorii et refectorii, et in augmentatione obedientie thesauri, et in multis aliis tam ecclesie quam officinarum sumptuosis  operibus, quas enumerare supersedimus, ne inanis glorie, aut alicuius arrogantie titulo, quo anime mee opus non est, imputentur. Potissimum enim hec reponimus, ut successorum fratrum et beneuolentiam et deuotionem acquiramus. uerum quia eleemosynarum largitione peccata redimuntur, in hoc etiam fratres nostri karissimi mihi prouidentes firma sanctione constituunt, ut omni anno die anniuersarii mei panes duorum modiorum frumenti, quatuor modios uini, sexaginta solidata carnium, tam prior huius ecclesie, quam eleemosynarius monachus, ut etiam et ipsi in hoc beneficio participent, se presente distribui faciant, uidelicet in ipsa magna domo hospitum, ut et locus et opus  Domino miserante nobis cooperentur in bonum. Et dum pauperes canonici in domo Sancti Pauli, quibus etiam pro remedio anime mee aliquid acquisiui, et alii clerici capellani cum persoluerint nobis debitum anniuersarii aut in ecclesia Sancti Pauli, aut in loco sepulture mee, si Dei misericordia hoc in loco eam indulserit mihi, in refectorio suo conueniant, et de ea quam supra determinauimus eleemosyna modium uini et centum panes ad libram et qualitatem fratrum a priore et eleemosynario recipiant. Unde uero et ubi tam frumentum quam uinum et denarios habeant, determinare curauimus, uidelicet in tempore messis a Trembliaco frumentum. Eam enim ibidem multum amplificauimus, et in edificio exterioris curie et horreorum,  et aliis quibuscunque modis. Item in tempore uindemie a Ruoilo quinque modios uini de ea quam fecimus apud Louecenas noua acquisitione. Acquisiuimus enim ibi ferme sexaginta modios uini omni anno: denarios uero de Francorum-uilla XX solidos. Item de marsupio cambiatoris et thelonearii XL solidos, pro ea recompensatione quod nos retraximus de manu Urselli Iudei de Montemorentiaco X solidos, quos arripiebat omni hebdomada in eodem marsupio occasione uadimonii. Expendimus enim tria millia solidorum pro retractione horum denariorum, et illius uille que dicitur Molignum, que ab eodem Iudeo tenebatur uadimonio. Rogauimus etiam fratres nostros ut eadem die ea que diuina munificentia in tempore administrationis  nostre eidem ecclesie contulit, siue palliorum, siue auri aut argenti ornamenta exponat, aut in missa, aut sicut eis placuerit. Et ut fratrum deuotio sacris orationibus esurienti anime mee miserrime accumuletur, et successorum abbatum instantia circa cultum Ecclesie Dei animetur. Et quoniam omnia membra capiti suo debent cooperari, in omnibus cellis ubique terrarum anniuersarium nostrum secundum locorum quantitatem et possibilitatem fieri petiuimus. uidelicet apud Argentoilum, quem locum per multa tempora trecentorum fere annorum ab ecclesie ista alienatum, et monacharum extraordinaria leuitate pene prostratum, labore nostro, presidente et priuilegio firmante summo pontifice Honorio bone memorie,  regnante et concedente inclyto rege Ludouico, restitui elaborauimus, ubi fratres eadem die de Sartoris-uilla X solidos refectorio habeant, et hac eadem panes unius modii frumenti, et duos modios uini, tam pro remedio anime mee, quam pro salute fratrum nostrorum tam uiuorum quam defunctorum, pauperibus erogare irrefragabiliter omni anno non desistant. Omni uero secunda feria et tertia missam pro me et pro aliis defunctis celebrabunt. In strata uero, ubi Dominus noster post Dominum ter beatus Dionysius toto trecentorum annorum tempore quieuit; ubi etiam tam pro extollenda sanctorum Dei laude, quam pro multis, quas ibidem per decennium commoratus iuuenis etate et  moribus commisi, offensis, duodecim monachos cum tredecimo priore, ad seruiendum Deo et sanctis martyribus, regulariter inhabitare decreuimus. Quorum etiam refectorio apposuimus uillam Molignum, quam de manu Urselli Iudei, ut supra dicimus, retraxeramus: et iugem apud Dominum orationem, et anniuersarium nostrum, et missam pro defunctis omni hebdomada feria quarta deuote postulando impetrauimus. Corboilo uero, apud sanctam Dei Genitricem Mariam, quem locum sacratissimum et edificare et amplificare incipientes, si Dominus nobis dederit uitam, perficere firmissime proposuimus, similiter et anniuersarium nostrum et missam pro defunctis in hebdomada feria quinta deuote expostulauimus. Ea autem, quam nos  in episcopatu Metensi acquisiuimus, cella, in ea que celebrata est Maguntie curia, similiter et iugem orationem, et anniuersarium nostrum, et missam pro defunctis feria sexta deuote expetiuimus. Item et ad apud Sanctum Alexandrum uenerabili loco Lebrahe missam pro defunctis feria septima, anniuersarium nostrum, et diuinas pro nobis aures sollicitare implorauimus. Nec minus in omnibus beati Dionysii cellis, tam propinquis quam remotis, anniuersarium nostrum, orationumque instantiam, missam pro defunctis semel in hebdomada rogantes, obnixe impetrauimus. Et quoniam fratres nostri karissimi suppliciter a nobis rogati libenter petitionibus nostris, scientes nos magno indigere auxilio, acquieuerunt, pulsamus eos prece, pulsamus  et paternitatis precepto, et in ea, qua Christus in ara crucis Deo Patri se obtulit, obedientia adiurantes obtestamur, ne deinceps per omnia temporum curricula, successiuis fratrum succedentium temporibus, ab hoc quod nobis firmauerunt suffragio desistant, promissum reddant, uotum persoluant, sicut responsuri in extremo districti iudicii die, cum nos inuicem uiderimus in eo qui nos et actus nostros per omnia uidet, qui nos ipsos sibi uiuere dignetur per omnia secula seculorum. Amen.

Actum apud Sanctum Dionysium in communi capitulo Xu Kalend. Iulii, anno incarnati uerbi 1137, indict. Xu, epacta XXuI, concurrente Iu, luna XXIu, anno uero administrationis nostre XuI

    Signum domini Heruei prioris.
     S. Teuuini subprioris.
    S. Bernardi precentoris.
    S. Willelmi chartographi.
    S. Stephani thesaurarii.
    S. Gaufridi capiciarii.
    S. Iohannis infirmarii.
    S. Henrici cellarii.
    S. Alberti quondam abbatis.
    S. uincentii quondam abbatis.
    S. Christiani sacerdotis.
    S. Rodulfi sacerdotis.
    S. Ade sacerdotis.
    S. Wildrici sacerdotis.
    S. Philippi sacerdotis.
    S. Roberti sacerdotis.
     S. Petri sacerdotis.
    S. Willelmi sacerdotis.
    S. Ioannis diaconi.
    S. Girardi diaconi.
    S. Hugonis diaconi.
    S. Arnulphi diaconi.
    S. Theobaldi diaconi.
    S. Ricardi diaconi.
    S. Salomonis diaconi.
    S. Willelmi diaconi,
    S. Girardi diaconi.
    S. Rainerii diaconi.
    S. Willelmi subdiaconi.
    S. Hugonis subdiaconi.
     S. Rodulphi subdiaconi.
    S. Araldi subdiaconi.
    S. Huberti subdiaconi.
    S. Eustachii subdiaconi
    S. Wineberti subdiaconi.
    S. Gilberti subdiaconi.
    S. Radulphi subdiaconi.
    S. Petri subdiaconi.
    S. Hemelini pueri.
    S. Ernaldi pueri.
    S. Warnerii pueri.
    S. Ilberti pueri.
    S. Philippi pueri.
    S. Petri pueri.
    S. Cononis pueri.
     S. Bernerii pueri.
    S. Widonis pueri.
    S. Amblardi pueri.
    S. Gosleni Suessionis episcopi.
    S. Gaufredi Carnotensis episcopi.
    S. Hugonis Turonensis archiepiscopi.
     S. Samsonis Remorum archiepiscopi.
    S. Milonis Morinorum episcopi.
    S. Guarini Ambianensis episcopi.
    S. Odonis Beluacensis episcopi.
    S. Rotberti abbatis Corbeie  .







SUGERII ABBATIS CONSTITUTIONES.




I. De commemoratione beate Marie apud S. Dionysium singulis septimanis, Sabbato scilicet et u feria, et de refectione fratrum eisdem diebus.


In nomine Patris, et Filii, et Spiritus sancti, amen, ego SUGERIUS Dei gratia ecclesie beatorum martyrum Dionysii, Rustici et Eleutherii, humilis minister.

Quia larga Dei omnipotentis propitiatione, contra spem meriti morum et generis, paruitatem nostram etiam absentem, et in curia Romana negotiantem, ad sancte huius Ecclesie administrationem accessisse, diuinamque potentiam me de manibus inimicorum querentium animam meam, in hac eadem sancta ecclesia laudabiliter ac mirabiliter liberatum  eripuisse ueraciter constat, decet, et omnino expedit pusillitati nostre, toto mentis affectu eam commendare et exaltare, fratresque nostro Domino Deo famulantes honorare et fouere, ut et diuini cultus exhibitione inpresentiarum diuino aspectui placere ualeamus, et in futuro aliquam diuine retributionis portiunculam in eterne felicitatis gremio obtineamus. Unde ad honorem Dei omnipotentis, et beate Dei Genitricis semperque uirginis Marie, in capitulo nostro generaliter residentes, ipsius sancte Dei Genitricis memoriam continuare, attollere, decorare constituimus, eo uidelicet tenore, ut deinceps eternaliter secundum quod in catalogo huius institutionis intitulatum est, omni die Sabbati solemniter celebretur, quemadmodum in octauis Pentecostes  tribus extremis diebus, preter quod septem psalmos, cum letania et uigiliis mortuorum, dimitti prohibemus. Quia enim ipsam sacrosanctam Dei  Genitricem, angelorum et hominum reginam, seculi presentis deuocatione, et misere uite huius breuitate seruire non sufficimus, fratres nostros qua possimus prece et gratia ad eiusdem sanctissimum et Deo dignissimum cultum incitamus, posterisque nostris tam prece quam priuilegii astipulatione, ipsum sanctissimum et iucundum Deo famulatum in perpetuum continuamus. Gloriosissimi preterea et dulcissimi patroni nostri sanctissimi Dionysii, sociorumque eius, quorum mirabili et ineffabili beneficio educati, docti, et adiuti sumus, huius sanctissime Dei Genitricis memoriam eodem ordine et eadem paritate in u feria secundamus. Incessanter enim tam sancto et apostolico domino nostro in uita et post mortem, saltem hoc modo famulari  opere pretium duximus: ut tantorum eius memores beneficiorum, pronum et propitium suffragatorem in extremo et terribili iudicii die apud districtum Iudicem attingamus: et quemadmodum eius presentibus, ita et futuris comparticipantes beneficiis, saltem aliquam beatitudinis eterne extremitatem secus pedes domini ac magistri nostri feliciter obtineamus. Et quoniam fratres nostri tanquam karissimi filii mandatis nostris obedientes, tam se quam successores suos huic seruitio deuouerunt, eisque successoribus suis per omnium successionem temporum omni hebdomada, in ipsis celeberrimis memoriarum sanctarum diebus, siue eas faciant, siue conuenienter occasione alicuius precipue solemnitatis uigiliarum aut Quadragesime  mutent, quotidianum sex solidorum generali Iu solid. ut decem fiant, ad refectionem augmentamus, et augmentatum per Deum omnipotentem, et districti  iudicii terribilem examinationem permanere indeficienter obtestamur. Ne ergo alicuius occasione auaritie aliquando sopiatur, ex iis que nostro augmentata sunt labore, uidelicet de pedagico, quod in strata colligitur, X libras et X solidos in feria uII ex redditibus nostris de uilcassino, et decimis a glorioso rege Francorum Ludouico concessis, et constituimus, et confirmamus. Preterea Dei omnipotentis seruitio, fratrumque nostrorum sustentationi bene deuoti, transitoriis eterna commercando, in compassione laborum et consolatione eorum quasdam solemnitates honorabilius et solito deuotius celebrari dupliciter constituimus: uidelicet Theophaniam, Ascensionem Domini, sancti Ioannis Baptiste natiuitatem, beate Marie Magdalene  demigrationem, ortum beatissime semperque uirginis Marie, pretiosissimorum martyrum Thebeorum solemnitatem. Singulis autem prefatis solemnitatibus CXX solidos ad tantarum exaltationem, fratrumque nostrorum refectionem, quorum LX solid. de prefato pedagico, et LX de prepositura uilcassini persoluentur, uehementer confirmamus. Quod si casu quocunque uel occasione aliqua, quod absit! prefati redditus diminuerentur nimis, aut omnino deficerent, ex aliis Ecclesie huius redditibus suppleri, et ab abbate reformari, eque Dei omnipotentis auctoritate precipimus. Refectionibus quoque eorum uespertinis, quas dicunt cenas, quoniam a puero et quotidiana officialis earum declamatione aliquibus cognouimus indigere incrementis,  decimam de S. Luciano usibus nostris deseruientem contulimus, eo uidelicet tenore, ut et inde anniuersarium nostrum post decessum huius uite in perpetuum faciant, et in eo decem solidos refectioni sue a meo cenatore recipiant.

Quapropter a karissimis fratribus filiisque nostris, cum quibus diuinam effugere indignationem, et misericordiam assequi sollicite preoptamus, preter peculiares eorum orationes, dum hac luce presenti potimur, omni u et uII feria, qua prefate celebrari poterunt memorie, ad peccatorum meorum dispositionem, miserrimeque uite huius directionem, in omnibus tam nocturnis quam diurnis horis psalmum unum, Ad te leuaui; et post miseri corporis  huius dissolutionem, in ipsis sanctarum memoriarum diebus, De profundis clamaui, per omnium curricula temporum misericorditer fidissima et irrefragabili promissione mihi meisque successoribus obtinuimus. Hoc uno et speciali continuoque sperantes, sancte Dei Matris sanctorumque aliorum suffragio, fratrum nostrorum successiua intercessione, delictorum sordes deponere, et saltem uel in die Resurrectionis Domini misericordiam in aliqua paradisi extremitate impetrare. Gloriosissimi quoque Ludouici regis Francorum, post strenuissimam regni eius administrationem, anniuersarium fieri singulis annis et mandamus, et constituimus: et ut eadem die de prefatis uilcassini decimis ab eo nobis collatis, XX solidos proprie refectioni habeant precipimus.  Et ut hec nostra fratrumque institutio, presentisque charte longeuitas nulla presumptione, nulla temeritate defraudetur aut destruatur, in capitulo nostro generaliter residentes, clauo et corona Domini, et sancti Simeonis brachio, Dei omnipotentis omniumque sanctorum auctoritate perpetuum anathema, et gehenne ignes uiolatoribus imponimus et imprecamur; conseruatoribus uero, et priuilegii huius defensoribus uitam eternam.

Ego Petrus sedis apostolice presbyter cardinalis et legatus laudo et confirmo.

Ego Gregorius Sancti Angeli diaconus cardinalis et apostolice sedis legatus laudo et confirmo.



II. De hominibus uille Beati Dionysii libertati traditis.

 In nomine sancte et indiuidue Trinitatis, ego SUGERIUS ecclesie Beati Dionysii humilis minister.

Quoniam paruitatem nostram ad administrationem ecclesie gloriosissimorum martyrum Dionysii, Rustici et Eleutherii, diuine placuit dispositioni promouere, debemus et uolumus, quantum ualemus, ut dignum est, filialis affectu deuotionis, eiusdem matris nostre honori ac libertati in omnibus prouidere. Unde tam presentium etati quam futurorum posteritati palam fieri uolumus, quoniam oppidani et mansionarii uille Beati Dionysii de exactione consuetudinis pessime, que mortua manus dicitur, et a tempore predecessoris nostri Yuonis abbatis inoleuissse consulta ueritate probatur, admodum  grauati et afflicti, non iure debito antique consuetudinis, sed ambitiosa introductione nouelle exactionis, nostram adierunt presentiam, uotis et precibus humiliter implorantes, quatenus eos et eorum heredes a tam praue exactionis et oppressionis iugo eriperemus. Quocirca, communicato ex more cum fratribus nostris consilio, eorum petitioni unanimiter assensum prebuimus, quippe dignum esse arbitrantes uillam Beati Dionysii, que inter omnia predicte ecclesie merito singularis priuilegii et principatum obtinet, et presentia pretiosissimorum martyrum specialius eminet speciali prerogatiua, quam sibi iure uindicat, pre ceteris sublimius et propensius honorare. Omnibus igitur in pretaxata  uilla in terra Beati Dionysii, siue sub uiatura eius manentibus, predictas exactiones huius tenore, et stabilitatis firmissime monimento in perpetuum relaxauimus, quod ipsi ad introitum monasterii Beati Dionysii renouandum et decorandum ducentas libras nostra dispositione et prouidentia ad idem opus expendendas nobis contulerunt. Preterea quosdam de Sancto Marcello in hac exactionis absolutione et alleuatione admisimus. Fulconem filium Elynandi, et Herlewinum cambitorem cum heredibus suis. Cum autem contigerit prefatos burgenses proles suas nuptiis tradere, post mortem earum, si absque heredibus obierint, parentes in uilla Beati Dionysii manentes mortuam manum habebunt, etiamsi propinquior aliquis fuerit, qui in terra Beati  Dionysii, uel sub uiatura eius mansionem in prefata uilla minime habuerit. Si aliquando etiam euenerit, ut filias suas hominibus alieni iuris maritent, nullatenus eis mortuam manum concedimus, sed in ius reuocari omnino petimus atque precipimus. Enimuero, sicut iustum esse euidenti ratione perpendimus, iniustas exactiones ab his quos affligunt et opprimunt, pia consideratione remouere, ita indignum esse censuimus, his qui se et sua nobis subtrahendo dominium ecclesie nostre subterfugere comprobantur, remissionis spontanee gratiam, utpote beneficia ingratis, communicare, quam pro salute anime mee, et antecessorum et successorum nostrorum, et honore ecclesie nostre, et conseruorum nostrorum, et beniuolentie affectu placuit  prestare. Ne quis uero imposterum simili inductus exemplo, licet non pari uoto, de reliquis ecclesie beati Dionysii prediis idem presumat ausu temerario agere, ex auctoritate Dei omnipotentis, et beatorum martyrum Dionysii, Rustici et Eleutherii, interdicimus sub anathematis interpositione. Quod autem beniuolentie studio et compassionis affectu peregimus, regii munimento sigilli et consensu una cum bulla nostra ad perpetuum monumentum, subscriptis auctoribus et testibus, ut deinceps illibatum permaneat, confirmari et corroborari fecimus.

Actum in monasterio Beati Dionysii in generali conuentu, presidente domno Sugerio uenerabili  abbate eiusdem monasterii, tertio administrationis eius anno, Incarnationis autem Dominice 1125, die Dominica, Idus Martii, luna uII, indictione III; epacta XIu, concurrente III, regnante Ludouico glorioso et illustri Francorum rege, XuII administrationis sue anno, et presentem condonationem confirmante.

Ego Sugerius abbas subscripsi, et sub anathemate uiolatores huius priuilegii collocaui. Burgensibus pro anima mea in die obitus mei eleemosynam unam per unamquamque domum se facturos spondentibus.

Testante Gausberto priore, Christiano thesaurario, uiuiano cantore, Radulfo filio Antelmi, Gregorio et ceteris sacerdotibus, Philippo diacono.

 Testante Guillelmo de Sancto Clodoaldo, Frederico, Herberto, Henrico, subdiaconis; Garnerio, Roberto, Petro, Fortino, acolythis; Gaufredo, Godefredo, laicis; Guillelmo de Cornelione, cum Guillelmo filio suo, Yuone filio Sugerii, cum Adam filio suo, Hugone de S. Dionysio, Hilduino, Seherio, Itherio.

Ego Gregorius domni Sugerii abbatis cancellarius relegi et subscripsi.



III. Super rebus pluribus Ecclesie Sancti Pauli concessis a Sugerio abbate, et modio uini, et centum panibus in die obitus sui.

In nomine sancte et indiuidue Trinitatis, Patris,  et Filii, et Spiritus sancti, amen, SUGERIUS diuina gratia Beati Dionysii ecclesie abbas.

Quia Dei omnipotentis larga miseratione paruitatem nostram promoueri, et ad huius Ecclesie regimen contigit sublimari, multa nobis sollicitudine et continua instandum est cura utilitatibus seruorum Dei deseruire, catholicam Ecclesiam et Ecclesie seruitores honorare, quatenus in extremo districti examinis terribili die, Euge serue bone et fidelis, a Domino Deo mereamur audire. Unde nouerit tam presentium quam futurorum industria, quod ego Sugerius ecclesie Beati Dionysii abbas, consensu fratrum nostrorum ecclesiam Beati Pauli, que quasi capiti membrum ecclesie nostre inheret, honorare et exaltare decreuimus et proposuimus: tum quia beati  Pauli magistri gentium predicatione dominum et protectorem nostrum beatum Dionysium obtinuimus, tum quia quidquid ei honoris et utilitatis conferimus, quoniam nostra est, ad honorem et utilitatem nostram totaliter referetur. Claustrum siquidem ecclesie eiusdem, officinas in claustro, et domos claustri, quas habent, et quas circum claustrum habere poterunt, ad edificandum proprias ecclesie mansiones, et canonicorum domos, libertate irrefragabili et immunitate totius exactionis donamus, nec ibi tantum, sed ubicunque habuerint domos suas, quandiu in eis habitauerint, et domus, et res eorum, et proprie familie liberamus. Si autem de manibus eorum ad alias personas deuenerint, in potestatem iudiciarie potestatis lege uille redibunt. Res oppidanorum  nostrorum, uel aliorum hominum in domibus eorum nulla defendet libertas. Hoc tantum fiet, quod res aliorum per clericos S. Pauli potestati nostre reddentur. Latrones suos de familia sua, et qui eis furati fuerint, eorum sit ad iustitiandum. Fugitiuos alios latrones potestati nostre reddent; similiter et alios, qui ad eos confugerint, reos. Si autem inter eos et nos questio de aliqua re fuerit, quod clerici poterunt inde iurare, aut per se, aut per legalem personam, sine alia contradictione teneant. Ut autem omni omnium temporum successione pro me peccatore, et pro fratribus nostris tam presentibus quam preteritis atque futuris, Dominum nobis propitiari exorent, de opulentia nostra eorum  uolentes aliquantulum supplere inopiam , XL solid. quos irrefragabiliter de Duolio habebant, omni anno capient de censu mansi Arnulfi, et modium unum annone in molendino uno, quod est apud uillam, que dicitur Ulmechon. Modium autem uini in cellario et X solid. de censu uini clamatorum in utraque S. Pauli solemnitate, ad canonicorum uidelicet refectionem, ut iucundius et deuotius Deo sanctoque Paulo deseruiant, singulis annis concedimus. Adhuc autem eidem ecclesie Sancti Pauli ecclesiam concedimus S. Ioannis, que est in atrio S. Dionysii sita, et medietatem decime cuiusdam uille, que dicitur Hablegias, et quartam partem decime de Barcheniaco, et medietatem decime alterius  uille que dicitur Campiniacus. Rogamus etiam fratres nostros, ut pro Dei amore et nostro, qui, quantum molestia corporis sustinet, Ecclesie seruituti desudamus, eidem ecclesie S. Pauli modium uini et centum panes ad libram atque mensuram panis nostri de Refectorio, ad refectionem in Refectorio S. Pauli tam capellanorum huius uille, quam canonicorum, in die anniuersarii mei, sicut scriptum est in charta testamenti nostri, concedant, eo pacto et ea conuentione, ut in die anniuersarii mei, si Dei pietas infra septa huius ecclesie me sepeliri permiserit, omni anno ad sepulturam meam conuenientes, anime mee offerant; sin autem, in ecclesia S. Pauli. Sed et ideo nichilominus hec eis concessimus, ut pro his et aliis beneficiis in obitu singulorum  fratrum nostrorum monachorum huius ecclesie, ad corpora eorum nondum sepulta conueniant, ibique commendationem anime faciant, et ad Sanctum Hilarium pro ea missam celebrent. Si uero ecclesiam istam foris in obedientia monachus noster finierit, similiter apud S. Hilarium fratris nostri fine audito conueniant, ibique commendationem anime facientes, missam pro eo celebrent. Pro decantatione uero Psalterii, quam post matutinos nostros se non posse facere testati sunt, statutum est ut postquam frater noster defunctus sepultus fuerit, in crastinum, uel infra triduum post sepulturam eius conueniant in ecclesia Sancti Pauli, et recitatione Psalterii commendationem anime, et missam pro eius anima pariter decantent. Nec pretereundum est quod Adam  pie memorie abbas in dedicatione ecclesie Beati Petri dotem eiusdem ampliauit pro matutinis decantandis in uigilia beati Dionysii, idemque prebendam plenarie restituit sub manu et anathemate domini Coni cardinalis, et archiepiscopi Eurohic, et Clarembaldi episcopi Siluanectensis, quam Robertus rex magne pietatis a capitulo suis precibus impetrauerat. Idem rex post matutinos beati Dionysii in ecclesia Beati Pauli opera misericordie et orationes prosequens, dum ecclesie humilitatem et clericos eiusdem benigne Dei seruitio uacare prospiceret, ut ei Deus propitiaretur, de fisco suo eidem ecclesie donauit molendinum de Sancto Luciano, et molendinum iuxta Pontem-Malberti ad fontem positum.  Tertium uero paruum, qui diu aquarum superabundantia incertis temporibus infructuosus cessat; furnum de Sancto Marcello, et furnum de porta Basuini integro misericordie affectu, supplicatione et meritis clericorum, communis benefactorum manus attribuit. Clausum de Strata, clausum de Cormeliis et clausum de Montemorenciaco; clausum de Diogilo et quantula census portio circa uillam et infra adiacet, supplicatione et meritis eorumdem fratres se Dei seruitio et eleemosynis adiungentes eidem Ecclesie misericorditer impenderunt.

Actum et roboratum in capitulo Beati Dionysii, anno incarnati uerbi 1138, indict. Xu, epacta XXuI, concurrente Iu, anno uero administrationis nostre XuI.

 Signum domini Sugerii abbatis, S. Heruei prioris, S Bernardi precentoris, S. Stephani thesaurarii, S. Gaufridi capicerii, S. Christiani sacerdotis, S. Ioannis sacerdotis, S. Garnerii sacerdotis, S. Ioannis diaconi, S. Theobaldi diaconi, S. Hugonis diaconi, S. Rodulphi subdiaconi, S. Bernerii subdiaconi, S. Petri subdiaconi, S. Ernaldi pueri, S. uidonis pueri, S. Philippi pueri.



Iu. De cultura Indicti.

Notum fieri uolumus tam presentibus quam posteris quod ego SUGERIUS Dei patientia Beati Dionysii humilis minister, communi fauore capituli nostri culturam, que iuxta Indictum est, quam gloriosus rex Francorum Ludouicus beato Dionysio dedit, eleemosyne  ad sustentationem pauperum Christi pro remedio ac salute anime mee in perpetuum tenendam concessimus. Et, ut hoc ratum existat, scripto mandati, et sigillo nostro confirmari fecimus.



u. De area empta a Girardo Hospitalario.

In nomine sancte et indiuidue Trinitatis, ego SUGERIUS Dei gratia abbas Sancti Dionysii, commendo memorie tam presentium quam futurorum, quod Robertus aurifaber per consensum meum et totius capituli nostri emit a Girardo Hospitalario aream unam ad domum faciendam ante monasterium Sancti Dionysii. Quam emptam aliquanto ei spatio ampliaui, et ita ampliatam concessi, dedi ei, atque firmaui per consensum capituli, ea libertate, ut tam ipse quam  heres eius liberam habeant potestatem commutandi eam, dando aut uendendo, aut quouismodo uoluerint cuilibet uel burgensi, uel rustico, uel seruienti sub potestate Sancti Dionysii. De qua pactione ut minus abalienari possit, dabit singulis annis infra octauas Sancti Dionysii coclear unum argenteum ponderis unius uncie. Et hoc statutum ne quis irritare presumat, sigilli nostri testimonio auctorizamus.

Et ego Mattheus Dei gratia Albanensis episcopus, et apostolice sedis legatus, hoc sicut abbas concessit nostro sigillo confirmo.

Huius autem pactionis testes sunt, Gaufridus Carnotensis episcopus, Odo prior S. Martini de Campis, Iosbertus prior S. Dionysii, Arueius capicerius  S. Dionysii, et totus conuentus eiusdem loci.



uI. De uillis Beati Dionysii abstractis, uidelicet Blitestorp et aliis.

In nomine sancte et indiuidue Trinitatis, ego SUGERIUS abbas ecclesie Beati Dionysii.

Notum sit omnibus presentibus et futuris quod Albertus comes Morspecensis, uir summe discretionis et prudentie, spiritu timoris, qui ubi uult spirat, ad uiam ueritatis reuocatus, et per se et per suos nostram et nostrorum fratrum adiit presentiam, obnixe deprecans, et summopere expostulans, ut erga eum misericorditer ageremus, et ab antiquo et continuato anathematis uinculo exueremus. Duxerat enim isdem nobilissimus comes nobilissimam  coniugem, uidelicet filiam Theoderici uiri clarissimi de Monte-Beliardo, in cuius matrimonio contraxerat quasdam possessiones de hereditate Beati Dionysii, uidelicet Blitestorp, Tatingum, Sulces, Farduluiler, Fehingasuiler, Henchirche, Torneswile, Precene. Nos autem eumdem uenerabilem uirum in parte resipiscentem, misericordie uisceribus infra gremium matris Ecclesie, a qua exorbitauerat, quia colligentes cum Deo ambulare decreuimus, et cum eo non mortem peccatoris, sed magis conuersionem et uitam desiderantes, predictum uirum anathematis uinculo et sacrilegii reatu, tali reatus et anathematis deleta conditione, exuimus, ut deinceps per singulos annos in festiuitate beati Martini u uncias auri obryzi beatis martyribus Dionysio, Rustico et  Eleuthero persoluat. Quod si ipse, quod absit, huius consuetudinis uiolator inuentus ad pristinam rapinam et malitiam reuersus fuerit ut canis ad uomitum, Dei omnipotentis iram incurrat, nullo iam anathematis uinculo exuendus.



uII. De religiosorum uictu augendo et primis fundamentis ecclesie S. Dionysii ab ipso edificate.  [Dom FELIBIEN, Hist. de S.-D., Preuues, p. cii.]

In nomine Patris et filii et Spiritus sancti. Amen.

SUGERIUS Beati Dionysii qualiscunque abbas, Dei omnipotentis seruitio mancipatis prouidere labores et certaminum sudores quibuscunque seu spiritualium seu temporalium remediis alleuiare, uictualibus  ne deficiant in uia sustentare, cum omnibus fidelibus, tum precipue prelatis Ecclesie coram Deo et honestum et utile arbitramur. His siquidem signatum est, Domino precipiente, quomodo confouere et contegere eos oporteat bouinis et uaccinis coriis arcam federis Domini ad repellendos imbres tumultuosos, et quecunque molesta, in quo idem ipsi exprimunt, qui prelationibus actuales ex debito officii ex se ipsis habent loco coriorum et confouere, et contra omnem molestiam protegere contemplatiuos, qui uere sunt arca diuine propitiationis. Eapropter ego Sugerius Dei patientia ter Beati Dionysii uocatus abbas mandatorum Dei preuaricator, ad cor Dei miseratione redire festinans, unde uenerim,  quid fecerim, et quo ire debeam, in timore et amaritudine anime mee recogitans, ad seruorum Dei tutelam tremulus confugio, et qui irreligiosus existo, religionem eorum toto animo amplectens, religiosorum suffragia suppliciter imploro, et ut deuotius et efficacius nobis in spiritualibus sustentando prouideant, et in temporalibus eis prouidendo eos sustentare uictualibus confouere deuotissime accuramus. De prepositura siquidem uilcassini, que olim ante nos adeo destituta erat, ut uix posset quinque solidos ad quotidianum fratrum generale sufficere, quam in nouitate prelationis nostre, Dei auxilio, multo sumptu, ualida  militari manu, ab oppressione aduocatorum et aliorum malefactorum eam excussimus,  et sicut nobis uidetur, dupliciter aut tripliciter augmentando in melius composuimus, generali fratrum quinque solidos diebus, quinque in omni hebdomada apponimus, ut in illis semper decem habeant solidos. Aliis siquidem duobus diebus uidelicet feria quinta et septima ob reuerentiam nostrarum memoriarum, sancte Dei Genitricis, et sanctorum martyrum quatuordecim solidos in alia ordinatione constituimus. Quidquid tamen et in hac et in alia ordinatione ultra quinque solidos consistit, nostro labore ob amorem Dei et sancte regule obseruationem, amplificato fratrum numero per Dei misericordiam constare dignoscitur. Hanc autem augmentationis chartam communi fratrum nostrorum consensu minui, aut in aliquo defraudari perpetuo  anathemate perpetua maledictione prohibemus. Hec de generali.

De pulmento autem quia nescio qua occasione fratribus ab indicto usque ad octauas beati Dionysii subtrahebat, uolumus et constituimus deinceps per totum anni circulum per manus ministrorum monachorum aut laicorum continuatim suppleri, et ne materia his deficiat, censum nouum nouorum quos hospitari feci in uacua horti terra, quinquaginta uidelicet solidos aut amplius huic apposuimus incremento. Hanc etiam pulmenti regulam firmissimo teneri tam pro ipsis fratribus, quam pro exteriorum pauperum supportatione, qui his et aliis indigent, sine interpellatione sanciendo firmamus. Hec itaque de prima. De secunda uero que cena dicitur,  tertium confecimus capitulum, que ut conuenientius et solito decentius fecundior fiat, quibusdam olim a nobis aucta est incrementis, uidelicet Sancti Luciani decimis, que ad nos pertinebant, uiginti solidorum largitione, qui nobis de superabundante ab ipsis hortolanis soluebantur: annona etiam que nobis de Petraficta reddebatur, in presentiarum uero ob amorem et reuerentiam sancte religionis, et fratrum nostrorum deuotionem, censum etiam eiusdem uille uidelicet centum solidos, aut si amplior fuerit, et contulimus et perpetuo anathemate indissolubiliter confirmauimus, hoc tamen retento, quod eiusdem monachi cenatoris deliberatione et testificatione uinearum nostrarum de eodem censu  ibidem quantum ad nos pertinet collectio fiat: medietas etenim expensarum ad mediatores pertinet uinearum. Preterea operibus pietatis insistere, infirmorum curam gerere, quanti constet ore sacratissimo ipsius audiuimus, qui dicturus est in illa uniuersali et admirabili auditione: Infirmus fui, et uisitastis me , et contraria contrariis. Quod autem ad prelatos potissimum spectet enucleatius edocuit, qui ouem morbidam ad gregem in humeris reportauit. Hac siquidem sollicitudine uotiua angariatus, fratres huius ministerii officiales tam presentes quam successuros in hoc ipso uicarios nostros auctoritate Dei commonemus et precipimus, quatenus hilariter, pie et mansueto, fratribus egrotantibus, senibus, quibuscunque dobilibus,  secundum diuersas infirmitates diuersis illorum appetitibus condescendant et ministrent tanquam angelis Dei, quoniam caritas est summa monastice religionis: et his quidem primo sed animo uno illis ordinarie seruiant, qui quacunque de causa iussu custodis ordinis in domibus infirmorum cesserint, uidelicet uno ferculo in omni mensa, preter illud quod eis a refectorio deportabitur. Ut autem hoc possit semper continuari, antiquis eiusdem prepositure redditibus sex libras addidimus, quos labore nostro in burgo acquisiuimus, non aliquo malo ingenio, sed emptione cuiusdam domus, et positione stallorum, de quibus hic census irrefragabiliter debetur. Commonemus autem, et consulimus fratribus in hoc officio agentibus, quatenus  preter ea que ad exteriorem terrarum curam pertinere oportet, usumfructum totius prepositure fratrum necessitatibus expendat, nec aliqua ei occasio, aut emendorum palliorum, aut aliorum ornamentorum subrepat, sed totum totaliter fratrum necessitatibus reseruetur. Quibus etiam debilitati et seniorum condescendendo ad calefaciendum eos quo ualde egebant, tensamentum Garsonisuille nostrum, qui de ipsa uilla eorum erat, ei perpetuo anathemate confirmauimus.

Porro, quoniam paruitatis nostre memoriam presentium et futurorum fratrum dilectioni, absque precedentibus meritis obnixe commendamus, ut saluti anime nostre proficiat, opere pretium duximus  imperatorum et maiorum nostrorum, qui eas multa liberalitate, larga munificentia meruerunt fieri, uel multo temporum curriculo sopitas ad salutem animarum suscitare, et informare memorias, inter quas inclyti et nobilissimi imperatoris Caroli tertii solemnes memorias recreare, et restituere hoc modo censuimus. Modus autem idem est qui in testamento imperiali continetur maiestatis, eo uidelicet quo idem gloriosus imperator nobilem uillam Ruoilum cum appendiciis suis, et aquarum foreste, beato Dionysio regia liberalitate contulit. Constituit siquidem nobile, et quod imperatorem decebat mandatum, quod quidem apud alios et de aliis regibus solet recoli singulis annis dies depositionis anniuersarius ipse suum sibi singulis mensibus pridie Nonas  mensis fieri decreuit, in capitulo pronuntiari, in monasterio celebrari, in refectorio, de prefate uille redditibus, fratribus honestam refectionem adaptari. Nec illa ignobilior tanti imperatoris predicatur preceptio, quod de usufructu prefate uille septem luminaria, septem lampadarum ante sacrosanctum altare sancte Trinitatis, indeficienter per successiua secula ardere sanciuit. Et quoniam in administratione regni quocunque terrarum eum imperii necessitas deuocaret, semper tamen pleno animi affectu et pernoctabat et designabat ibidem sepeliri, ipsum sepulture sue locum tutissimis sanctarum reliquiarum muniuit presidiis, de theca imperiali capelle sibi retinens, et in anteriori parte benedicti altaris reponens os brachii sancti Iacobi  apostoli fratris Domini, in dextra brachium sancti protomartyris Stephani, in sinistra uero beati martyris et leuite uincentii, quemadmodum oculis nostris nos ipsi uidimus, cum uenerabilibus uiris archiepiscopis Lugdunensi, Remensi, Turonensi, Rothomagensi, et episcopis Suessionensi, Beluacensi, Redonensi, Siluanectensi, Aletensi, Meldensi, uenetensi, et annuli eius impressionem in argumento ueritatis tenuimus, ut prope altare sepultus circumquaque sanctorum pignoribus circumseptus, omnem et spiritualem et temporalem euitare molestiam: que quidem sanctorum pignora hi nobiscum populo Dei ad patrocinandum exposuerunt, et reparato altari eodem auro pretioso et opere appropiato, ibidem honorifice reposuerunt. uerum, quoniam he  tanti imperatoris preceptiones licet aurobullatis chartis sancirentur, emula longeui temporis uarietate quedam tepuerant, quedam omnino defecerant, nos ob amorem et honorem Dei et sanctarum reliquiarum, nec minus ad remedium anime domni et serenissimi Augusti Caroli, communicato cum fratribus nostris consilio eas suscitare et reformare studiose laborauimus; luminaria septem lampadarum que deperierant, iugiter ardere decreuimus, decrepita uasa ipsarum lampadarum argentea honeste restituimus; cereum ibidem iugiter ardentem illi qui solus ante altare beati Dionysii ardebat, ut indeficienter duo ardeant concopulauimus, quemamodum iam ante ipsa sanctorum corpora duo iugiter ardere constituimus, singulis mensibus pridie  Nonas anniuersarii eius exsequia solito solemnius celebrari firmissime determinauimus, refectionem hisdem diebus in refectorio irrefragabiliter restituimus. Ut autem et continuis luminaribus et determinatis refectionibus conuenientia deesse non ualeant alimenta, de supradicta uilla Ruoilo, quam his apposuit testamento, decem libras in octauis beati Dionysii assumi inuiolabiliter assignauimus. Capiciario sacriste per manum magistri Prioris dari instituimus, qui et luminaribus oleum preparare prouideat, et exsequiarum refectionibus singulis mensibus decem solidos incessanter subministret. Quid est enim quod tantus imperator, et tam familiaris et precordialis beati Dionysii amicus promereri non  ualeat, qui eius ecclesiam tot et tantis possessionibus nobilitauit, tot auri et pretiosarum gemmarum ornamentis declarauit, insuper ad cumulum omnium bonorum insignibus Dominice passionis, uidelicet clauo et corona Domini, et brachio sancti senis Symeonis, tanquam splendidissimo ueri Solis iubare irradiantem, celeberrime insigniuit?

His ergo et huiuscemodi bene deuoti in capitulo nostro conuenientes, hanc renouationis chartam morose et discrete conferentes, auctoritate Dei omnipotentis, et beatorum martyrum Dionysii sociorumque eius, communi etiam et concordi capituli nostri confirmatione approbauimus, et lege inconuulsa sanciuimus obtestantes, et per eum quem effudit iehsu Christus in cruce sanguinem adiurantes,  ne quacunque occasione hec institutio destituatur, ne presens charta quacunque persona, quacunque occasione instar defectus antiquarum recidiuam sustineat calamitatem, sed sana et illibata suis institutionibus et capitulis semper et per inconuulsa seculorum secula firmissime consistat. Matriculariis etiam quatuor clericis in eadem ecclesia ibidem iugiter desudantibus, ut nostri memoriam habeant, decimam quamdam quam, quia de feodo nostro erat, a Pagano de Gisortio in Francorum-uilla comparauimus, quoniam prebende eorum copia aliquantum tepuerat, donauimus tam in pane quam in uino, excepta illa parte que de clauso proprio uinearum ecclesie assumitur. Superest siquidem et aliud probabile capitulum, quod licet exsecutione rerum  pollicitarum terminabile appareat, tamen, quia ad eternitatis nobis proficere, et optamus, et speramus retributionem, huic scripto interserere dignum duximus. Nono decimo administrationis nostre anno cum nouo operi in anteriori ecclesie parte libenter et fideliter desudassemus, ipsoque nouo antiquo operi pulchra nouarum columnarum et arcuum conuenientia apte unito, superius Sancti Romani oratorium, inferius Sancti Hippolyti, et ex alia parte Sancti Bartholomei, cum eadem noua ecclesia a uenerabili Rothomagensi archiepiscopo Hugone, et aliis uenerabilibus episcopis consecrati fecissemus, ipsisque tribus oratoriis pro dote catholica terram regie domus quam quater uiginti libris a Willelmo Cornillonensi fauore filiorum et parentum locandas  et hospitandas comparauimus, ad luminaria ipsorum oratoriorum in perpetuum confirmassemus, subito sanctorum martyrum domnorum et protectorum nostrorum amor et deuotio nos ad augmentandam et amplificandam superioris ecclesie partem capitalem rapuit. Nec nos ab huius inceptione illius potuit imperfectio deuocare, sperantes in Domino quod Dei omnipotentia, et illi priori, et huic operi sequenti, aut per nos, aut per quos ei placuerit, plenum poterit adaptare supplementum. Huc accessit nostram rapiendo deuotionem, quoniam infra sancta sanctorum locus ille diuinitati idoneus, sanctorum frequentationi angelorum gratissimus, tanta sui angustia arctabatur, ut nec hora sancti sacrificii  in solemnitatibus fratres sacratissime eucaristie communicantes ibidem demorari possent, nec aduentantium peregrinorum molestam frequentiam multoties sine magno periculo sustinere ualerent. uideres alios ab aliis grauiter conculcari, et quod multi discrederent, pronitas mulierculas, super capita uirorum tanquam super pauimentum incedendo niti ad altare concurrere, pulsas aliquando et repulsas, et pene semimortuas uirorum miserantium auxilio in claustrum ad horam retrocedentes, pene extremo spiritu anhelare. His igitur et huiusmodi infestationibus toto animi feruore refragari maturantes, collecto uirorum illustrium tam episcoporum quam abbatum conuentu, ascita etiam domini ac serenissimi regis Francorum Ludouici presentia,  quemadmodum in capitulo nostro consultum fuerat, pridie Idus Iulii die Dominica ordinauimus ornamentis decoram personis celebrem processionem, quin etiam in manibus episcoporum et abbatum insignia Dominice passionis, uidelicet clauum et coronam Domini, et brachium sancti senis Simeonis, et alia sanctarum reliquiarum patrocinia preferentes, ad defossa iaciendis fundamentis preparata, humiliter ac deuote descendimus; deinde Paracleti Spiritus sancti consolatione inuocata, in bonum domus Dei principium bono fine concluderet, cum primum ipsi episcopi ex aqua benedicta dedicationis facte proximo u Idus Iunii propriis confecissent manibus cementum, primos lapides imposuerunt hymnum Deo dicentes, et fundamenta  eius usque ad finem psalmi solemniter decantantes. Ipse enim serenissimus rex intus descendens propriis manibus suum imposuit, nosque et multi alii tam abbates quam religiosi uiri lapides suos imposuerunt, quidam etiam gemmas, ob amorem et reuerentiam Iesu Christi decantantes: Lapides pretiosi omnes muri tui.

Nos igitur tanta, et tam festiua, tam sancti fundamenti positione exhilarati, de peragendo solliciti, uarietatem temporum, diminutionem personarum, et mei ipsius defectum pertimescentes, communi fratrum consilio assistentium persuasione, domini regis assensu annualem redditum his explendis constituimus, uidelicet CL lib. de gazophylacio, id est de oblationibus altaris et reliquiarum, C in indicto,  et L in festo sancti Dionysii, L etiam de possessione sita in Belsa que dicitur uillana, prius inculta, sed auxilio Dei et nostro labore composita, et adualens quater XX librarum singulis annis adaptata. Que si quocunque infortunio his explendis deficeret, alia Belsa nostra, quam dupliciter aut tripliciter in redditibus augmentauimus, suppleret. Has autem CC lib. preter ea que ad arcam gazophylacii deuotione fidelium deportabuntur, uel quecunque ipsi utrique operi offerentur, tantum continuari ipsis operibus firmauimus, donec totaliter absque ulla questione et ipsis edificiis, et anteriora, et superiora, cum suis turribus, omnino honorifice compleantur.

 Actum in communi capitulo Beati Dionysii, presentibus personis que subterscribuntur, quarum auctoritas sub anathemate confirmauit predicta capitula.

    Signum Milonis Morinorum episcopi.
    Signum Guarini Ambianensis episcopi.
    Signum Gaufredi Carnotensis episcopi.
    Signum Hugonis Turonensis archiepiscopi.
    Signum Sansonis Remorum archiepiscopi.
    Signum Gosleni Suessionis episcopi.
    Signum Odonis Beluacensis episcopi
    Signum Rotberti abbatis Corbeie.





uIII. De immunitatibus uille ual-Cresson.  [Iterum ex Duchesne ubi supra, ut et sequentes charte.]


In nomine sancte et indiuidue Trinitatis, amen.

Notum fieri uolumus tam presentibus quam futuris quod ego SUGERIUS Dei gratia ecclesie beatorum Christi martyrum Dionysii, Rustici et Eleutherii abbas, communi consensu capituli nostri concessimus ut quicunque in quadam uilla noua, quam edificamus, que ual-Cresson appellatur, manere uoluerint, mensuram terre, arpennum unum uidelicet, et quartam arpenti partem pro duodecim denar. census habeant, et ab omni talia et exactoria consuetudine  immunes existant. Ita ut ne de uilla sua alicuius seu regis, seu principis, seu seruientis Beati Dionysii submonitione, nisi propria abbatis iussione exercitum aut expeditionem, et cum persona ipsius, uel cum priore si abbates defuerint, proficiscantur, aut exeant, nec extra uillam suam pro quolibet nisi pro abbate placitent; et de arpenno terre beati Dionysii, ubicunque illud acceperint, quatuor nummos census et decimam nobis persoluant, nec quisquam terram eidem uille adiacentem, nisi in ea mansionarius fuerit, excolendam suscipiat. Leges autem uulgales, quas plenas dicunt inter se, decem nummorum constituimus. Actum apud Sanctum Dionysium, anno uerbi incarnati 1145.



IX. De decima Sancti Briccii. 


In nomine sancte et indiuide Trinitatis, amen.

Quoniam ex proprio Dei precepto statutum in lege scientibus legem non est ambiguum, decimas leuitis in proprium Dei seruitium segregatis debere persolui, cum laica manus eas usurpat, diuinis profecto decretis obuiat. Nec solum earum inuasores nefandi maximum suarum animarum periculum incurrunt, uerum etiam illi, qui quasi iure patrio deinceps illas retinentes, donec morte preueniantur, possidere minime desistunt. Quapropter ego SUGERIUS Dei permissione monasterii Sancti Dionysii de Gallia minister et abbas indignus, sepe rogatus a Mattheo, cognomine  Pulchro, quod duas partes decime de Sancto Brictio, quas ipse tenebat in feodo de Sancto Dionysio, Sancto Martino de Campis tenendas et possidendas concederem, cum omni capitulo nostro benigne  concessi. In presentia siquidem nostra, totiusque capituli nostri, prefatus Mattheus predictam decimam de Sancto Brictio domui Sancti Martini de Campis concessit, nobis libenter et amabiliter propter maximum inter nos illamque domum mutue dilectionis affectum, assensum prebentibus. et acte rei testimonium perhibentibus. Affuerunt etiam quamplures alii confirmationis huius testes idonei, quorum nomina subscripta sunt. Clemens decanus Ecclesie Parisiensis, Wermundus archidiaconus, Albertus precentor, Hugo Atrabatensis archidiaconus, Philippus frater regis, Neuelo suus magister, Walterius filius Mainburgis, Herluinus canonicus, Simon nepos abbatis, Mattheus dominus de Montemorenciaco, Ruricus de Andilli, Guido de Grela,  Galterius de Alne, Ioannes de uinecel., Philippus frater eius, Godardus de Sancto Brictio, Arnulfus de Hoxe, Ioannes de Gonessa, Terricus maior, Euraldus hospitarius, Henricus uinearius, Tigerius, Ewrardus famulus.

Actum est hoc et hec charta anno ab Incarnatione Domini 1148, regnante Ludouico rege Francorum, et duce Aquitanorum, anno regni sui XuIII, abbatie uero nostre XXuII.



X. De Ioanne, Bernardo, Petro et Giraldo eremitis. 

Ego SUGERIUS Dei gratia ecclesie S. Dionysii abbas, omnibus fidelibus tam futuris quam presentibus notificare uolo, quoniam accedentes ad nostre  sublimitatis presentiam, uidelicet Ioannes, Bernardus, Petrus, atque Giraldus, in eremitica uita degentes, supplici petierunt deuotione ut eos in fraternitate nostra reciperemus. Locum uero et ecclesiam illorum in honore beate Marie ab eisdem edificatam, que est in parochia de Parciaco, et omnes res suas quas acquisierant et acquisituri erant, Deo et S. Dionysio concesserunt, et subiectioni Ecclesie de Capella precepto nostro se submiserunt, ita ut amplius alios fratres in eodem loco, sine iussu prioris Capelle accipere eis non liceat. Nos quoque ex parte nostra eis concessimus ut quandiu ipsi uellent, in habitu suo permanerent. Si autem ad monachalem religionem accedere uellent, ut fratres monasterii  reciperentur. Regnante Ludouico rege Francorum, Wlgrino Biturigensium archiepiscopo existente. Hoc fuit confirmatum apud Capellam in manu Rodulfi prioris, coram monachis et clericis et laicis.





PRIuILEGIA S. DIONYSIO CONCESSA TEMPORE SUGERII ABBATIS.




I. Ludouicus rex, huius nominis sextus, priuilegia S. Dionysii auget et confirmat, occasione uexilli de altari beatorum martyrum suscepti. 


In nomine Patris et Filii, et Spiritus sancti. Amen. LUDOuICUS Dei gratia rex Francorum, archiepiscopis, episcopis, ducibus, comitibus, et uniuersis regni nostri proceribus.

Quia Dei omnipotentis larga miseratione regnum nostrum stare, et nunquam terrenum nisi per celeste ueraciter proficere manifeste cognouimus, summa sollicitudine, continua cura, instandum nobis est circa ecclesiarum Dei cultum ex regie maiestatis munificentia benignitatis opera impendere, terrenis  celestia felici commutatione commercari, ut per hec regni nostri administratio temporaliter fiat gloriosa, et istis deficientibus illa nos recipiant in eterna tabernacula. Nos igitur, cum et aliis longe lateque ecclesiis, tum precipue nobili monasterio ter beati Dionysii, sociorumque eius propensius attendentes, eo primum affectu quo totum regnum nostrum sorte apostolatus suscipiens Domino Deo proprii sanguinis effusione restituit, eo etiam quo ei antecessores nostri tam spiritualis quam corporalis auxilii beneficio confederati sunt, satis deuoti. Cum ad aures nostras peruenisset Alemannorum regem ad ingrediendum et opprimendum regnum nostrum exercitum preparare, communicato cum Palatinis  nostris consilio, ad ipsam sanctissimorum martyrum basilicam, more antecessorum nostrorum festinauimus, ibique presentibus regni nostri optimatibus, pro regni defensione eosdem patronos nostros super altare eorumdem eleuari pio affectu et amore effecimus. Unde nobis, ut par erat, placuit gloriosissimorum martyrum basilicam, antiquorum regum liberalitate et munificentia amplificatam et decoratam, nostris temporibus omni dilectione amplexari et sublimare. Presenti itaque uenerabili Abbate prefate ecclesie Sugerio, quem fidelem et familiarem in consiliis nostris habebamus in presentia optimatum nostrorum, uexillum de altario beatorum martyrum, ad quod comitatus uilcassini quem nos ab ipsis in feodum habemus spectare dignoscitur,  morem antiquum antecessorum nostrorum seruantes et imitantes, signiferi iure, sicut comites uilcassini soliti erant, suscepimus. uicariam quoque  et omnimodam iustitiam, plenariamque libertatem quam iuxta uillam Beati Dionysii uersus Parisium retroactis temporibus, multorumque Regum Francie et nostra occupauerat potestas, sicut certa metarum distinctione terminauimus, a fluuio Sequane, uidelicet a molendino quod uulgo appellatur Bayard, usque ad supremum caput uille que uocatur Halberuillare, ipsis sanctis martyribus ducibus et protectoribus nostris, tam pro salute anime nostre, quam pro regni administratione et defensione, coniugis et liberorum conseruatione, deuote in perpetuum possidendam contulimus. Preterea omnimodam potestatem, omnemque iustitiam, atque uniuersas consuetudines nundinum Indicti, quoniam prefatum Indictum honore et reuerentia sanctarum  reliquiarum, claui scilicet et corone Domini, apostolica auctoritate, archiepiscoporum et episcoporum confirmatione, antecessorum nostrorum regum Francie constitutione constitutum est, in perpetuum condonauimus. Dignum enim duximus Domino Deo, his et aliis quibus possimus modis, grates referre, quod et regnum nostrum ea Indicti die insignibus sue passionis, claui uidelicet et corone, dignatus est sublimare; et nostram, et antecessorum, successorumque nostrorum protectionem in capite regni nostri, uidelicet apud sanctos martyres, dignatus est collocare. Si quis autem hoc preceptum largitionis nostre uiolare tentauerit, iram Dei et offensam domni Dionysii incurrat, reusque nostre  maiestatis iudicetur. Ut igitur hoc decretum a nobis promulgatum pleniorem obtineat uigorem, nostra manu subter apposito signo roborauimus, atque fidelibus nostris presentibus roborandum tradidimus, nostreque imaginis sigillo insuper assignari iussimus. Quod ne ualeat obliuione deleri, scripto commendauimus; et ne possit a posteris infringi, sigilli nostri auctoritate, et nominis nostri charactere subter firmauimus.

Actum Parisius publice, anno incarnati uerbi 1124, regni nostri XuIII, Adelaidis X, astantibus in palatio nostro quorum nomina subtitulata sunt et signa.

    Signum Stephani dapiferi.
    Signum Gisleberti buticularii.
     Signum Hugonis constabularii.
    Data per manum Stephani cancellarii.







II. Eiusdem Ludouici regis et Philippi filii eius  priuilegium pro monasterio S. Dionysii. 


In nomine Domini Dei et Saluatoris nostri Iesu Christi, LUDOuICUS et PHILIPPUS filius eius diuina ordinante prouidentia reges Francorum.

Si ea que a Deum timentibus hominibus ad loca diuino cultui dedicata solemni donatione largita uel condonata sunt, et postea qualibet occasione inde abstracta esse noscuntur, nostra auctoritate ad statum suum reuocamus, et iterum nostre iussionis oraculo confirmamus; hoc nobis procul dubio ad eternam beatitudinem adipiscendam seu stabilitatem regni nostri roborandam pertinere confidimus.  Ideo notum sit omnium fidelium nostrorum tam presentium quam futurorum industrie, quia uir uenerabilis Sugerius abbas Sancti Dionysii admodum dilectus et familiaris noster nostre suggessit mansuetudini qualiter compertum habuisset quod monasterium uocabulo Argentoilum [Argentolium] situm in pago Parisiaco super fluuium Sequane, ad ius beati Dionysii et gloriosissimi Christi martyris pertinere deberet, petiitque ut pro mercedis nostre augmento ad statum pristinum reuocari fecissemus. Ostendit siquidem nobis ad relegendum serenissimorum imperatorum Hludouici Pii et Lotharii filii eius preceptum in quo et de prima eiusdem loci donatione a proprio fundatore nomine Hermenrico, ac coniuge sua Mumma et confirmatione Lotharii  quondam regis, quam super eamdem donationem conscribere iussit, et eorumdem imperatorum in tempore Hilduini abbatis restitutione plenaria cognitione nostra euidentissime satisfecit, quibus coram sepius inspectis religiosarum personarum, uidelicet Matthei Albanensis episcopi sancte sedis apostolice legati. Parisiensis Stephani in cuius parochia est, consilio atque concessione Remensis archiepiscopi Reinaldi, Suessionensis Gosleni, Carnotensis episcopi Gaufridi, aliorumque bonorum uirorum et regni nostri procerum, tum propter eiusdem ecclesie quam cognouimus iustitiam, tum etiam quod in eodem monasterio nostris temporibus inter alia Gallorum monasteria Dei misericordia  et sanctorum martyrum meritis potissimum ordo monastice religionis effulget, prefatum locum Argentoilensem ipsis sacris martyribus quos summe diligimus, apud quos sepeliri optamus, et deuouimus pro anime nostre remedio, regni nostri administratione, coniugis et prolis conseruatione, in plenitudine restituimus, quidquid ibidem nostrum  est, eisdem conferentes, nichil penitus nobis de omnibus que ad regalem pertinent dignitatem retinentes, sed in iure ac donatione ipsius monasterii cum omni integritate uel appendiciis suis quidquid ibidem presenti tempore cernitur ad habendum restituatur, et in postmodum nullo unquam tempore, ulla qualibet dignitate aut potestate predicta persona, rectoribus monasterii prefati ac beatissimi Christi martyris Dionysii aliquam requisitionem facere aut ullam calumniam ingerere presumat; sed liceat illud prefatum monasterium Argentoilum, sicut ceteras res ad beati Dionysii potestatem simili modo condonatas ac pertinentes, quieto ordine tenere ac disponere. Et quidquid pro opportunitate aut utilitate ipsius ecclesie facere uoluerint, liberam in omnibus  habere potestatem. Contestamur autem omnes successores nostros per sanctam et indiuiduam Trinitatem et per aduentum iusti iudicis Dei et Saluatoris nostri Iesu Christi, ut hoc nostre auctoritatis preceptum nullo modo presumant temerare. Sed quemadmodum nos deuote ipsis sanctis martyribus prefatum locum conferentes restituimus, ipsi deuote studeant conseruare. Ut uero ipsa sancta congregatio pro nobis et regina nostra Adelaide, et omni nostra prole et regni nostri stabilitate, Domini misericordiam et ipsorum sanctorum ualeant attentius exorare; et hec nostre constitutionis confirmatio pleniorem uigorem debeat habere, hanc auctoritatem nostram consilio episcoporum qui interfuerunt, in Dei nomine subtersignauimus, et de sigillo nostro  insigniri iussimus.

    Signum Ludouici gloriosissimi regis.
    Signum Philippi regis.
    Signum Adelaidis regine.
    Rainaldus Remorum archiepiscopus conscrips.
    uulgrinus Bituricensium archiepiscopus cons.
    Haimericus Clarimontensis episcopus cons.
    Yelendus Lengonensis episcopus cons.
    Stephanus Augustodunensis episcopus cons.
    Hatho Trecensis episcopus cons.
    Simon Nouiomensis episcopus cons.
    Bartholomeus Laudunensis episcopus cons.
    Stephanus Parisiensis episcopus cons.
    Goslenus Suessionensis episcopus cons.
    Ioannes Aurelianensis.
     Signum Radulfi uiromendensis comitis.
    Signum Chludouici buticularii.
    Simon cancellarius recognouit.


Actum apud Sanctum Germanum de Pratis in presentia domni Matthei Albanensis episcopi sancte sedis apostolice legati, et Gauffredi Carnotensis  episcopi et aliorum supradictorum episcoporum.

Datum autem et confirmatum Remis in solemni curia Pasche in unctione domni Philippi gloriosissimi regis, anno incarnati uerbi 1129, indictione uII, anno regni domni et serenissimi regis Francorum Chludouici XX, Philippi autem filii eius primo, in Dei nomine feliciter. Amen.



III. Ludouici uII priuilegium. 

In nomine Patris, et Filii, et Spiritus sancti. Amen.

Regie dignitatis et officii est Deum, per quem reges regnant, ut Regem regum timere. Potens est  enim balteum regum discingere, et pro beneficiis temporalibus eterne glorie coronam et premium retribuere. Ego igitur Ludouicus, Dei gratia rex Francorum et dux Aquitanorum, his et aliis fidei documentis instructus, districti iudicis districtum examen metuens et preuidens, notum facio presentibus et posteris, quoniam presentiam nostram adiit Sugerius uenerabilis pastor et abbas ecclesie beatissimorum martyrum Dionysii, Rustici, et Eleutherii, humiliter et deuote implorans, ut pro amore Dei et sanctorum martyrum, et remedio anime patris mei, pie memorie Ludouici, et incolumitate persone, et regni conseruatione, ea que pater meus eidem ecclesie contulit, et precepta regie maiestatis  immunitate firmauit, nos ipsi confirmaremus. Huius itaque iuste petitioni et pie deuotioni in spe superne remunerationis, prout dignum erat, assensum prebuimus, et quecunque patris mei larga munificentia contulit, aut que collata ab antecessoribus confirmauit, nos ipsi pari uoto, pari amore concedimus et confirmamus, uidelicet pulueratici seu pedagici in consuetis locis Sancti Dionysii augmentationem: in burgo suo Iudeorum quinque mansiones cum familiis suis: donum etiam quam apud S. Dionysium sitam atauus patris mei rex Robertus donauit, et pater meus confirmauit, cum curte eiusdem domus, et hospitibus, et uniuersis que ad eamdem domum pertinent, propriorum seruorum ecclesie absque ulla reclamatione nostra  successorumque nostrorum, liberas et quietas facere emancipationes, usurariorum quoque, et monete false omnimodam iustitiam et districtiones. Defuncto abbate ecclesie nullam de omnibus quecunque habuit mobilibus siue immobilibus fieri repetitionem: mansionum uel inhabitationum, si non sint eiusdem ecclesie, omnimodam remotionem a predicto burgo, usque ad ecclesiam Sancti Laurentii, que sita est prope pontem sancti Martini de Campis, et ex altera parte strate regie ab eadem uilla Sancti Dionysii usque ad alium pontem prope Parisium iuxta domum Leprosorum, uersus etiam Secanam ab eadem uilla Sancti Dionysii usque ad montem Martyrum  ex altera etiam parte ab eadem uilla S. Dionysii usque ad regiam  stratam que ducit ad Luperam. Ecclesiam de Cergiaco cum omnibus ad eamdem pertinentibus: curiam quoque, et curie domos liberas et immunes ab omni exactione, et omnimodam uiaturam sicut ipse dedit, concedimus. In uilla quoque que dicitur Belna, duas quas, quia de proprio monachorum erant procurationes pater meus indulsit, et nos etiam libenter concedimus: pro tertia uero de collecto rusticorum ultra octo libras singulis annis exigi, sicut ipse sua liberalitate prohibuit, et nos prohibemus. Preterea si que alia patris mei larga munificentia eidem ecclesie aut contulit aut confirmauit, nos quoque ob amorem Dei et sanctorum martyrum collata concedimus, et regie maiestatis auctoritate confirmamus. uerum ut hec intacta et  illibata in sempiternum permaneant, sigilli nostri impressione et nominis nostri caractere corroborauimus.

Actum Parisius anno incarnati uerbi 1143, regni uero nostri uII, astantibus in palatio nostro quorum nomina subtitulata sunt et signa.

    Signum Rodulphi uiromandorum comitis, dapiferi nostri.
    Signum Matthei camerarii.
    Signum Matthei constabularii.
    Signum Willelmi buticularii.
    Data per manum Cadurci Cancellarii.





Iu. Eiusdem regis priuilegium. 

 In nomine sancte et indiuidue Trinitatis. Ego LUDOuICUS, Dei gratia rex Francorum et dux Aquitanorum.

Quia Dei omnipotentis larga miseratione regnum nostrum stare, et nunquam terrenum nisi per celeste ueraciter proficere manifeste cognouimus, summa cura, sollicitudine continua instandum nobis est circa Ecclesie Dei cultum, ex regie maiestatis munificentia benignitatis opera impendere, terrenis celestia felici commutatione commercari, ut per hec regni nostri administratio temporaliter fiat gloriosa, et istis deficientibus illa nos recipiant in eterna tabernacula. Nos igitur cum et aliis longe lateque ecclesiis, tum precipue nobili monasterio  ter beati Dionysii, sociorumque eius, propensius attendentes, eo primum affectu quo totum regnum nostrum sorte apostolica suscipiens Domino Deo proprii sanguinis effusione restituit, eo etiam quo ei antecessores nostri beneuolentia et familiaritate confederati sunt, qui cum multa ei contulerint, multo maiora per ipsum receperunt, ad ipsorum sanctissimorum martyrum basilice dedicationem, que in nouo ecclesie augmento, in capitali uidelicet parte celeberrime facta est, cum coniuge nostra Alienorde regina, et plurimorum optimatum nostrorum comitatu accelerauimus. Ubi cum post ipsius ecclesie consecrationem ad locum antiquum in quo peculiaris patroni nostri, beatissimi uidelicet Dionysii, eiusque sociorum, sacra corpora continebantur,  cum archiepiscoporum et episcoporum plurimo conuentu accessimus, apertis scriniis extractisque ac propriis humeris per ipsam ecclesiam deportatis, in loco gloriosissimo superius preparato sacra pignora letis cum lacrymis reposuimus. Denique Dei omnipotentis inspiratione, et ipsorum martyrum amore tactus, conuocatis archiepiscopis et episcopis qui aderant, et ipsius ecclesie uenerabili abbate Suggerio, amico et familiari nostro, quasdam consuetudines quas in quibusdam uillis eorum habebamus, pro quibus nobis quotannis decem et octo libre persoluebantur, luminaribus ipsius ecclesie continuandis dotis iure contulimus, uidelicet apud Cergiacum, et apud Cormelias quidquid uel in uicaria, uel in Aduocatione, habebamus, et omnia  omnino ibidem ad nos pertinentia, preter uinum nostrum et auenam, preter iacere nostrum, et exercitum, et equitationem, pro seruientis beati Dionysii submonitione. Apud Ooniacum  quoque quidquid habebamus, preter prelum et iacere nostrum, preter exercitum et equitationem, pro seruientis beati Dionysii submonitione. Apud Trappas uero et apud Herencurtem quidquid similiter habebamus, preter iacere nostrum, et exercitum, et equitationem, pro seruientis, ut diximus, beati Dionysii submonitione. In cultura denique de infirmaria, que est prope burgum beati Dionysii, quidquid habebamus, cum supradicta largitione contulimus. Quod ut perpetue stabilitatis obtineat munimenta, scripto commendari, sigilli nostri impressione  signari, nostrique nominis subter inscripto charactere corroborari precepimus.

Actum publice Parisius, anno ab Incarnatione Domini 1144, regni uero nostri uIII, astantibus in palatio nostro quorum nomina subtitulata sunt et signa.

    Signum Radulphi uiromandorum comitis.
    Signum Matthei camerarii.
    Signum Matthei constabularii.
    Signum Willelmi buticularii.
    Data per manum Cadurci cancellarii.





u. 


In nomine sancte ac indiuidue Trinitatis. LUDOuICUS, Dei gratia rex Francorum et dux Aquitanorum.

Nobilem et gloriosam beati Dionysii ecclesiam predecessores nostri Francorum reges tanto speciali semper deuotione uenerari et ampliare studuerunt, quanto in predicto martyre Christi maiora patrocinia inuenerunt. Quorum nos libentissime uestigiis insistentes, notum facimus uniuersis et presentibus pariter et futuris, quod carissimus frater noster Philippus beato Dionysio et ecclesie beate Marie de Campis, in ecclesia Sancti Exuperi Corboliensis,  in qua quidem ipse abbatis obtinet prelationem, prebendam unam assensu et uoluntate nostra cum omni integritate perpetuo possidendam donauit. Porro autem monachi Beate Marie de Campis debitum prebende seruitium in ecclesia Sancti Exuperii hebdomadis institutis sicut canonicorum quisque complebunt, et in die festiuitatis ipsius ad ecclesiam eiusdem singulis in perpetuum annis cum processione solemni uenient, et Dominice misse celebrationi cum collegio canonicorum intererunt. Quod ut perpetue stabilitatis obtineat munimenta, scripto commendari, sigilli nostri auctoritate muniri, nostrique nominis subter inscripto charactere corroborari precepimus.

Actum publice Parisius, anno ab Incarnatione  Domini 1145, regni uero nostri IX, astantibus in palatio nostro quorum nomina subtitulata sunt et signa.

    Signum Radulphi uiromandorum comitis, dapiferi nostri.
    Signum Willelmi buticularii.
    Signum Matthei camerarii.
    Signum Matthei constabularii.
    Data per manum Cadurci cancellarii.






ANNO DOMINI MCLII
WILLELMUS SANDIONYSIANUS MONACHUS SUGERII DISCIPULUS





NOTITIA


Sous l'abbé Suger uiuait à Saint-Denys un religieux nommé Guillaume  , qui, par un mérite bien caractérisé, gagna sa confiance et deuint son secrétaire. Il l'accompagna en cette qualité dans ses uoyages et à la cour. Ayant eu le malheur de le perdre, il ne retrouua point les mêmes sentiments pour lui dans le successeur de Suger, Odon de Deuil. Quelques démêlés qu'il eut auec cet abbé au commencement de son  administration, le firent reléguer au prieuré de Saint-Denys-en-uaux, près de Chatellerault dans le Poitou. Cette retraite lui plut, et il s'y fixa, malgré les efforts qu'on fit peu de temps après à l'abbaye pour l'engager à reuenir  . On n'a aucune lumière sur les autres circonstances de sa uie, ni sur l'année où il la termina.

Témoin et admirateur de la conduite de Suger, Guillaume en conserua le souuenir à la postérité par trois écrits, dont le premier est la lettre circulaire des religieux de Saint-Denys sur sa mort, le second sa uie en trois Liures. Dans l'une et l'autre pièce on s'applique beaucoup plus à exalter les uertus de Suger qu'a décrire ses actions. Mais ce ne sont pas des louanges fades et outrées que Guillaume donne à son héros, ni des lieux communs qu'il accumule en sa faueur. Le bon sens, l'amour du urai, l'esprit de religion paraissent uisiblement auoir conduit la plume du panégyriste. Son style d'ailleurs est noble, élégant, fleuri, et parfaitement, autant que le siècle le comportait, dans le genre qu'il auait choisi. La uie est dédiée à Geofroi, confrère de Guillaume. Nous en recueillerons ici quelques traits qui ne se trouuent pas dans l'article que nous auons donné de Suger.

»Entre les grandes qualités de cet illustre personnage, sa mémoire n'était pas une de celles qui causaient le moins d'admiration. Il semblait n'auoir rien oublié de ce qu'il auait appris. Quand l'occasion s'en présentait, il récitait iusqu'à uingt et trente uers d'Horace ou de uirgile. Il possédait à fond l'histoire de tous nos rois; en sorte que dès qu'on lui en nommait un, il faisait le détail de sa uie, comme s'il eût lu dans un liure. Il sauait presque toute l'Ecriture par ceur, et l'auait si bien méditée, qu'il en expliquait sur-le-champ tous les endroits difficiles qu'on lui proposait .«

Nous auons parlé ci-deuant de la considération où Suger était auprès des souuerains et des grands. uoici un nouueau trait qui confirme ce que nous auons dit à ce suiet. »I'ai uu, dit notre auteur, et i'en prends Dieu à témoin, i'ai uu le roi de France se tenir debout respectueusement deuant lui, tous les grands l'enuironner dans la même attitude, tandis qu'assis sur un petit banc, il dictait ses ordres à ceux-ci comme à des inférieurs, et toute cette cour écouter auec la plus grande attention les paroles qui sortaient de sa bouche. Le conseil fini, s'il uoulait se mettre en deuoir de reconduire le roi, cela ne lui était pas libre, et le monarque ne souffrait pas qu'il sortît de sa place, ni même qu'il se leuât de son siége .

»Accoutumé à dormir peu, son usage était en tout temps après le souper, soit en été, soit en hiuer, de lire ou d'entendre lire quelqu'un pendant un assez long espace, ou de raconter à la compagnie des traits remarquables d'histoire. A l'égard de la lecture, elle auait pour obiet les écrits authentiques des Pères, et quelquefois l'histoire ecclésiastique. Pour ses récits, comme il était fort enioué, il les faisait rouler tantôt sur ce qui lui était arriué, tantôt sur les auentures des braues, dont il auait été témoin, ou qu'il auait apprises des autres; et la conuersation allait quelquefois iusqu'au milieu de la nuit. Ensuite il allait se reposer dans son lit qui n'était ni trop délicat, ni trop dur. Car il éuitait auec grand soin de se faire remarquer par quelque singularité, soit dans ses habits, soit dans ses meubles, soit dans sa nourriture. Il interrompait régulièrement son sommeil pour assister aux matines, et dès la pointe du iour il se releuait pour retourner à l'église. Mais, auant que d'approcher du grand autel, sa coutume était d'aller se prosterner deuant les tombeaux des martyrs. Là, sans témoins, il s'immolait tout entier au Seigneur, et dans l'ardeur de sa prière, il arrosait le paué de ses larmes. C'est ainsi que ce uénérable prêtre se disposait à offrir l'hostie salutaire auec autant de pompe que de déuotion. Mais dans le temps qu'il célébrait le saint sacrifice, qui pourrait dignement raconter auec quelle componction, auec quelle abondance de larmes, auec quels gémissements il s'acquittait de cette redoutable fonction?« 

Ces deux écrits font partie des Preuues de l'Histoire de Saint-Denys par dom Félibien. Ils auaient déià paru dans l'Histoire des ministres d'Etat du baron d'Auteuil ; et auant que l'original du second eût uu le iour, Baudouin en auait publié une traduction française l'an 1640.

Le troisième écrit de Guillaume en l'honneur de Suger est une élégie en forme d'épitaphe. Elle se trouue pareillement dans l'ouurage cité de M. d'Auteuil .

Guillaume, après auoir quitté Saint-Denys, fut, comme on l'a dit, uiuement sollicité d'y retourner. Ses confrères, de l'agrément de l'abbé, ne cessèrent pendant un an de lui enuoyer et lettres et messagers pour le rappeler. Il paraît qu'il fut longtemps sans leur répondre. A la fin, il écriuit à quatre d'entr'eux pour leur marquer les motifs qui l'empêchaient de se rendre à leurs sollicitations  . Ces quatre religieux étaient le préchantre, le cellérier, le secrétaire de l'abbé et le médecin, tous quatre portant le nom de Guillaume. Après s'ètre égayé sur l'identité de leurs noms, il dit qu'il faudrait ou qu'il eût été trompé, ou qu'il eût perdu l'esprit pour abandonner le nouueau domicile où la Prouidence l'a placé. Il prouue qu'il y a trouué ce qu'il espérait et au delà, par la description du local, dont uoici la substance en précis. C'est une uallée agréable et riche où naissent abondamment des fruits de toute espèce. Une riuière  la partage, et sépare le monastère de la uille, dont il goûte les auantages sans en ressentir les incommodités. Une forêt charmante borde les collines des enuirons, qui ne sont ni trop éleuées, ni trop basses, de manière qu'elles laissent aux uents un cours assez libre pour renouueler l'air de la plaine, et pas assez pour y causer du rauage. La terre, sans beaucoup de peine, y reçoit toutes sortes de semences et les rend au centuple. Tout y est beaucoup plus précoce qu'ailleurs. Les uignes qui garnissent tous les côteaux, produisent un uin qu'on peut égaler au Falerne. »I'ai uu là, dit notre auteur, chose merueilleuse! I'ai uu faire du uin rouge auec du raisin blanc, et du uin blanc auec du raisin noir:« Hic mirum in modum ex albis botrionibus uinum uidi rubrum, et ex nigris e conuerso hic conficitur album. Les pommes y uiennent en si grande quantité, qu'on se dégoûte d'en uoir, et qu'on s'ennuie à les cueillir. Là, entre autres arbres, les pins s'élèuent à une si grande hauteur, qu'ils égalent celle des cèdres du Liban, et ils produisent tant de fruits, qu'on s'en sert au lieu d'amandes pour les besoins des malades  . Le terrain est aussi propre pour les noyers, et les hommes ne suffisent pas à ramasser toutes les noix qu'ils donnent, ni les celliers pour les serrer. uous y uoyez aussi des figuiers, des poiriers, des châtaigniers, et, enfin tout ce que la nature produit d'elle-même, et ce que l'industrie a coutume de lui faire produire. Au milieu du monastère il y a une fontaine tiède en hiuer et froide en été; au dehors elle se partage en deux ruisseaux, qui, après auoir arrosé les iardins des habitants du lieu, uont se rendre dans un grand bassin, que l'on a soin de bien empoissonner. »Enfin, aioute-t-il, ce lieu a tant d'auantages, outre ceux que ie uiens de marquer, qu'il faut le temoignage des yeux pour s'en conuaincre; et quiconque y a une fois abordé, n'en sort iamais qu'à regret. Et uous uoulez que ie  quitte ce séiour, et que ie le change contre un autre! Quoi! ie sortirais d'ici pour aller de nouueau chez uous m'exposer au péril de mille auentures désagréables!« Guillaume remercie ensuite ses confrères en termes fort polis de l'affection qu'ils lui marquent. Il témoigne qu'il s'intéresse très-sincèrement à leur satisfaction, à leur crédit et aux autres prérogatiues dont ils iouissent. »Pour moi, dit-il, ie suis familiarisé maintenant auec ma pauureté, ie l'aime, i'en suis content, et elle me suffit, pour le moins autant que les grands trésors de Crésus suffisaient à ce prince.« Cette lettre est une des plus spirituelles et des plus agréables que nous ayons rencontrées parmi celles du siècle qui nous occupe.

Suiuant M. d'Auteuil, ce n'est pas Suger qui est auteur, comme nous l'auons dit ci-deuant, du Liure de son administration, mais Guillaume, qui le composa par son ordre et sous sa direction. La preuue qu'il en donne est la différence du style de ce liure et de celui des autres productions de cet abbé. Mais cette différence ne nous paraît pas assez grande pour contrebalancer l'autorité des plus anciens manuscrits, où ce liure porte en tête le nom de Suger, ni celle du liure même, dans lequel Suger parle touiours en son propre nom.





EPISTOLA ENCYCLICA MONACHORUM S. DIONYSII DE MORTE SUGERII ABBATIS.







uITA SUGERII ABBATIS.







uERSUS DE OBITU SUGERII ABBATIS.







EPISTOLA WILLELMI MONACHI S. DIONYSII AD QUOSDAM EX SUIS COMONACHIS. Laudat solitariam quam in Aquitania elegerat mansionem, excusatque se a reditu ad pristinos quos dimiserat honores.


 Dominis et digne uenerandis fratribus WILLELMO precentori, WILLELMO cellerario, Willelmo notario, WILLELMO medico domini mei collateralibus itidem  WILLELMUS.

Pauca uobis erant in Galliis equiuoca, nisi et ex Aquitania unum adderetur. Quid domino meo abbati, quid uestre uisum est unanimitati, ut tam crebris me nuntiis sollicitetis et litteris; atque locum  moneatis deserere, ubi melior est dies una supra millia, ubi quantulamcunque nactus mihi uideor libertatem et pene sera gaudia? Aut ego deceptus sum in eligendo loco, aut demens si deseruero: et peream si non ipse locus inuitat ut scribam, cuius meritum scribendi subministrat materiam. Peream, si non post exactum in eo annum hoc mihi persuasi, ut hunc ultra mutare non cupiam. Nam uallis est  uallata deliciis, uallis, nature dotata diuitiis. Quidquid fere ubique terrarum est fructuum, hic a natura uidetur esse congestum. Hic qui uacare uoluerit et sapientie, neque tumultu pulsatur, neque turba impeditur. Nullus hic sonus, nullus auditur strepitus, nisi quem uel cantus auium fecerit, uel aure flatus excitauerit. Hoc tamen sue solitudinis habet solatium, quod trans flumen habet oppidum, cuius commodis fruitur, caret incommodis. Locus hilaris et amenus, siluis clausus et collibus, ut tamen nec nimium sit humilis uel depressus, nec uentorum pateat importunis flatibus. Tellus fertilis et in commisso fidelis; que quidquid sibi creditum fuerit, centuplicato fenore cultori restituit. Hic queuis seges, hic omnis fructuum species uberior prouenit,  celerius maturescit. Hic tantam pomorum uidi copiam, ut uidentibus essent fastidio, collecturis tedio. Et ne quis existimet fructus esse degeneres, alia ex his instar mellis sunt dulcia, alia suauiter aspera, pleraque in annum duratura. Nullum est opus rusticum, cui non se solum ferax accommodet et fideliter respondeat. Preter alia unum hic prouenit precipuum, quod urbibus et oppidis inuidiam faciat, quod Falerno putetur pretiosius. Siquidem gustu delectat, odore demulcet. Hic mirum in modum ex albis botrionibus, uinum uidi rubeum, et ex nigris e conuerso hic conficitur album. Quod purum tale est, ut frugalitatem professo minus conueniat, adeo ut qui biberint, ligari oporteat, nisi quod ipso fortius astringuntur. Hic inter ceteras arbores pinus se in  tantam attollunt celsitudinem, ut Libani, quod dicitur, cedros equiparent: ex quibus tanta nucum colligitur abundantia, ut in usus infirmantium non querantur amygdala. Ceterum locus hic earum nucum que iuglandes dicuntur, uidetur esse proprius, in tantum, ut colligendis plerumque qui legant, et reponendis apothece deficiant. Non hic desunt pyra, non ficus, non coctana, castaneque nuces, et quidquid sponte profert natura, uel procurare consueuit industria, in hoc breuissimo terre continetur angulo. Denique quidquid in hortis seri, quod in uirgultis solet uel inseri uel nasci, profert uallis amenissima, si tamen cultoris instet solertia. Neque aqua hic pecunia bibitur, nec pretio ligna comparantur.  Nam in ianuis est lucus, in ipsis penetralibus fons ebullit placidus, gustu suauis, haustu salubris, hiberno tempore tepidus, estiuo gelidissimus. Qui primum quidem habitatorum satisfacit usibus, diligenti studio ita munitus, ut ante omnia non desit grata solitudo, et ad hauriendum sicco liceat uestigio uenire. Deinde a plebe promiscua auidissime excipitur extrinsecus, sed prius in duos deriuatur riuulos, qui et uirgulta irrigant, et hortos humectant, sicque leniter  fluens colligitur in piscinam proximam, qua piscium constructa est alende multitudini. Illic pratum subiacet, in longitudinem porrectum, amenum, fecundum, atque adeo famosum, cui ex sua longitudine inditum crede uocabulum. Cuius utrumque latus ex piscosis stagnis distillantes riuuli affluenter allambunt; unde fit ut letum omni tempore gramen in mediis estibus aquam celestem non desideret. In hoc post collectionem mensis Iunii uidi in Augusto tanta ubertate fenum colligi, ut uix sciro quis possit, utrum primi temporis an serotina maior esset copia. Nec longe hinc, hoc est, quantum potest arcus bis iacere, preterlabitur uigenna fluuius, qui uarias piscium monstrat delicias, ut raro nobis opus sit ad piscinas recurrere, nisi cum forte  serius hospes superuenerit, aut tempestas a flumine piscatores abegerit. Habet preterea uallis nostra ex rupibus excisas specus, in quibus incole se suaque mediis niuibus tuentur a frigore, estiuis mensibus a calore. In his nec uinum corrumpitur, nec granum infatuatur, non putrescit fructus, nec timetur effractarius. Oratorium denique eiusmodi est, ut leui lapide cameratum, nec rigores Capricorni, nec Cancri estus sentiri permittat; in quo nec incolumes impune, nec egri sine salutis spe dormire consueuerunt. Illuc, ut testantur incole, quisquis ingreditur ad furandum, aut cecitate, aut grauiori mulctatur ultione. Tot certe tanteque, preter has, sunt loci dotes, ut uix alicui qui non uiderit persuaderi ualeat; uix aliquis qui hic semel applicuerit, nisi  inuitus recedat. Hunc igitur locum uultis ut deseram, monetis ut mutem? Hinc ego exeam, illuc reuertar, ut me mille scandalorum periculis immergam? Monet Epicurus Idomeneum, ut quantum potest fugiat, et properet antequam aliqua uis maior interueniat, et auferat libertatem recedendi. Idem tamen subiicit nichil esse tentandum, nisi cum apte potuerit tempestiueque tentari. Sed cum illud tempus diu captatum uenerit, exsiliendum ait, speratque salutarem etiam ex difficillimis exitum, si nec properemus ante tempus, nec cessemus in tempore. Scio quia nimio mei desiderio laboratis, quia cupitis me uestris interesse gaudiis, uestreque glorie amorem amplector, affectui gratulor, nec ignoro  quam benigno me uocetis animo. uerum assueui paupertati mee, que mihi non minus iam sufficit quam Creso opes sue. Iam quippe rudis effectus honoribus desueui, quibus Dominus meus amicos beat, et bene de se meritos honorifice remunerat. Ut uerum fatear, ut uobis in aurem loquar, non est mihi tibia tanti; loco cessi, officio renuntiaui, fortunam metuens, ne, si quid acciderit, imputetur mihi.




ANNO DOMINI MCLII
IOSLENUS SUESSIONENSIS EPISCOPUS.





NOTITIA.


 Ioslenus seu Gosienus , Rufus dictus ab Orderico uitali, fuerat primum scholis prefectus in academia Parisiensi, tum archidiaconus Bituricensis et Suessionensis, quo tempore S. Godefridi Ambianensium presulis epitaphium composuit; Lisiardo successit anno 1126, Consilio Trecensi adfuit an. 1127, et Rothomagensi 1128 quem secundum episcopatus sui annum designat in priuilegio quod hoc anno Humberto abbati Igniacensi concessit. Astitit anno eodem comitiis Atrebatensibus, et benedictioni Fulconis abbatis Sparnaci, et subscripsit dono monachis S. Mauricii in suburbio Remensi facto a Rainaldo archiepiscopo, et litteris Iohannis episcopi Aurelianensis ecclesiam S. Aniani de Biliaco Radulfo priori Cellensi in Bituricibus  donantis. Hoc anno morbus tabificus in pago Suessionensi multos assumpsit, de quo uide Chronicon Alberici. Ioslenus an. 1129 unctioni Philippi regis interfuit, patrisque et filii diplomati subscripsit de restitutione Argentolii facienda S. Dionysio. Monachis S. Crispini dedit anno eodem altare de Billy super Urcam. Subscripsit an. 1130 charte Gaufridi decani Compendiensis Tres-fontes in silua de Luis, Guidoni abbati largientis, et confirmationi fundationis Igniacensis abbatie. Cum S. Bernardo an. 1131 ab Innocentio papa missus est, ut tam Gerardum qui assensu comitis Burdegalensem archiepiscopatum occupauerat, simulque Burdegalensem et Engolismensem detinebat ecclesias, quam comitem conuenirent, quod quidem fecere sed irrito conatu.  Fundauit abbatiam Longipontis an. 1132. Reliquias S. Geremari in ecclesia Bellouacensi populo ostendit in festo SS. Petri et Pauli, et in theca inclusit anno eodem. Die eadem astitit translationi reliquiarum S. Iusti a Petro episcopo facte, et terre de Gland. Premonstratensi ecclesie donate presens astitit.

Anno 1133 qui episcopatus eius octauus legitur in chartis Siluemaioris, in ecclesia S. Crispini altaria SS. Crispini et Crispiniani, SS. Simonis et Iude, SS. Marcellini et Petri, SS. Philippi et Iacobi, et capellam super murum dedicauit. Anno 1134, episcopatus IX, altare Terniaci monachis S. Pauli restitui fecit a Rainaudo comite Suessionensi.  Anno eodem confirmauit fundationem uallis-christiane, nonnulla donauit Odoni abbati Maioris-Monasterii, et subscripsit charte Rainaldi archiepiscopi pro Cuissiacensibus et Selincurte. Branensibus asseruit decimam Blanziaci uille an. 1135, consecrationis nono. In notitia iudicati cuiusdam anni eiusdem pro monasterio S. Crispini maioris, licet superstes, dicitur pie memorie. Ecclesiam Basilicarum que LXXII olim canonicos aluerat, tuncque uix duodenis sufficiebat, Maiori-Monasterio contulit anno 1136, et diploma a rege obtinuit, quo uexationes communie Suessionensis irrite et emandande declarantur. Donatam ecclesie Branensi decimam S. Albini confirmauit an. 1137, episcopatus XI, et quedam eis dedit in territorio de Hostello episcopatus  XII. Subscripsit anno eodem testamento Sugerii abbatis S. Dionysii, et charte Rainaldi archiepiscopi Remensis pro ecclesia Blangiacensi. Godefridi Ambianensis episcopi corpus Nonis Aprilis an. 1138 e capitulo S. Crispini, ubi ab annis 23 sepultum iacebat, transtulit, et ante maius altare in testitudine recondidit. Eodem anno fundationem Loci-restaurati laudauit, presens fuit concesse a Garino Ambianensi episcopo ecclesie S. Geruasii de Encra Theobaldo priori S. Martini a Campis, querelam habuit cum Hattone Trecensi episcopo de quadam cella, pro qua dirimenda arbitros hoc anno elegerunt: suscripsit litteris Samsonis archiepiscopi pro S. Theoderico.

Anno eodem, episcopatus XIII, donata in sua  diecesi monasterio S. uincentii Laudunensis approbauit. Circa id tempus iudex inter alios ab Innocentio II constitutus est inter episcopum Atrebatensem et abbatem S. uedasti. Anno 1139, episcopatus XIII, dedit canonicis S. Iohannis altare de Latiliaco, et Ernaudo abbati S. Crispini altaria de Bestisiaco cum omnibus decimis. Confirmauit anno eodem omnia que monasterium Consiacense in sua possidebat diecesi, et asseruit fundationem S. Leodegarii. Donationem Rainaldi comitis Suessionensis Brane factam confirmauit an. 1140, episcopatus XIu. Eodem conciliauit canonicos S. Marie de Monte cum Premonstratensibus Brane; interfuit concilio Senonensi, unde scripta eius nomine et aliorum  prouincie Remensis presulum epist. 191 inter Bernardinas ad Innocentium II, de erroribus Abelardi et eorum damnatione; cum rege et aliis presulibus interfuit cum capitii S. Dionysii iacta sunt fundamenta; presens adfuit satisfactioni facte S. Remigio ab Hugone Roceii comite.

Confirmauit anno eodem, episcopatus Xu, translatos Premonstratentes e Castro-Theoderici ad uallem-secretam. Subscripsit charte B. Marie Santonensis Sabbato in festo SS. Innocentium u Kal. Ianuarii 1140. Excepit an. 1141 hominium Iuonis de Nigella comitis Suessionensis, subscripsit sententie a Bartholomeo Laudunensi episcopo late inter abbates Nouigenti et Premonstrati, adfuit inite concordie inter Manassem Meldensem episcopum  et Rissendim abbatissam Farensem, ecclesie de uiuario dedit ecclesiam S. Aniani.

Eodem anno, episcopatus XuI, confirmauit possessiones Brane. Sigillo muniuit suo an. 1142 donationem factam cenobio S. Crispini in Cauea quorumdam agrorum et uinetorum a decano et capitulo S. Frambaldi Siluanectensis. Subscripsit anno eodem litteris Samsonis archiepiscopi confirmantis fundationem Cartusie Montis-Dei, et ecclesiam S. Marie de Castello-Porcensi S. Nicasio confirmantis anno 1143. Eodem, episcopatus XuII, confirmauit bona monasteriorum S. Crispini et S. Sulpicii. Anno 1144, episcopatus XuIII, confirmauit bona monasterii S. Ghisleni in Suessionensi diecesi sita.

Adfuit anno eodem dedicationi basilice S. Dionysii,  et consecrauit altare S. Benedicti. Cum Samsone archiepiscopo dedicauit Carthusiam Montis-Dei, et subscripsit litteris eiusdem pro S. Maria et S. Remigio et monachis de Regetesto. Memoratur anno eodem in charta Nicolai Cameracensis episcopi pro S. Dionysio. Cartouorum confirmauit an. 1145, episcopatus XuIII, et episcopatus XIX bona Premonstratensium quos substituerat in ecclesia S. Marie et S. Euodii intra muros Brane.

Subscripsit anno eodem charte Samsonis archiepiscopi de concordia inter abbatem S. Iohannis de ualentianis et Hugonem priorem et Saluii. Dedit an. 1146, episcopatus XXI, Odoni abbati S. Remigii tertiam partem decime de Dusel; parochialem locum  Longi-Pontis in solitudinem pene redactum a decimis exemit anno eodem. Insequenti subscripsit litteris Samsonis archiepiscopi pro S. Remigio, eodemque adfuit concilio Parisiensi, in quo inter alios electus est ad examinanda capitula Gilberti Porretani.

Astitit anno 1148 concilio Remensi pro eadem causa congregato. In epistola Gaufredi monachi Clareuallensis de rebus gestis in hac synodo, Ioslenus indigitatur tam seculari quam litterali scientia preditus. Et certe exstat apud Martenium amplissime Collect. t. IX, col. 1101, eiusdem expositio Symboli et Orationis Dominice. Anno 1148 subscripsit instrumento  Samsonis archiepiscopi donum Theobaldi Bellouacensis archidiaconi monasterio S. Luciani factum confirmantis, eiusdemque litteris pro S. Quintino in Insula. Astitit dedicationi ecclesiarum Hasnoniensis facte Iu Kal. Iun. 1149 et uallis-Cellensis.

Confirmauit anno eodem in capitulo Longi-pontis monasterio factas donationes, et subscripsit charte Manassis episcopi Aurelianensis Maiori-Monasterio ecclesiam B. Marie de Bono-nuntio donantis. Possessiones Charmensis ecclesie confirmauit an. 1150, episcopatus XXu, et subscripsit charte Samsonis archiepiscopi Balduinum episcopum Nouiomensem et Radulfum comitem ueromanduensem conciliantis. Initam inter monachos S. Martini a Campis  apud S. Gemmam et Igniacenses super decimam in territorio de Raroy concordiam approbauit an. 1151, episcopatus XXuI. Circa id tempus scripte exstant  tres Iosleni et Sugerii abbatis S. Dionysii epistole de utriusque uidendi se desiderio, ex quibus liquet utrumque fuisse amicum, utrumque egrum, utrumque morti proximum. Denique Ioslenus, pater iustitie et multorum cenobiorum, hostis uitiorum et castitatis cultor precipuus, ut habetur in uita B. Godefridi Ambianensis episcopi, post multa clara edita, animam Deo reddidit IX Kal. Nou. 1152, postquam eius opera, inquit scriptor Annalium Premonstratensium, quinque abbatie ordinis illius in sua diecesi constructe fuissent. Humatus est  ante altare SS. apostolorum Petri et Pauli in naui cathedralis Suessionensis sub tumba, inde translatus in mausoleum intra absidem muri presbyterii ecclesie Longi-pontis ad latus epistole, tanquam fundator ac precipuus benefactor, ubi conspicitur effigies presulis habitu pontificio ornata, cum hac epigraphe: Hic iacet Ioslenus episcopus Suessionensis, qui primo adduxit conuentum huius domus de Claraualle tempore B. Bernardi abbatis. Fuit hic presul magne apud regem auctoritatis, unde in eum S. Bernardi zelus tantisper exarsit quod regium animum non regeret melius. S. abbatis litteris exasperatus Ioslenus epistole qua ei respondebat, prefixit: Salutem in Domino, et non spiritum blasphemie.  Qua de re S. Bernardus in epistola 223, qui et alias ad eum direxit litteras, sicut et Eugenius III papa et Sugerius abbas S. Dionysii, qui etiam Iosleno uitam Ludouici Crassi dicauit, quo rege cum illo abbate primas partes in administratione regni habebat, ut probant tot ad eum scripte presertim a S. Bernardo epistole. Memoratur in necrologiis Fontis-Ebraldi, Artone et S. Iusti Bellouacensis ad 25 Octobris, qua die in necrologio Fontanensi legitur: Migrauit a seculo pie memorie reuerendissimus Ioslenus, episcopus Suessionensis, qui exstitit benefactor noster et doctor nobilissimus.





IOSLENI EPISCOPI SUESSIONENSIS EXPOSITIO SYMBOLI ET ORATIONIS DOMINICAE.






OBSERuATIO PRAEuIA.

Sequentem Iosleni episcopi Suessionensis Expositionem Symboli et orationis Dominice descripsimus ex peruetusto codice Marchianensis monasterii. Fuit autem Ioslenus tam seculari quam litterali scientia preditus, ut scribit Gaufridus monachus Clareuallis S. Bernardi notarius, in historia concilii Remensis; Ludouici uII Francorum regis una cum Sugerio S. Dionysii abbate consiliarius; ab Eugenio papa III cum S. Bernardo ad Guillelmum Aquitanie ducem et Pictauiensem comitem pro schismatis exstinctione missus legatus; ad quem exstant plures Eugenii, S. Bernardi et Sugerii epistole, et a Nicolao monacho in uita S. Gaudefridi episcopi Ambianensis hoc decoratus elogio: Ioslenus archidiaconus ante Bituricensis et magister celeberrimus Parisiensis, Pater iustitie et multorum cenobiorum, hostis uitiorum et castitatis cultor precipuus. Et certe si ordinis Premonstratensis annaliste credimus, quinque eiusdem ordinis abbatie eius opera constructe fuerunt in diecesi Suessionensi. Sed et celeberrimum ordinis Cisterciensis monasterium Longi-Pontis eumdem agnoscit fundatorem.



INCIPIT EXPOSITIO IOSLENI SUESSIONENSIS EPISCOPI IN SYMBOLO.

 I. Symbolum et Orationem Dominicam, ut tibi exposita transmitterem, sicut in ecclesiis soleo predicare, postulauit fraternitas tua. Moderato siquidem usus es temperamento. Quis enim plene aut intelligere aut exponere potest Dominicam Orationem, quam diuina sapientia, non per prophetam, non per apostolum, sed proprio ore ipsa dictauit? Symboli quoque sacramenta profunda sunt, et sacro tecta uelamine. Attamen cum de fonte bibimus, mitigamus sitim, etsi totum fontem non glutiamus. Sicut ergo populis ad intelligentiam exponere solemus et tu postulas, Spiritu sancto dictante, dicere tentabimus. Et prius de Symbolo agendum uidetur.

II. In Symbolo enim fidem quam ad Deum habemus,  et quam fideles ei simus ostendimus, ut per Dominicam Orationem audacius postulemus. iehsu enim non nisi fidelibus se credit, nec nisi summa largitur. Infidelis autem importunus petitor est, citoque passurus repulsam. Symbolum nomen  est compositum ex syn greca prepositione et bolo. Syn, id est cum, unde quod nos coniuga, Grecus syniuga dicit. Bolus bucata est, id est quantum panis uel cibi bucca simul capit. Sicut ergo multi conuiue confram faciunt, id est commune conuiuium, et unusquisque pro se ponit, ita et sancti apostoli fecisse noscuntur. Post Ascensionem namque Domini et aduentum Spiritus sancti, qui eos omnem docuerat ueritatem, impleturi mandatum Christi, quo iusserat: Ite in orbem uniuersum predicare euangelium, qui crediderit et baptizatus fuerit, saluus erit; qui uero non crediderit, condemnabitur , ne discors esset fidei predicatio in numerosis apostolis, antequam diuiderentur, conuenerunt. Confram spiritualem confecerunt,  id est symbolum, in quo quidem non omnes partes fidei specialiter complexi sunt, sed XII tantum sententias, sicut ipsi XII erant, substituto iam Matthia pro Iuda, ita ut unusquisque suam poneret. Quisquam? nondum in canonica Scriptura  legisse me memini. He uero pernecessarie sunt, ut his creditis, si in aliis non erret, saluari quis possit, sine his uero nemo ad salutem uenerit postquam ad intelligibilem etatem peruenerit. Dicit Athanasius: Hec est fides catholica, quam nisi quisquis fideliter firmiterque crediderit, saluus esse non poterit. Fides namque omnium bonorum est fundamentum, humane salutis nuntium, et impossibile est sine fide quemquam placere Deo; sed, si quis non ambulat per fidem, non perueniet ad speciem. Discat ergo quisquis baptizatur symbolum cum ad intelligibiles uenerit annos. Patrini quoque dent operam ut filioli sciant. Fideiussores enim inde ad Deum effecti sunt, cum pro eis in baptismo responderunt. Quacunque autem lingua  doceantur uel discant curandum non est, dum firmiter credant.



Symboli duodecim articuli.

III. Duodecim uero sententie que conficiunt symbolum sic distinguende uidentur, ut prima sit: Credo in Deum Patrem omnipotentem, creatorem celi et terre. Secunda: Et in Iesum Christum Filium eius unicum Dominum nostrum. Tertia: Qui conceptus est de Spiritu sancto, natus ex Maria uirgine. Quarta: Passus sub Pontio Pilato, mortuus et sepultus, descendit ad inferos. Quinta: Resurrexit a mortuis. Sexta: Ascendit ad celos, sedet ad dexteram Dei Patris omnipotentis, inde uenturus est iudicare uiuos et mortuos. Septima: Credo in Spiritum sanctum. Octaua: Sanctam Ecclesiam catholicam.  Nona: Sanctorum communionem. Decima: Remissionem peccatorum. Undecima: Carnis resurrectionem. Duodecima: uitam eternam. Fides quidem que per Symbolum demonstratur, in corde fidelis habet fundamentum, ibique plene cognoscit eam qui scrutatur renes et corda. At legisti: Corde creditur ad iustitiam, ore autem confessio fit ad salutem , sed non tamen ei qui profert, sed eis qui audiunt. Nam, cum multi per uerba fidem suam alternatim cognoscunt, augetur caritas et multitudinis credentium fit cor unum et anima una. Est ergo fides, et semper corde seruanda, et cum oportuerit uoce promenda, iuxta illud: Non appareas in conspectu Dei uacuus .  Semper enim Deo si non uoce, uel corde offerenda est fides. Dicat ergo qui audet: Credo in Deum; si uerum dixerit, beatus est: Iustus enim ex fide uiuit .



Credere Deum, credere Deo, credere in Deum quid differant. In Deo unitas essentie, trinitas personarum.

Iu. Non dicit Credo Deum, id est quia Deus est, nec dicit Credo Deo, id est quia uerax est. Sic enim credere non sufficit ad iustitiam, quia et sic demones credunt et contremiscunt. Sed dicet Credo in Deum. Hec oratio quemdam processum fidelis anime significat, cupientis herere Deo per dilectionem, et consummari in ipsum per bonam operationem atque uoluntatem. Si dicat hoc criminalibus  peccatis irretitus, mendax est; dum his seruit, non proficit in Deum, sed deficit a Deo. ueritati per mendacium placere non potest, imo mentiendo perniciosus sibi est. Os enim quod mentitur occidit animam . Scrutetur ergo quisquis se antequam hoc dicat, et si in crimine uel in criminis uoluntate se inuenerit, potius sileat. Quod si statim penituerit, et omni bona uoluntate ad Deum se conuerterit, dicat secure Credo in Deum. Deum singulariter dicit, ad distinctionem idolorum, que gentiles deos credebant. Non enim est Deus nisi unus, dicente Moyse: Audi, Isrel, Deus tuus unus est . Sed, quia ille unus Deus est tres persone, subdistinguit dicens Patrem; ac si diceret: illum unum Deum credo Patrem,  illum unum Deum credo Filium, illum unum Deum credo Spiritum sanctum, id est illum unam essentiam esse tres personas, illas tres personas esse unam essentiam, non plures. Si nondum intelligis, crede, et intelliges. Non prius est intelligere, quam credere, sed a mandatis tuis intellexi , nec fides proficit usque ad iustificationem, que prius intelligitur per humanam rationem. Fides enim non habet meritum, cui ratio humana prebet expeperimentum. Si narrante aliquo que dicit intelligas, non habet tibi gratias, si credas. Quod si nondum intellexeris, et tanti facias auctorem, ut discredere non possis que dicat, merito tibi gratus est. Hic est fons in quo non communicat alienus. Iudeus aut gentilis trinitatem in unitate, et unitatem  in trinitate etiam audire abhorret, ideoque credere detrectat, unde fit ut in presenti seculo non consequatur iustificationem que habetur per fidem; et in futuro non possideat uitam eternam, ut repetamus: Iustus ex fide uiuit . Sed reuertamur ad expositionem. Patrem dicit, quia ante tempora ceternum sibi genuit Filium. Omnipotentem creatorem celi et terre, id est qui per omnipotentiam suam conditor est celestium et terrestrium, id est uisibilium et inuisibilium. Si queras, cum sit Filius omnipotens, et Spiritus sanctus omnipotens, quare ad Patrem adiunxit omnipotentem, et non ad Filium, non ad Spiritum sanctum dici potest? Quedam senii debilitas innui solet  per paternitatem, ut fortiores sint iuniores filii quam parentes seniores. Sed talis non est, non imminuit potentiam, qui sibi conseruat omnipotentiam.



Secunda pars Symboli exponitur.

u. Sequitur: Et in Iesum Christum Filium eius unicum Dominum nostrum. Et conionctio repetendum innuit Credo, ut dicatur: Et credo in Iesum Christum: quibus modis supra distinximus quid erat credere in Deum Patrem, iisdem prorsus intellige credendum esse in Filium, quia, cum equalis sit Patri maiestate, non debet minor esse in honore, ut sit credere in Filium promoueri in ipsum per bonam operationem atque uoluntatem, ut eidem uniamur per caritatem. Nec uacant nomina que  nomen precedunt et subsequuntur, sed quasi quidam stimuli sunt promotionis nostre in Filium; ac si diceret: Iure sicut in Patrem credendum est nobis in Filium, quia et iehsu, id est Saluator noster est, de potestate diaboli saluans nos, et Christus, id est unctus noster. Due persone inunguntur, rex et sacerdos. Filius Dei rex noster est per hoc mare magnum et spatiosum, id est mundum regens nos; et pontifex pontem nobis faciens crucem suam, per quam de mundo hoc transeamus ad ipsum, iuxta illud: Si quis uult post me uenire, abneget semetipsum, et tollat crucem suam, etc.  Filium eius unicum, ac si dicat: Cum sint multi filii Dei, iuxta quod dicitur in Euangelio Ioannis: Quotquot autem receperunt eum,  dedit eis potestatem filios Dei fieri, his qui credunt in nomine eius . Filius iste unicus eius est consubstantialis et ceternus, unice genitus, ita ut non pars diuinitatis a Patre deriuet in Filium, et pars remaneat in Patre, sed in Patre totus Filius, et totus in uerbo Pater. Quod si ita distinguas, Filium eius unicum Dominum nostrum, congrua est sententia. Ac si dicat: Filius iste in quem credendum est, Dominus noster est, non illa tantum communi dominatione, qua Pater est Dominus, Filius est Dominus, Spiritus sanctus est Dominus, sed singulari quadam et unica, qua proprio sanguine nos emit, iuxta illud: Empti enim estis pretio magno , quia Pater incarnatus non est, unde posset fundere sanguinem, nec Spiritus  sanctus unde sustineret passionem.



Symboli tertius articulus. Peccatum originale. uoluptas pena originalis peccati. Christus conceptus cooperante tota Trinitate.

uI. Qui conceptus est de Spiritu sancto ex Maria uirgine. Conuenienter sine interpositione uideretur debere sequi, Credo in Spiritum sanctum, ut quia in solam Trinitatem, que est unus Deus, et non in aliud credendum est, postquam dictum erat, Credo in Patrem, credo in Filium, congrue diceretur, Credo in Spiritum sanctum qui tertia persona est in Trinitate. uerum incongruus esset ordo uerborum. Nam premisso Credo in Spiritum sanctum, si sequeretur qui conceptus est de Spiritu sancto,  potius referri uideretur conceptio ad Spiritum, de quo proxime dictum erat, quam ad Filium, de quo remotius. Ideoque, postquam dictum est Credo in Filium, sine alterius interpositione, qui, subaudis Filius, conceptus est de Spiritu sancto. Omnis qui ex coitu maris et femine concipitur, in peccato concipitur. Ipsa enim uoluptas que in coitu sentitur, nec in primis parentibus, nec in eorum sobole unquam esset, si illi priores non peccassent: quia ubi peccauerunt, in penam peccati uoluptas ista propagata est, unde fit ut qui in ea concipiuntur, ita inficiantur originali peccato, cuius ipsa uoluptas pena est, ut perpetuo damnentur, nisi prius sacramento baptismatis eis subueniatur, iuxta quod in Euangelio dicitur: Nisi quis renatus fuerit  denuo, non introibit in regnum celorum . Et Dauid de legitimo matrimonio natus erat, et tamen dicit: Et in peccatis concepit me mater mea. . Ne ergo occurrat tibi illa peccati conceptio, cum audis qui conceptus est, statim adiungit, de Spiritu sancto, id est non ex sanguinibus, non ex uoluntate carnis, non ex uoluntate uiri, sed ex Spiritu sancto; iste conceptus est, adeo ut nullam uoluptatem, que pena est originalis peccati, in conceptione ista perpessa sit uirgo, sicut nec Eua si concepisset ante peccatum. Quamuis hoc deificum magis et multo magnificentius comparari non potest. Dicit, uxor concepit de uiro, non ita intelligas, quia Maria concepit de Spiritu sancto, sed intellige id quod huius conceptionis  auctor fuit Spiritus sanctus, ut ipso illustrante et sanctificante cor uirginis, caro Christi de sola carne B. Marie concepta sit, nulla sementiue carnis origine extrinsecus operante. Sicut enim uermis calefaciente sole de puro limo nascitur, sic Christi corpus de sola carne uirginis propagatur; unde se carni comparans, per Psalmistam dicit: Ego sum uermis et non homo , id est conceptus more uermis de sola terra, non de admistione alterius seminis, et non more hominis, qui nonnisi commistione seminum maris et femine concipi solet. Et attende quia non sic dicitur conceptus de Spiritu sancto, quod ab hac operatione alienus sit Pater et Filius; quia quorum est una natura, et eadem essentia, non potest esse  diuersa operatio. Cooperante ergo tota Trinitate, conceptus iste factus est, ita ut ineffabili quodam generationis argumento ipse Filius esset in uirgine creator sui, qui se per Patrem et Spiritum sanctum operabatur creandum. Licet autem tota Trinitas sacramentum istud operata sit, de Spiritu sancto tamen mentio facta est, quia per procedentem ab utroque, uterque unde procedit conuenienter subintelligi potuit.



Christus natus intacta matris integritate.

uII. Natus ex Maria uirgine. Sicut singularis conceptus peccato non infecit uirginem, ita singularis natiuitas non corrupit uirginitatem, quia, sicut uterum matris non aperuit conceptus, sic nec aperuit  partus; sed, sicut uirgo fuit ante conceptum et partum, eadem perseuerauit post conceptum et partum. Queri potest cur Deus humanam naturam assumpturus, de massa corrupta in Adam uoluit eam accipere, et non potius eam creare nouam, neque de patre neque de matre, sicut fecerat Adam. Sed multo mirabilius fuit eam assumere incorruptam, quam si incorruptam creasset, nulla precedente corruptione. Assumpsit autem eam de sola muliere, quia sexus muliebris uidebatur indignior misericordia et redemptione propter Euam, que prima traxit uirum in mortem et secuturam eius sobolem. Traxit autem non ex seductione. Mulier enim seducta fuit. Adam uero est seductus, sed sciens maluit parere uxori in malum, quam eam offendere. Hic est pars tertia.



Pars quarta, Christi ignominiosa complectens.


uIII. Passus sub Pontio Pilato, crucifixus, mortuus et sepultus, descendit ad inferos. Ignominiosa Christi in parte quarta collocantur, iuxta quod ait Apostolus: Nos predicamus Christum crucifixum, Iudeis quidem scandalum, gentibus autem stultitiam, nobis autem Dei uirtutem et Dei sapientiam. Nam quod infirmum est Dei, fortius est hominibus . Pilati mentio non ad aliquam persone dignitatem, sed ad solam temporis determinationem imponitur. Multi enim fuerunt Iesu, sed ut determinetur quis sit ille iehsu, in quem credendum sit, qui conceptus de Spiritu sancto, natus sit ex Maria uirgine, apponit, passus sub Pontio Pilato, ac si dicat: Ille est qui passionem sustinuit, Pontio Pilato procurante  Iudeam. Solent enim tempora per principes determinari. Passus ergo est naturaliter impassibilis Deus in assumpta passibili natura, ut humanum genus quod passionibus subiacebat, ad impassibilitatem reformaret, iuxta quod dicitur: Oportebat pati Christum et ita intrare in gloriam suam . Ac si dicat: In hoc fuit opportuna Christi passio, per quam effectum est, ut cum omnes resurrecturi sint fideles, immortales resurgant impassibiles, que est gloria resurrectionis.



Crucis supplicium ignominiosissimum. Cur in cruce Christus uoluerit mori.

IX. Crucifixus. Ignominiosissimum erat genus mortis quod per crucem infligebatur. Unde legitur:  Morte turpissima condemnemus eum . uoluit ergo crucifigi, ut a cruciatibus eternis nos liberaret, et ad uitam eternam transferret. Quia enim diabolus in eum extenderit manum presumptiue, in quem nullum ius poterat habuisse, utpote qui peccatum non fecit, nec in eo conceptus est, iure amisit dominium quod super humanum genus sentiebatur extendisse et exercuisse. Potuit alio genere mori iehsu, sed nullum quam crucis fuit conuenientius, quia enim infideles mortem Christi quasi alterius damnati inutilem existimabant, in ipso genere passionis ostensum est utilissimam eam esse, que et celo gaudium et inferno remedium et toti mundo pararet redemptionem. Nam, cum de inferno  beatorum animas qui eam exspectabant extraxit, et paradisum aperuit, et ipsis remedium angelis, de eorum societate multiplicauit gaudium: quod significari potuit per sublimitatem crucis, in qua titulus scriptus est, et per partem que in profundo terre fixa est. Quod uero toti mundo profutura esset, ex eo notari potuit quod alia pars crucis respexit orientem, alia occidentem, alia austrum, alia septentrionem, ut per hoc inueniret, quatenus omnibus, qui diuersas mundi partes habitant, nisi in eis remaneret, sufficientem reportaret redemptionem. Sacramenta crucis exsequi formidamus, profunda enim nimis sunt et nocitura compendio.



Per triduanam Christi sepulturam tria in nobis peccata destructa.


X. Mortuus. uera quippe morte mortuus est, sicut uera natiuitate natus, ut nos ab eterna morte liberaret, et per mortem temporalem uitam nobis conferret eternam. Et sepultus. Ideo sepeliri uoluit, ut nos sibi uitiis et concupiscentiis suis consepeliret. Unde dicit Apostolus: Quicunque baptizati sumus in Christo Iesu, in mortem ipsius baptizati sumus. Consepulti enim sumus cum ipso per baptismum in mortem, ut quomodo Christus surrexit a mortuis per gratiam, ita et nos in nouitate uite ambulemus . Id est omni uetustate deposita, conformemur Christi similitudini, ut per trinam baptismi mentionem et triduanam Christi sepulturam,  tria in nobis destruantur genera peccati consensus, actus et consuetudinis. In quo quidem uetus homo noster cum ipso crucifixus est.



Descendens Christus ad inferos sanctis paradisi ianuam aperuit.

XI. Descendit ad inferna. Non fuit otiosa illa tridui mora inter mortem et resurrectionem, quoniam, dum corpus iacuit in sepulcro, anima descendit in infernum, ut animas sanctorum, qui istam exspectabant redemptionem, secum duceret in paradisum, et paradisi porta, que in penam ab initio cunctis clausa fuerat, remoto cherubim, qui in introitu paradisi cum flammeo gladio positus fuerat, tunc aperta fuit, ubi simul intrarent boni, nec precesserunt  Iohannes Baptista et SS. Innocentes latronem, qui audierat a Domino: Hodie mecum eris in paradiso . Attende quod anima Christi licet separata fuerit a corpore, quantum distat infernus a sepulcro, unio tamen persone diuinitatis et humanitatis in Christo, postquam semel inita est, non desiit, nec desinet esse, nec remota a corpore uelamine potuit esse diuinitas, que ubique est iuxta Psalmum: Si ascendero in celum, tu illic es; si decendero in infernum, ades . Si adhuc plene non intelligis, crede. Hec ergo infirma Christi superant omnem fortitudinem mundi.



Qua ratione Christus tertia die post mortem resurrexisse dicendus est.

XII. Tertia die resurrexit a mortuis. Sexta feria  crucifixus uel circa horam IX emisit spiritum, ita per ultimam partem uI feria, quin etiam et per totum sequens Sabbatum et circa primam partem Dominice, que dicitur prima Sabbati resurrexit Dominus, et sic uera est sententia: Tertia die resurrexit a mortuis, non quod tres dies integri transcurrissent, sed trium dierum alique partes. Surrexerant multi ante Christum, sed postea resoluti sunt in mortem. Lazarus resuscitatus est, et episcopus factus, rexit Ecclesiam  Ierosolymorum. Iterum autem mortuus est: Christus uero resurgens a mortuis, iam non moritur , unde uere resurrectionis testis est. Ea enim uera est que morte  non soluitur. Hanc suis promittit Deus iuxta Apostolum: Si enim complantati facti sumus similitudini mortis eius, simul et resurrectionis erimus . Hic est pars u.



Sedere ad Patris dextram quomodo Christus dicatur.

XIII. Ascendit ad celos, sedet a dexteram Dei Patris omnipotentis, inde uenturus est iudicare uiuos et mortuos. Quadraginta dies intercurrerunt inter Pascha et Ascensionem, in quibus cum discipulis conuersatus est Dominus. Sicut in Pascha resurrexit, ita in die Ascensionis conditionem nature nostre, quam de homine matre natus assumpsit, super celos collocauit. Nam secundum diuinitatem qui ubique erat, et ibi deesse ante non poterat. Quod uero  sedere dicitur, non ad membrorum positionem referas animum, quasi in hoc statu sit, sed iudiciariam intellige potestatem: quia omne iudicium dedit Pater Filio .---Sedet ad dexteram Dei Patris. Non est Deus Pater corporale aliquid quod dexteram habeat uel sinistram; simplicissima natura, que ubique tota est, nullis dimensionibus circumscribi potest, ut aliquid eius dextrorsum sit et sinistrorsum, ante uel retro, sursum uel deorsum: sed per dexteram intellige summam beatitudinem, in qua equalis est semper Patri Filius; sicut econtrario per sinistram summam miseriam, iuxta illud: Hedi autem a sinistris .---Inde uenturus est iudicare uiuos et mortuos. Apostolus dicit:  Omnes rapiemur obuiam in era . Ibi enim creditur esse futurum iudicium. ueniet autem, secundum humanitatem dictum est, quia uiderunt crucifixores Domini in quem pupugerunt, id est ipsius humanitatem. Tolletur tamen impius, ne uideat gloriam Dei, neque omnino miser esse poterit, cui Deus manifestabit seipsum. uiuos intellige eos, quos aduentus eius qui sicut fur in nocte ueniet, ad hoc uiuentes inueniet, qui tamen in ipso aduentu morientur, et si quid adhuc erat, in eis longo tempore puniendum, in momento purgabitur, pre terrore et horrore et angustia aduentus eius. Mortuos, scilicet quos aduentus eius iam mortuos inueniet et resuscitabit, uel uiuos iustos, qui ad uitam destinati sunt; mortuos, qui morte eterna damnandi sunt.  Attendant huius fidei professores in hoc Symbolo, ad hoc Christi humanitatem et humiliationem, per quam reconciliati sunt, ita diligenter commemoratam, ut ingrati non existant beneficiis Redemptoris sui, qui eos per suam humanitatem reconciliauit, per deitatem absoluit, ne iure priuentur paternis bonis propter ingratitudinem sibi adiudicatis.

XIu. Credo in Spiritum sanctum. Spiritus sanctus tertia persona est in Trinitate, qui est uerus et unus cum Patre et Filio Deus. In eum ergo sicut in Patrem et Filium credendum est, qui consubstantialis Patri et Filio, ab utroque equaliter procedit. Quid sit autem credere in Deum, sicut supradictum est, hic recollige. Conuenienter autem in septima parte fides Spiritus sancti, qui septiformis dicitur,  collocatur, propter septem gratias que in Isaia leguntur.

Xu. Sanctam Ecclesiam catholicam, repetendum est Credo, et in prepositio pretermittenda. Non enim in aliud credendum est, nisi tantum in Patrem et Filium et Spiritum sanctum, nec alibi quietem inuenit rationalis creatura. Unde in Psalmo: Sitiuit anima mea ad Deum fontem uiuum . Et alibi: Concupiuit et deficit anima mea in atria Domini . Sic ergo distingue: Credo Ecclesiam catholicam esse sanctam. Ecclesia congregatio fidelium, catholica communis interpretatur. Ea itaque congregatio fidelium sancta credenda est, que communi fide innititur, ea scilicet que predicata ab apostolis, firma perseuerat in prelatis ecclesiarum  et inuiolabilis permanet, et in multitudine populorum, et non ea que in cubiculis, uel post telas ab hereticis susurratur. Hic est pars uIII.



Sanctorum communio quid.

XuI. Sanctorum communionem. Repetendum est, Credo sanctorum communionem, id est ecclesiasticorum sacramentorum ueritatem, cui communicauerunt sancti, qui in unitate fidei de hac uita migrauerunt, ut plenius intelligas, si quis te interroget, ut in sermone te capiat, quid sentias de baptismo, quid de corpore et sanguine Domini, quid de ceteris sacramentis, noli cum furno hiare sed breuiter responde: Id credo de his et ceteris sacramentis, quod sancti crediderunt ueraciter. Credo sanctorum communionem,  id est sanctos communiter habere dona celestia, non quod alter plus altero non habeat, quia differt stella a stella in claritate , sed ita inuicem ardent in claritate, ut nec inferior superiori inuideat, nec superior inferiorem contemnat.

XuII. Peccatorum remissionem. Repetendum est, Credo remissionem peccatorum, non eorum tantum que per baptismum remissa sunt, sed et eorum que per humilem confessionem digna satisfactione mundantur. Hec est pars

XuIII. Carnis resurrectionem. Repete Credo. Humana caro, que aliquando animata fuit, in die iudicii resurrectura est, et quelibet anima corpori quod rexit, quantumlibet putrefacto, quantumlibet  disperso, in momento, in ictu oculi assignabitur, ut boni duplici stola, id est in anima et corpore beatificentur, et mali duplici contritione conterantur. Hec est pars XI.

XIX. uitam eternam. Repetendum est Credo. Mortuorum resurrectiones, que ante Christum et post Christum celebrate sunt, mors subsecuta est: generalis uero ista resurrectio separationi anime a corpore obnixa non est; sed, siue boni ad percipiendam uitam eternam, siue mali ad sustinenda eterna supplicia, perpetuo subsistent. Hic completur pars XII. Amen. Amen quasi signaculum totius est Symboli, ac si dicatur: Quidquid in his XII sententiis continetur, necessarium est ad fidem que perducit ad speciem



INCIPIT EXPOSITIO EIUSDEM DE ORATIONE DOMINICA.



Oratio Dominica uerbis breuis, longa sententiis. Quomodo orandum. Quid orandum.


I. Sicut tua postulauit fraternitas, Symboli sensum, profundiora ueritatis aliquantisper explanauimus. Nunc ad Dominice orationis profundum conuertimur, non in abysso fundum querentes, sed in superficie tantum natare cupientes. Dominica enim Oratio adeo breuis est, adeo longa; breuis uerbis, longa in sententiis, ut nemo sit qui non in eius contemplatione cecutiat. Omnis quippe rationabilis postulatio, aut de appetendis bonis est, aut de uitandis malis, et de dimittendis commissis. Quidquid ultra citraque est, aut imperfectum est, aut superabundans. Totum hoc in tam compendioso sermone diligens lector circumscripte inueniet. Nam  cum oramus, ut sanctificetur nomen Dei, ut adueniat regnum eius, ut fiat uoluntas eius sicut in celo et in terra, ut panis quotidianus detur nobis, hoc pro appetendis bonis est uite future uel presentis. Cum uero dicimus: Dimitte nobis debita nostra, sicut et nos dimittimus debitoribus nostris, pro dimittendis commissis est. Cum uero supplicamus ne nos inducat in tentationem, sed liberet nos a malo, pro uitandis malis aperte est. Hac igitur oratione deuotius orandum est, in qua nec extra relinquitur quod necessarium sit, nec intra postulatur quod superfluum. Credibile est Deum non facile negare quod per uerba que docuit postulatur, si uoci mentis concordat affectus. Docuit siquidem  nos orationem qui docuit humilitatem iehsu Christus, dicens: Discite a me quia mitis sum et humilis corde ; qui docuit sobrietatem, dicens: Non grauentur corda uestra in crapula et ebrietate ; qui docuit nos ieiunare dicens: Cum ieiunatis, nolite fieri sicut hypocrite tristes ; qui docuit eleemosynam facere, dicens: Cum facis eleemosynam, nesciat dextera tua quid faciat sinistra . Qui hec docuit, Orationis doctrinam preterire non debuit, que ad supradicta consequenda et conseruanda plurimum ualet, dixitque: Tu autem cum oraueris, intra in cubiculum tuum, et cum oraueris, ora Patrem tuum . Qualiter orandum sit prius docet, id est, ut exclusis phantasiis terrenarum cupiditatum,  que per ostia sensuum descendunt ad cor, quod per cubiculum significatur, ita in unum conueniant cor et lingua in oratione, ut quod alterius est, de altero predicetur, iuxta Psalmistam: Tibi dixit cor meum ; et alibi: Sed et lingua mea meditabitur iustitiam tuam , cum  potius ad linguam locutio, ad cor pertineat meditatio. Parum tamen prodest scire qualiter orandum sit, nisi etiam sciamus quid orandum sit; quod nisi doceamur, scire non possumus, dicente Apostolo: Nam quid oremus, sicut opus est, non scimus, sed Spiritus sanctus postulat pro nobis , et docet, postulare facit, et cum eo Pater et Filius, quia eadem est doctrina, et operatio trium.



Orationis Dominice petitiones alie ad presentem alie ad futuram pertinent uitam.

II. Dicit autem. Sic autem orabitis: Pater noster, et nota quam diligens doctor est, qui tam compendiosis uerbis, id est motulis septem siue petitionibus uniuersa postulanda comprehendit. Alioquin si per dispendia uerborum hoc fecisset, prauum cor  hominis et instabile cum longo sermone teneri non posset. Nam qui meditationem cordis cum Pater noster non habet, cum toto psalterio uix habere poterit. Meliora tamen sunt quinque uerba cum intellectu, quam decem millia uerborum sine sensu. Istarum uero septem petitionum tres prime in presenti uita operari possunt et postulari, nonnisi in beata uita perficiuntur. Tres ultime in presenti uita necessarie sunt, ut ad beatam uitam perueniatur; sed, cum ad illam peruentum fuerit, omnino necessarie non sunt. Media uero que est: Panem nostrum quotidianum da nobis hodie, ex parte in presenti uita necessaria est, et cum ea finietur: ex parte uero ad futuram uitam spectat, et nonnisi in ea  durabit et perficietur, quod sic in singularum expositionibus, Deo uolente ostendemus. Nunc ad ipsum corpus Dominice Orationis exponendum ueniamus. Quanta Dei dignatio, qui noster uoluit esse Pater.

III. Pater noster, qui es in celis. Oratorum secularium mos est, ut cum grande aliquid iudici persuadere intendunt, utantur exordio ad captandam ipsius precipue beneuolentiam. Iuxta hunc morem spiritualis iste postulator docetur a Creatore suo, a redemptore, a confratre suo Iesu, antequam postuletur, eius beneuolentiam captare, a quo impetrare desiderat, et dicit Pater noster, ac si diceret: Grande quidem est quod postulare uolo, sed a Patre postulo, non ab alieno. Natura eram filius ire, gratia autem preueniente et subsequente, fide mundans cor,  filium adoptionis esse uoluisti, heredem tui, coheredem Christi: quomodo ergo quidquam negare poteris, qui tam admirabile dedisti, ut sis eis Pater? Sub ueteri Testamento quis presumebat Deum appellare Patrem? Dominus nomen illi. Et ego Dominus . Timore seruiebant, ut serui, et non amore ut  filii. Populus uero acquisitionis, non tam timore quam amore subiectus est ei. uideat tamen qui dicit Pater ad Deum orans, ne mentiatur. Si enim Deus est ei pater, et ipse est ei filius. Sed dicit Euangelium: Cuius opera facis, eius filius es. Si opera carnis facis, filius diaboli es, que manifesta sunt, fornicationes, immunditie, luxurie, etc., qui talia agunt regnum Dei non consequuntur. Quod si in aliquo supradictorum actu uel uoluntate te inuenis, ne usurpes Deum appellare Patrem. Iure indignabitur aduersus filium diaboli, qui se mentitur Deum habere Patrem. Et quis est qui actu uel uoluntate non fecerit opera diaboli? Omnes quidem peccauimus, et si dixerimus quia peccatum non habemus, nos ipsos seducimus, et ueritas in nobis non est .  Nemo ergo ad salutem suam dicet Pater noster? Absit! Attende. Sapientia sapienter locuta est; non dixit, cuius opera fecisti, alioquin omnes filii diaboli essemus, sed cuius opera facis innectens, ac si dicat: Dicturus Pater noster, precogita si in aliquo criminali actu sis, aut in criminali uoluntate. Si talem te inuenis, tace; filius diaboli es, non te exaudiet Deus sub patris nomine, quia non filius eius es, sed potius filiaster: ne desperes, descende in cor, peniteat te peccasse, muta malam uoluntatem, arripe boni desiderium, iam filius Dei es. Opera enim eius iam uolendo facis, perfecta uoluntas animi reputatur pro opere facti. Dic ergo audacter Pater, nichil debet carius esse filio quam Pater, nec Patri quam filius. Charitas Dei in te est.



Deus omnium Pater, non unius solum.


Iu. Noster. Cognoscit iste petitor, Deum non singulariter unius, sed omnium fidelium Patrem, eiusdem uero Patris filios fratres esse necesse est. Quod fratres eos esse cognoscis, amare inuicem oportet, nam, si fratrem quem uides non diligis, Deum quem non uides, quomodo potes diligere?  Deum diligis et proximum? Perfectus es in caritate. Nihil tibi negat qui caritas est. Iam non contemnat diues pauperem, si eum fratrem recognoscit. Et uide quam benigna oratio, que nunquam pro se solo, sed pro omnibus confratribus orat. Efficacior est autem oratio, cum omnes pro omnibus, quam cum singuli pro se solis orant, iuxta illud: ue soli, quia,  cum ceciderit, non habet subleuantem .

u. Et ne putetur ad carnalem patrem dirigi hec oratio, adiungit: Qui es in celis, id est qui mansionem habes in his, quorum conuersatio et desiderium in celestibus est, id est in dilectoribus tuis, iuxta illud: Si quis diligit me, Pater meus diliget eum, et mansionem apud eum faciemus ; non quod Diuinitas magis in celo circumscribatur, quam in terra, quia ubique est. Sed accommodatissime iusti celi nomine significantur, sicut ibi: Celi enarrant gloriam Dei . Peccatores terra dicuntur, sicut ibi: Terra es, et in terram ibis , quasi tantum spiritualiter distet inter iustum et peccatorem, quantum corporaliter inter celum et terram.



Prima Dominice orationis petitio.


uI. Captata beneuolentia, postulat sanctificetur nomen tuum, et hec est prima postulatio, de his que nonnisi in beata uita perficiuntur. uideretur autem rationabilior ordo, ut primum illa peteret, que in presenti uita proficiunt, et ad premia consequenda in beata uita necessaria sunt. Sed attende quod postulator iste ita caritate feruet, ut que posteriora sunt et transitoria obliuiscens, ad anteriora et semper manentia toto animi desiderio anhelet; dicitque, Hec oro, hec postulo, ut nomen tuum sanctificetur, non ut sanctum sit, quod non sanctum esse impossibile est. Hoc enim otiosum esset, sed ut ab omnibus sanctum cognoscatur. Nunc in Iudea notus est Deus, id est fidelibus et confitentibus. Gentes  uero ignorant Deum; sed, cum dies iudicii aduenerit, et iusti suscipient eternam beatitudinem, iniusti uero summam miseriam, tunc ab omnibus cognoscetur Deus, et nemo extunc idolum credet esse Deum. uel aliter: Sanctificetur nomen tuum, hoc scilicet Pater, Iudei et gentes que non credunt Iesum Dei Filium, non credunt Deum ei esse Patrem consubstantialem, ceternum, sed et ipsi non credunt in baptismate regenerationem, in qua adoptamur a Deo Patre in filios et filias, sed canes uocant nos. Nomen ergo paternitatis in Deo non sanctum, sed abominabile eis ideo uidetur. Sed, cum ad beatam uitam uentum fuerit, et uidebunt uniuersi omne iudicium datum Filio, non poterunt negare  quin Deo Filio Deus sit Pater. Nam, cum uiderint denuo natos in sacramento baptismatis in dextera collocatos, ut perfruantur bono paterne hereditatis, heredes Dei, coheredes autem Christi, tunc indubitanter apparebit in Deo sanctum nomen paternitatis. uel ita: Nomen et gloria Patris est Christus. Ab hoc nomine Christiani denominantur. Precatur ergo ut nomen Christianum, quod modo Iudeis et gentibus exsecrabile est, ab eis sanctum cognoscatur; quod fiet in beata uita, iuxta illud: Nos insensati uitam illorum estimabamus insaniam, et finem illorum sine honore . Quomodo ergo sunt inter filios Dei?



Petitio secunda.

uII. Secunda petitio: Adueniat regnum tuum. Quo  ueniet, aut unde ueniet quod ubique est? Nusquam enim est ubi non regnat Deus, iuxta illud: Si ascendero in celum, tu illic es; si descendero in infernum, ades, etc.  Phreneticus nescit ubi est, aut quis est, et tamen usquam est, aliquis est. Cecus nescit lucem propinquam, et tamen cum peccatis seruit, super se Deum regnare non cognoscit, quia non est Deus in conspectu eius. Orat ergo ut regnum Dei, quod deest ignorantibus, ab omnibus cognoscatur. uel apertius in his precipue regnat Deus, in quibus peccatum non regnat, nec est, nec esse potest. Regnat in diabolo et in membris eius, quibus placet peccatum et ei omnino non resistunt. Est et non regnat in his qui cum ex fragilitate carnis uel ex suggestione diaboli peccauerunt, statim  penitet eos, et sine mora confitentur. Esse potest et non est, ut in recenter baptizatis, et sicut in Adam antequam preuaricatus fuisset: uerum in beatis angelis, qui post casum aliorum ita confirmati sunt, ut iam peccare non possint, et in sanctorum animabus regnare dicitur Deus. Postulat ergo ut in illa excellentia Deus regnet in nobis, in qua regnat in angelis, scilicet ut peccatum omnino alienum sit a nobis, neque regnet, neque sit, neque esse possit.



Tertia petitio.

uIII. Tertia petitio: Fiat uoluntas tua sicut in celo et in terra. uoluntati eius quis resistit? Et tamen orat ut ita fiat concors uoluntas fidelium adhuc in terra commorantium uoluntati Dei, sicut concors est uoluntas sanctorum angelorum, quibus nichil  displicet quod Deo placeat, nec quidquam placet quod Deo displiceat. uel ita: Modo caro concupiscit aduersus spiritum, spiritus autem aduersus carnem. Precatur ergo ut, sopita hac dissidentia, tota anima sicut ratione concordat Deo, ita sensualitate qua grauatur a carne, ab eis nullo modo dissideat, iuxta illud: Cor meum et caro mea exsultauerunt in Deum uiuum , quod non nisi in beata uita perficietur. Et hec est tertia petitio.



Quarta petitio.---Panis nomine omnia necessaria petuntur. Osculum pacis ante communionem.

IX. Panem nostrum quotidianum da nobis hodie. Dicunt grammatici quod panis a pan Greco dicitur, quod est totum. Unde hic per panem omnis substantia, que ad presentem uitam transigendam necessaria  est, non incongrue postulatur, id est uictus et uestimentum necessaria corpori iuxta Apostolum: Habentes alimenta et quibus tegamur, his contenti simus , atque doctrina uerbi Dei, et communicatio corporis et sanguinis Domini, que sunt uiaticum anime in presenti uita ne deficiat in uia, ut non perueniat ad uitam beatam. Dicatur ergo panem sicut supra expositum est, nostrum, et non alienum. Alienum enim a nobis est quidquid superfluum est, et iuris alterius est qui eo indiget. Quotidianum, qui quotidie necessarius est. Neque enim panis temporalis semel sumptus in sempiternum sufficit, sed de die in diem necessarius est. Quod si realiter corpus et sanguinem Domini sumimus, spiritu  et fide communicantibus unimur. Unde in communione osculum pacis a sacerdote populo promulgatur. Da nobis hodie. Moderatur postulator petitionem suam, in longum non excedit, dum hodierna contentus est. Preceptum sequitur euangelicum: Nolite solliciti esse de crastino, crastinus enim ipse cogitabit sibi . Et nota quod crastini cogitatio et sollicitudo, non prouidentia prohibetur. Illa enim Deo quasi quadam diffidentia innuere uidentur, quasi non uideamur habere a bonitate Dei necessaria, nisi studio et humana solertia preparentur. Credenti autem quod multum bonum est ab homine, sed uniuersum a solo Deo, licet de futuro prouidere: alioquin monachi et eremite, qui sunt in conuentibus suis, per totum annum uictualia prouident,  extra Pater noster essent. Quamuis quidam exponant hodie, quasi hoc anno, ut de messe ad messem, de uindemia ad uindemiam, sine peccato prouidere liceat. Quarta petitio sic exposita ad tres sequentes uidetur pertinere. Postulat enim necessaria presentis uite, non eterne, quia tunc nec corpus cibo et potu nec anima predicatione uel corporis et sanguinis Domini reali assumptione egebunt, cum Deus erit omnia in omnibus. Alia littera est, panem nostrum supersubstantialem da nobis hodie. Refectio que omnem substantiam superat, Deus est, qui recte supersubstantialis dicitur. Materialis panis lenire famem et sitim potest, non delere. Etenim hodie satur, nisi cras uel post cras satietur, esurit et sitit. Postulator igitur iste hanc fastidiens uicissitudinem,  orat illo pane cibari qui est super omnem creaturam, quo cibato non esuriet neque sitiet amplius, iuxta illud: Beatus qui comedet panem in regno celorum .---Quotidianum, quia nec per momentum sine Deo esse non possimus, et hodie dari petit. uerum hodie in beata uita erit, quod nulla nox interpolabit, quia unus et quotidianus dies semper erit. In hoc ergo die pane angelorum pro modulo suo cibari desiderat, ubi quomodo illi, nec ipse amplius esuriat. Iuxta hanc expositionem, ad tres precedentes pertinere uidetur, et id postulat, quod non nisi in beata uita implebitur. Ideoque superius hanc petitionem, quam medium terminum appellauimus, quia secundum alteram expositionem cum tribus precedentibus, secundum alteram cum tribus  sequentibus participare uidetur.



Quinta petitio.---Si uis dimitti, dimitte.

X. Et dimitte nobis debita nostra, sicut et nos dimittimus debitoribus. Quinta hec petitio de dimittendis commissis ad presentem uitam pertinet. In beata enim uita nemo peccabit, ideoque dimissione peccatorum opus non habebit. Postulator ergo iste, qui ad bona beate uite in primis postulationibus tam ardenter se extenderat, rediens ad se cognoscit adhuc se conuersari in misera ista uita, que plena est miseriis et peccatis, orat ut dimittantur nobis debita nostra, quibus non dimissis, ad regnum celorum non peruenitur. Rogat autem hoc cum hac additione: Sicut et nos dimittimus debitoribus nostris,  id est: si dimittimus, dimitte; si non dimittimus, ut dimittas non presumimus postulare. Grauis conditio: Qui odit fratrem suum homicida est . Occidis aliquis fratrem tuum, nisi dimittis ei, sed desideras mortem eius, et dicis Dimitte, sicut dimittimus. Insanus es. Sed fortassis pretereunda hec conditio, et simpliciter dicendum: Dimitte nobis debita nostra. Si uis corrigere: Pater noster, et sapientior uideri quam ipsa Sapientia, que eam dictauit, insipientissimus es. Si uis dimitti, dimitte. Iuxta Euangelium, dimittite et dimittetur uobis . Alioquin qui obturat aurem suam ad clamorem pauperis, clamabit, et ipse non exaudietur. Etiam munus tuum non recipit Deus, nisi tu prius tuas dimiseris offensas, iuxta illud euangelium: Si offers munus  tuum ad altare, et ibi recordatus fueris quod frater tuus habet aliquid aduersum te, relinque ibi munus tuum ante altare, et uade prius reconciliari fratri tuo, et tunc ueniens offeres munus tuum . Debita poscit remitti. Peccata ideo appellari uidentur debita, quia pro eis debetur satisfactio, quia, sicut nullum bonum irremuneratum, ita nullum malum impunitum. uidetur ergo petere, ut peccata penitentibus nobis omnino remittantur, et satisfactio pro peccatis lenior fiat, et citius indulgeatur. Nam et bene defunctorum anime, quibus remissa sunt peccata in penitentia et confessione, in purgatoriis locis purgantur, si non plenam satisfactionem fecerint in presenti uita, pro quibus etiam post mortem sacrificium corporis et sanguinis Dei offertur,  et eleemosnye fiunt, ut pena qua purgantur eis mitior fiat, et citius finiatur. Credit aliquis fratri suo egenti pecuniam uel quamlibet substantiam suam sine fenore, melius fecisset, si dedisset; attamen bonum facit, si prestando egenti subuenit. Numquidnum dimittet ei Deus, si et hic debitum non dimiserit? Absit! uerumtamen, si adeo pauper sit, quod reddere non possit, melius est dimittere, quam angariare, iuxta illud: Serue nequam, omne debitum dimisi tibi, quia rogasti me. Nonne ergo et tu debuisti misericordiam conseruo tuo, sicut et ego tui misertus sum?  Sequitur: Et ne nos inducas in tentationem.



Sexta petitio.

XI. Sexta petitio de remouendis futuris malis est.  Non enim sufficit dimissa nobis esse mala preterita, nisi seruet nos Deus de his in quibus nondum incidimus. Et hoc ita dicit: Ne inducas nos, etc. Tentari non est peccatum, sed coronam generat. Non coronabitur, nisi qui legitime certauerit . Legitur: Tentauit Deus Abraham , et tentat uos Dominus Deus uester . Nisi consensum prebeas peruerse tentationi, quam uel caro infligit, que concupiscit aduersus spiritum, uel immittit malignus spiritus, iuxta illud: Immissiones per angelos malos , non peccas, sed te in melius promoues. Quod si in plena uoluntate habes opere complere, unde tentaris, si  posses, prima morte mortuus es. uerendum est ne in secundam operis, et in tertiam proruas consuetudinis  . Orat ergo ut non inducat nos Deus in aliquod peccatum: sed quia sine ipso a peccato nos abstinere non possumus, inducere in tentatione uidetur, cum nos non defendit, et gratiam non largitur: quam tamen gratiam non nisi gratis donat, quia non eam promeruimus, imo iuste perdidimus. Et nota quod, cum postulat non induci in consensum praue tentationis, omne genus peccati orat a se longe fieri, quoniam qui non consentit non operatur, qui non operatur non consuescit. Et he sunt tres mortes anime, in quas precatur non induci.



Septima petitio.

XII. Septima est: Sed libera nos a malo. uita  presens sine quocunque peccato non subsistit secundum Ioannem: Si dixerimus quia peccatum non habemus, ipsi nos seducimus . Sed leuia sunt et que facile, si tantum nos peniteat, ueniam consequuntur, et in communi, Confiteor Deo deleri creduntur. Petit ergo liberari et ab his malis, sine quibus uita presens ex fragilitate carnis non geritur. Aliter: Libera nos a malo, id est a diabolo. Diabolus enim precipue dicitur malus, sicut e contrario, nemo bonus nisi solus Deus . Quia ergo diabolus fini nostro insidiatur, et non curat quales fuerimus, sed quales circa finem uite existamus, in eo articulo petit liberari a diabolo, ubi et B. Martino astare presumpsit, ut in eo tunc mali nichil reperiat, sicut in beato Martino nichil reperit.

 XIII. Amen. Amen quasi sigillum est confirmationis, ut si fideliter postulat, repulsam non patiatur. Septem istas petitiones Lucas in quinque comprehendit. Nam Fiat uoluntas tua sicut in celo et in terra preteriens, in duobus precedentibus contineri intelligit. Ultimam: Sed libera nos a malo, non apponit, quasi in precedenti contineatur: Et ne nos inducas; unde non apponitur Et libera nos, imo Sed libera, ut non per se sit petitio, sed de superiori pendens. Nituntur quidam his septem petitionibus septem dona Spiritus sancti et octo beatitudines applicare; sed, quoniam ad eruditionem simplicium non multum prodesse uidentur, scienter preteriuimus.





IOSLENI SUESSIONENSIS CHARTA PRO MONASTERIO SILuAE MAIORIS.


 In nomine Patris, et Filii, et Spiritus sancti, G., Dei patientia Suessorum uocatus episcopus, P., eiusdem gratia uenerabili abbati monasterii de Silua Maiori, omnibusque successoribus eius canonice substituendis in perpetuum.

Cathedra, cui Deo auctore presidemus, plus sollicitudinis gerit quam quietis, plus laboris secum trahit quam tranquillitatis. Quod enim bonus pastor  sibi commissarum ouium uexationibus opponere se debeat, earumque iniurias sui ipsius interpositione refellere, diuinum est oraculum; bonus enim pastor Christus et animam suam posuit pro ouibus suis. Eapropter, frater in Christo carissime, iniuriose uexationi, qua Raynaudus comes Suessionensis monasterio S. Pauli, quod iuris est abbatie, super altare de Terni faciebat, qualiter restiterimus,  atque demum quomodo ad pacem reuocauerimus, presentibus notum fieri uolumus et futuris. Sicut enim ex charta bullata predecessoris nostri bone memorie Lisiardi episcopi comperimus, altare de Terni cum sibi pertinentibus a domno Hugone Iu, predecessore nostro, monasterio S. Pauli collatum est, cuius rei actio in eadem charta his uerbis continetur. Nouerit tam futurorum quam presentium prudentia, ecclesie B. Pauli, que pertinet ad ecclesiam S. Marie Silue-Maioris, datum esse altare de Terni a domno Hugone episcopo predecessore meo, interueniente Raynaudo Tescionis filio, qui idem altare ab Ingelranno Cosciacensi in beneficio possederat, adnitente quoque et concedente eodem Ingelranno, ut illius altaris concessio per manum  episcopi prefati Hugonis, de cuius beneficio descenderat, predicto loco fieret, et facta est, et sicut illud altare cum capella Noue-uille et appenditiis suis, ab illa B. Pauli ecclesia multo tempore possessum est. Postea uero cum predictus Raynaudus Ierosolymam adiens illa in terra inter Domini bellatores occubuisset, essetque eius morte ecclesia S. Pauli benefactore et defensore suo destituta, Ioannes Suessionensis comes altare illud de Terni monachis S. Pauli uiolenter abstulit, suisque usibus mancipauit. Sed eius uiolentam ablationem Guido castellanus predicti Raynaudi nepos et heres moleste tulit, et patrui sui uiri clarissimi eleemosynam et donum mutari uel minui ferre non potuit. Frequenter  igitur comitem illum per amicos et necessarios conuenit, et hoc modo concordiam huius rei obtinuit, ut comes predictus Ioannes in uita sua tantum, altare illud haberet, post mortem uero eius absque mora et contradictione aliqua ad monachos S. Pauli, quibus se illud iniuste abstulisse recognoscebat, liberum et quietum rediret.

Contigit non multo post eumdem comitem morte deficere, post cuius mortem, antequam corpus eius sepulture daretur, uxor illius comitis et filius eius Raynaudus in manus meas flentes reddiderunt, et S. Paulo per me restitui petierunt, et peccatum, quod pater auferendo contraxerat, indulgeri cum multis suspiriis deprecati sunt. Cui redditioni et restitutioni multi ex clericali et laicali ordine interfuerunt.  Hec de charta domni Lisiardi predecessoris nostri ob rei geste notitiam transtulimus.

Postquam uero Raynaudus comes Ioannis comitis filius in militem aptatus est, malorum instinctu idem altare saisiuit, atque in proprios usus redegit. quamuis monachi S. Pauli idem altare post mortem Ioannis comitis multis annis quiete tenuissent. Quem cum ad rationem misissemus, et ipse iustitiam subterfugeret, per duos annos fere eum extra ecclesiam fecimus. Denique cum nullam a nobis inde relaxationem habere potuisset, nisi iustitiam nostram subiens, altare cum uniuersis redditibus monasterio S. Pauli per manum nostram reddidit, eo scilicet pacto, ut nec ipse, nec aliquis successorum,  aliquo ingenio uel quamuis monachorum lacessitus iniuria, in supradictum altare uel redditus eius manum mitteret.

Ilgerius uero S. Pauli prior promisit se daturum singulis annis comiti Raynaudo, quoad uiueret, illi inquam tantum, et nulli omnimodis heredum suorum, tres modios auene ad cumulatam mensuram, et septem annone mediate, id est que non esset minus quam media de frumento, undecunque uellet prior, non de redditibus altaris de Terni, ne fortasse ipsum altare comiti aliquando censuale uideretur.

Denique ut monasterium S. Pauli aduersus molestias et uexationes comitis siue heredum eius firmius in posterum muniretur, solemni die natalis Domini, cum uerbum facturi ad populum, post  euangelium in pulpitum ascendissemus, rei actionem presente comite, clero et populo, qui ibi multus conuenerat, exposuimus. Comes uero omnia recognouit et concessit, et in presentia totius ecclesie, altare de Terni monasterio S. Pauli quietum clamauit, adeo ut nec ipse nec heredes eius in uniuersis redditibus ad ipsum altare pertinentibus amplius manum mittant, uel sibi aliquid inde usurpent. Batildis quoque comitissa eiusdem Raynaudi comitis uxor, quantum ad ipsam pertinebat, altare ipsum cum pertinentiis suis refutauit, et refutationem sui mariti concessit et laudauit. Nos uero sicut induti eramus ad misse celebrationem, in oculis totius Ecclesie excommunicauimus et anathematis sententiam promulgauimus tam in comitem quam  in comitissam, siue in quamlibet ecclesiasticam secularemue personam, que predictum altare siue redditus eius sibi usurparet, aut ab ecclesia S. Pauli alienaret, nisi secundo, tertioue commonita infra Xu dies ablata restitueret et emendaret. Et ut huius actionis memorialis charta inuiolatum robur obtineat, sigillo nostro muniri eam precepimus.

Datum est hoc anno Incarnationis Dominice 1134, episcopatus autem nostri IX, regnante in Francia Ludouico patre, et Ludouico filio inuncto in regem anno Iu, sicut denotauimus. Factum est hoc in oculis Ecclesie; placuit tamen paucos de multis testes apponere.

Actioni comitis hi interfuerunt: Arnulfus prepositus, Roardus decanus, Niuelo archidiaconus,  Adelardus archidiaconus, Tetbaldus archidiaconus, Ebalus archidiaconus, Ioannes sacerdos, Galterus sacerdos, Theobaldus sacerdos, Gaufridus diaconus, Ingelbertus diaconus, Yuo diaconus, Ingenulfus subdiaconus, Rorigo subdiaconus, Arduinus cancellarius, Guislebertus de Firmitate miles, Giraldus de Castello miles, Germundus de Castello miles, Robertus de Foro M. Hugo de ueteriforo M. Wido de S. Medardo M. Petrus filius Walterii M. Ingelrannus Matifart, Dietus de ualle-Balmerio. Theodericus de Nouo-uico, Arnaudus de Cathena.

Concessioni comitisse hi interfuerunt: Ebaldus archidiaconus, Petrus filius Guerinni miles, Robertus de Foro.




uolume back matter






INDEX IN ROBERTUM PULLUM. [1Kb]



A
    Abelardi doctrina de omnipotentia Dei a Pullo refutata, 301. Ex Dionysiano fit monachus Cluniacensis, et apologiam edit, 303. uide Petri Abelardi.
    Abbatie quedam Ordinis S. Benedicti cathedre episcopalis iuribus gaudent, 366. Earum quedam recensentur, 394.
    Absolutio sacramentalis a confessione tempore non discreta fuit dum scriberet Pullus, 216, 379, Probanda eorum praxis qui nunc absolutionem differunt, dum profuturam putant illius dilationem, 380. Absolutio erga defunctos, 381. Absolutio port mortem Petri Abelardi facta a Petro uenerabili Cluniacensi abbate. uide plura ibi. Absolutio generalis in Cena Domini in Ecclesiis maioribus fieri solita, et in quibusdam aliis ordinis S. Benedicti, 366.
    Abstinentia illa grata est Deo, que non solum mala fugit, uerum et licita alia cum modo sumit, alia contemplando Deum, omnino dimittit, 84. Abstinentia a sanguine et suffocato, an sit decretum apostolorum, an simplex indulgentia? 265, 430. Abstinentia a carnibus quomodo fuit olim in usu in Ecclesia, 425. uide plura ibi.
    Adam ideo grauius a Deo obiurgatus quam Eua, quia quod impossibile nouerat, inconsiderate appetebat, 84.
    Adam efficaciam noxia uitandi nunquam ex se habuit, nisi defendente Deo, 57. Adamo non peccante omnes eius posteri futuri beati, sicut peccante omnes fuere damnati, 79, 312.
    Aedificare aurum, argentum, lapides pretiosos, lignum, fenum, stipulam, quid? 240.
    Affinitas carnalis et spiritualis, 248.
    Agenda quid? 387. Agenda mortuorum, 121.
    Allii usus reprobatus, 264, 429.
    Almutiarum usus canonicis et monachis communis. uide plura ibi, 397 ad 400. Unde in clerum et cenobia inuectus? 398. Almutia et melote idem ex Gabr. Pennoto et ex aliis clericis regularibus S. Augustini, 398. In capite gestari solita, non super brachia, nisi paucis ab hinc annis, 397. Ex earum gestatione perperam gloriantur clerici regulares Iuoniani, seu S. Augustini, 397.
    Amator  episcop. Antissiodor. quid in officio diaconatus egerit? 316.
    Angelus mox mox cum celo et in celo conditus, 63, 305. An profecerint in cognitionem mysteriorum, 307. Angelorum prelatio ad quod instituta, et quando finienda, 63. Angelus sine gratia cecidisset; cum ea tam bonus quam malus perstitissent, 65. Inter angelos pauciores damnati quam seruati: inter homines contrario, 80. Num angeli statim a conditu suo Deum intuitiue cognouerint? 65. Angeli boni nonnunquam homines torquent, 194. Iustorum animas in celum deferunt, sicut damnatorum demones, 193, 355. Singuli singulis animabus deputantur, 194. Regnis etc. etiam president, 194, 355. Singulorum officia describit Pullus, 195. Angelos malos malis gentibus presidere quidam putauerunt, 195, 356. Omnes indiscriminatim et ex quolibet ordine ad ministerium mittuntur, 196, 357. Angelorum ordines et officia, 197. uirtutum ministerio miracula fiunt, 198, 358. Astant angeli sacrificio misse, 358.
    Anima Adami an angelis ceua? 62, 304. Anime omnes primis similes, scilicet Adami et Eue, 62, 304. Anima hominis simplex in corpore suo ubique est tota, 42, 297. Anime simplicitas et indiuisibilitas astruitur contra ueteres philosophos, 42, 297. ueterum sententie de anime situ in corpore, 42, 297. Anime origo an ex traduce, 70. Anime omnes bone a Deo creantur, 71. In corpore creantur, 71. Anima et corpus in homine inter se non conueniunt ut partes, sed ut nature, in sensu Pulli, 74, 311, etc. Animam separatam personam esse quidam dixerunt, 311.
    Antichristi persecutio, 266. Ab ipso decepti non creduntur ad fidem redituri, 266. Eius regnum per tres annos cum dimidio, 267. A Christo aut a Michele interficiendus, 267.
    Apparitiones Christi et sanctorum quomodo intelligende? 148, 344. Apparitiones angelorum in humana specie quomodo fiunt, 147. Apparitio Spiritus sancti in igneis linguis et in columba, 147. Nec uera columba nec uerus ignis fuit, 147.
     Aqua calici miscenda, 255. Num absque ea ualeat consecratio, 413.
    Aristotelis sententia de situ anime in corpore, 397.
    Armilausa quid, 397. Idem est cum almutia, 397, 400.
    Attributa in Deo non distinguuntur ab eius essentia, 36. Per ea non mutatur, 36.
    Attritio ex solo gehenne metu concepta insufficiens est, etiam cum sacramento, 350. Doctrina huiusmodi de attritione, noua est, periculosa, etc., 350.
    Augustiniani clerici  iisdem ac monachi exercitiis uacabant, 362, 366. Sub Iuone Carnotensi cepere in Gallia, 393. Augustiniani S. Genouefe, 400. Falso sibi uindicant tanquam sui instituti, plures Christiani orbis sedes metropolit. et episcopales, 395. Perperam gloriantur ob almutiarum usum, 397. Eorum habitus superior qualis sit aut esse debeat, 400. Cucullati et caputiati incedere debent, 400.
    Augustinus  propriis orationibus ad ueram fidem sese disposuit, 150.

B
    Baptismo solet ignis adesse ad designandum S. Spiritus aduentum in baptizatos, 155, 348. Baptismi necessitas, 98, 153. Baptismi efficacia, 153. Plura habes in Ob., 345. Baptismo non derogat lauantis aut loti peruersitas modo, baptizandi regula seruetur, 154, 348. Est representatio mortis, sepulture et resurrectionis Christi, 155. Cur trina mersio? 155. Non iterandus baptismus, 157. In baptismo celi aperiuntur, et quid hoc? 166. Ab ecclesia, dum baptizantur filii, arcentur parentes, 400.
    Benedicti  adhuc mortalis intuitiua Dei uisio a Pullo suadetur ex allato S. Greg. pape textu, 65. Et pluribus ostenditur, 306.
    Benedictini monachi. uide uerbo Monachi.
    Beneficia ecclesiastica quomodo sunt conferenda et accipienda, 227.
    Biberes seu potus in Cena Domini et in diebus ieiunii frequentes apud monachos et alios ecclesiasticos uiros, 422. Solemniter adhuc hodie uigent apud Canonicos Ecclesie Senonensis in abbatia S. Petri uiui, 424. uide uerbo Potus.
    Bonorum tria genera, 167, 203. Boni faciendi difficultas ad quid prosit? 89. Bona opera mortua, per penitentiam reuiuiscunt, 165 . Boni malos uident in inferno, 54.
    Bruta animalia nos superant in exercitio sensuum, 77.
    Butyri usus, et abstinentia in Ecclesia, et potissimum in Gallicana seu apud Francos, 264, 428.

C
    Celibatus S. Pauli apostoli, 232. Item sacerdotum, 226, 391.
    Cancellarii unde dicti? 391. Eo munere functus Robertus Pullus cardinalis, 391.
    Cancellis olim cingebatur altare et presbyterium ad arcendum laicos, 391.
    Canonici cathedrales et clerici regulares S. Augustini non secus ac monachi culpas suas olim in capitulo coram omnibus confitebantur, 362, 366. Canonicorum regulam scripsit Crodogangus episcopus Metensis, 363. Canonici cathedrales non aliter olim quam monachi regularis uite communibus exercitiis uacabant, 363. Canonicorum mensa quo tempore ab episcopali diuulsa? 387. Proprium possidere tunc eis licuit, cum antea monachorum instar conuiuerent, 387. Libertas et immunitas in eorum domibus a Ludouico Pio concessa, 388. Griseis et uariis uestibus tunc utebantur, 388. Canonici unde dicti? 389. Canonici seu comites Lugdunensis Ecclesie, Laudunenses, Rothomagenses, etc. almutias in capite gestare consueuerunt, 399. Cucullati omnes incedere debent, iuxta constit. conciliorum Basileens. et Senonens., 397, 399. Canonicorum Kalendarium quid? 401. Canonici Senonenses ad S. Petrum uiuum quoties accedant, ubi de tribus uinis bibunt ter in anno, 424. Canonici seu clerici regulares S. Augustini. uide in uerbo Augustiniani.
    Capella quid et unde? 392, etc. Ubi de capellis et capellanis regum Christianissimorum.
    Capellanus et parochianus sacerdos qui? 229.
     Cappa seu cuculla S. Martini in honore habita apud reges Francorum, 391.
    Carnes edere sexta feria et ieiuniorum diebus uidetur olim fuisse in usu, saltem quibusdam in locis, 264, 425. uide plura ibi. Abstinentia a carnibus diebus Sabbati quando cepit in Ecclesia? 425.
    Casei commendatio, 264, 429.
    Charitas perfecta et matura, 168, 353. Fons est in quo alienus non communicat, 168, 353.
    Christus quomodo conceptus in sententia Pulli, 109, 318, 331. Eius conceptio puriss., 90. Omnes nature defectus preter peccatum et ignorantiam suscepit, 116. Morte naturali obiisset si interemptor defuisset, 118. Eius corporis adhuc mortalis dotes gloriose, ut in matris utero, in sepulcro, dum super aquas ambularet, etc., 118. Christus nec in merito, nec in caritate, nec in scientia profecit, 119. ueram pueritiam habuit, et quantitatem corporis infantilem, 122. Christus secundum humanitatem peccata dimittit, Miracula fecit, baptizat, iudicaturus est, etc., 123. Quomodo data est ei omnis potestas? 124, 130. Peccare non potuit, 127. Cur tristis et mestus esse uoluit, 131. Cur rogauit quod euenturum non esse sciebat? 132. Eum solum timorem habuit qui reuerentialis dicitur, 134, 336. Num pro suis omnibus crucifixoribus orauit? 136, 337. Christus uisione loco fidei utebatur, 136. In morte desiit esse homo, 138. Contra Petrum Pictauiensem et alios eiusdem eui theologos. Ab inferis rediens secum abduxit purgandos, 144, 344. Resurgendo propriam retinebat speciem, aliam discipulis ostendebat, 145. Christus solus gemina nunc stola potitur, 146, 342. clauso prodiit matris utero, 256. Quomodo est in Eucaristia? 256. Eius ratio conuersandi cum hominibus, 260. Eius consubstantialitas cum Patre, 291. uultu deformem fuisse qui dixerunt? 324. Ex semine B. uirginis formatum fuisse potest citra errorem dici, 328. Ex tribus substantiis, aut ex duabus eum constare, utrumque recte potest dici, 331. Ei adhuc etate infanti quidam ignorantiam, alii plenam sapientiam adscribunt, 332. Epistola hac de re Guillielmi  de Mauritania, 332. Christus quam peccandi potentiam habuerit? 334. Christi dens aut preputium num in terris asseruentur et ubi? 431.
    Ciborum libertas per Christum restituta, 265.
    Ciborum delectus in Quadragesima qualis olim fuerit, 426.
    Circumcisionis necessitas; quibus et quo tempore indicta fieri, 98
    Clerici honorandi, nec eorum uita a laicis diiudicanda, 222, 232. In clerum admittendi qui et quomodo? 225. Clericorum celibatus, 226, 252, 390, 407. Clericorum locus in Ecclesia, 226, 391. uenalitatis nichil exerceant in ministerio suo, 231. Clerici culparum suarum  confessionem alternatim facere debent in capitulo ex prescripto concilii Aquisgranensis, 363. Clericorum uita, mores et exercitia tum priuatim, tum in Ecclesia, qualia esse debeant, 403, 406. Ratherii epis. ueronens. epist. pro instructione clericorum et maxime parochorum, 403. Clericorum regularium S. Augustini habitus superior, 400. Cetera uide uerbo Augustiniani. Clerici regulares S. Genouefe Parisiensis a uictorinis eiusdem instituti ducunt originem, 400.
    Celum an sit uolubile, et cum ipso circumdant habitatores? 63, 305. Celorum numerus, 305.
    Cena Domini Iudaico more non reducenda, 261, 422, etc.
    Communionis sub utraque specie uarii in Ecclesia ritus, 316. Aeuo Pulli uigebat in quibusdam ecclesiis, in aliis non, 316, 421. In cathedralibus et maioribus ecclesiis, laici sub utraque specie communicabant, secus in minoribus, 317. Communio sub utraque specie monachis potissimum concessa, 317. uiget adhuc hodie apud Sandionysianos et Cluniacenses monachos ordinis S. Benedicti, 318. Cur laicis negata ab Ecclesia, 415. Communio infirmorum quomodo olim facta, 416. uide plura, 416. Communio sub intincto pane, 417. Modus eiusdem sumende apud Grecos, 420. Apud monachos S. Dionysii prope Lutetiam, 421. Communio paruulorum qualis esset, 421.
    Conceptio Christi quomodo facta secundum opinionem Pulli, 318, 331.
    Concilii Claromontani decretum pro communione sub utraque specie, 317. Basileensis et Senonens. pro gestatione almutiarum in capite, 399. Conciliorum textus quomodo citandi, 321. Quidquid in conciliis aut Patribus legitur, non semper est indubitatum fidei dogma, 321.
    Concupiscentia quid, 94. Est peccatum originale, 95. Quare post baptismum relinquitur. 95, 94. uide 314.
    Confessarii aucupio deludentes ad se uenientes, qui sunt, 214, 370. Non prepostere debent absoluere, 214.  Illi probantur qui sacramentalem absolutionem non statim impendunt, 380.
    Confessione et penitentia maxime est opus et quare? 215. Eius necessitas, 152. De confessione, 162. In ea nichil est celandum, 162. Ad salutem est necessaria, 206. Confessio uenialium cequalibus facienda, 206, 362. Benedictinis bis per hebdomadam fit, 362. Num sit laicis facienda? 363. Mulieribus etiam fiebat in casu necessitatis, 365.
    Confessio publica peccatorum non uno ritu olim fiebat, 363. Confessio generalis ad Primam, Missam et Completorium quam uim habeat, 365. Confessionis sepius repetite fructus, 306. Confessionis sigillum, 207. Confessio debet esse integra, 208. Confiteri etiam debemus circumstantias notabiles, 209, 210. Confitendum proprio sacerdoti, et quando aliis licet, 210, 369. Confessionis generalis formula qua utebantur Cluniacenses, 366. Simili utebantur canonici Cathedrales et clerici regulares S. Augustini, 366.
    Confirmationis sacramentum gratiam auget, 158. Eius dignitas et excellentia, 158. Quando institutum? 349.
    Continentes et coniugati quomode uiuere debeant, 232.
    Contritio non officit sacramentorum efficacie, 351. uide plura ibi.
    Corpus Christi integrum in celo et in multis altaribus etc., 61. uide uerbo Eucaristia.
    Crater Bacchi lethea potione animas ad obliuionem priorum inebrians, 72, 310.
    Creatio mundi sex diebus uel simul facta, 62. Omnia Deus simul condidit quia post quietem nichil dissimile aut de noua materia adiecit, 62.
    Creaturarum existentia Deum esse ostendit, 31.
    Creaturarum existentia arguit eas a Deo diligi, 44. Quomodo tres creantes et unus Creator? 42.

D
    Demones nondum in inferno detenti, 66, 309. Demones statim mali fuere, 308. Demonum naturam seu substantiam iam non esse bonam uidetur asserere Pullus, 67, 308. Demonum natura num per peccatum mutata? 308. Demonis casu humana natura melior, angelus factus est maior, 82. Nihil iuris habebat in hominem quem malo dolo deceperat, 137, 337. Demones corruerunt a nouem ordinibus, 199.
    Demoniorum principi suis quique in ordinibus seruiunt et quomodo? 200, etc. Demoniorum princeps cuius ordinis fuerit? 201, 359.
    Damnatos quosdam aut in inferno detentos, salutem consecutos esse opinatur Pullus, 242, 409. Eorum status in inferno post iudicium, 287. Damnatis an prosint suffragia fidelium? 299.
    Dauid non per subiectam creaturam, sed per Deum ipsum immediate gratiam prophetie accepit, 201.
    Decime a laicis propriis parochis persoluende, et cur et quomodo? 222.
    Desperare in hac uita non debemus de salute peccatorum, 54.
    Deus unus tantum est, 32. Dei existentia ostenditur, 31. Nec actuum nec accidentium est susceptiuus, 36. Nullis partibus tenditur, nullis formis uariatur, 33. Magnus est et pulcher, sed sine quantitate et qualitate, 35. Deus bonorum et malorum auctor, quo sensu? 190. Quomodo uult omnes homines saluos fieri? 54, 300, 301. uide uerbo Christus.
    Diaconi sacrum calicem olim populo ministrabant, 315. Apud eos etiam, in absentia sacerdotum fiebat exomologesis, 364.
    Dictionibus si proprie uel improprie utendum, nusquam tamen reprehendenda auctoritas, 35.
    Diligit Deus tam bonos quam malos, 448. Plura ibi de Dei dilectione. Dilexit Deus Iacob et Esau odio habuit, quomodo? 46. Diligit. Deus predestinatum ad mortem quandiu manet in bonitate, 47.
    Dionysii  ecclesia Benedictini Ord. prope Parisios episcopalibus iuribus gaudet, 366. In ea uiget adhuc communio sub utraque specie, et sub intincto pane quo ad ministros altaris, 318, 421.
    Dionysii  Areopagite sententia de angelis tantum assistentibus modeste refutatur a Pullo, 358, 357.
    Disciplinarum seu uirgarum usus in sacramento penitentie, 220. uindicatur a censura Gersonis cancellarii Parisiensis, 383. uide plura, 382 387.

E
    Ecclesie tres sunt partes, prelati, continentes et coniugati, id est Ne, Daniel, Iob; in agro, lecto, et molendino, 332, 406.
    Eleemosina quomodo facienda, 222.
    Elias et Enoch in paradisum terrestrem translati, 90.  Ad salutem Iudeorum reseruati, 148. Plura de illis, 266.
    Essentia Dei personis non est composita, 33.
    Eucaristie fides, 61. Eucaristiam percipiens dignus est conuiua sedens ad mensam diuitis, 103. Eucaristia sepius sumenda, 158. Eucaristie figure manna et aqua a Mose educta, 253. An item credentibus et eas sumentibus ualuerint quod res ipsa? 253, 401. Eucaristie loco herba olim sumpta, 253. Eucaristia in pane et uino celebratur, et quare, 254. Non indigne sumenda, 254. Eucaristiam indigne sumentes, corporali morbo et etiam morte puniti, 255, 413. Eucaristia quomodo est sumenda? 255, 415. Eucaristia intincta non debet dari, 256, 417. Qualiter a laicis sumi deberet, Christus sponse sue commisit iudicio, 255. Eucaristia sub specie uini cur laicis negata? 415. Eucaristia reis ad mortem damnatis deneganda, 373. Eam sibi dari petiit a rege comes a S. Paulo proxime plectendus capite, nec impetrauit, 373. Eucaristia martyribus porrigenda, 373. Eucaristie uiatico munitis non est deneganda ecclesiastica sepultura, 373. Eucaristia precipuum et sacramentum, 257. A quibus conficienda, 259. Quibus danda aut neganda, 259. Quoties sumenda, 259. uide uerbo Communio.
    Excommunicatio lata tacitis reorum nominibus, 207. Alia nominibus expressis, 207. Excommunicare est tradere Satane, 208, 367. Excommunicatio a Paulo apostolo lata, que erat, 208, 366. Excommunicatio in mortuos non ferenda, 217, 381.
    Expositio moralis sacrificii Galileorum sanguine misti a Pilato, 165. Item trium resurrectionum de quibus in Euangelio, ad tres differentias peccatorum cogitationis, operis et consuetudinis, 170. Resurrectionis Lazari, 215, 379. Duorum denariorum stabulario creditorum, 247. Ne, Daniel, Iob in agro, lecto et molendino, 232, 406

F
    Factum non potest non fieri, 61, 303, 304.
    Famem Deus uocauit, id est angelum fami prepositum, 194.
    Fide absentia quam cognitione presentia firmius tenemus, 34. Fides quomodo iustificat sine operibus, 139 Fides non ex operibus nata, uerum pariens opera, 149. Fides gratuitum Dei donum, 151. uide plura, 151. Eius efficacia mixta caritati, 152. De fide, spe et caritate, 139.
    Filii iusti nonnunquam ceduntur a Deo in dolorem parentum, in proprii meriti augmentum, 99.
    Firmamentum stat, non tamen stantibus stellis, ut sit habitatio idonea sanctis, 63, 305.
    Flagellantium secta ab Ecclesia reprobata, 383. Flagellationis praxis in sacramento penitentie, 220, 382. A clericis et sacerdotibus citra irregularitatem usurpata, etiam publice, 384. A censura Gersonis defenditur penitentialium uirgarum usus moderatus, 384. Flagellatio quam ob causam in Ecclesiam est introducta, 387.
    Flamma uersatilis ante ostium paradisi posita, quid significet? 83. Extinguit eam unda baptismi, 160.
    Fortasse apud theologos non semper dubitationem denotat, 39, 297.

G
    Gabrielis archangeli officium, 145.
    Galteri  de Mauritania. u. inf. Guilielmus.
    Galteri a S. uictore liber contra 4 Gallie labyrinthos, 327.
    Generatio eterna Christi creditur, non scitur.
    Genimen uitis allegorice exponitur a Pullo, 106.
    Genouefenses, seu clerici regulares S. Augustini, 400. Canonicis cathedralibus nonnunquam subseruiunt, 400. Cur almutias non gestant in capite? 400. uide uerbo Augustiniani.
    Gignit omnis res id quod ipsa est, equus equum, homo hominem, Deus Deum, 34, 291.
    Gladii duo Ecclesie quibus et ad que deputati, 213, 376.
    Gratia Dei inspirata uoluntas tante uirtutis est ut nusquam absque effectu sit nisi cum ipse homo gratie defuerit, 204. Gratiam Deus aliquando retinet, sed nulli impertit malitiam, 48. Gratie medicinalis mira Dei in homines dispositio, 53. Si Deus uellet, sanaret, uellet autem si amaret; nam si amaret amato bene uellet, 53. Gratia primo homini tam necessaria, ut absque ea nichil possit, 64. Gratia Mediatoris remedio est infirmatis, ut languor nichil obsit saluti, prosit humilitati, 89. Gratia Iudeo minor erat quam Christiano, 102. Gratie interioris repudium agnouisse uidetur Pullus, 204, 360.
    Gregorii  Magni locus quidam explicatur, quo innuit S. Patri Benedicto adhuc mortali intuitiuam Dei cognitionem  concessam fuisse, 65, 306, 307. Eiusdem S. Gregorii caput summa deuotione fideque certissima asseruatur in abbatia S. Petri uiui Senonensis ab 800 prope annis, 306. Eidem in Scripturis fides certa debetur, 80.
    Guibertus abbas Nouigentinus, 343. uide uerbo Lucas d'Acherius.
    Guilielmus Estius, 314, 326.
    Guilielmi de Mauritania epist. ad Hugonem a S. uictore, 332. Sed mihi uidetur in antiquo Codice restituendum esse Galterus de Mauritania qui fuit episcopus Laudunensis, huicque errori causam dedisse uidetur initialis littera in prioribus exemplaribus, solitarie forsan  scripta.

H
    Heretici num sacramenta conficere possint et administrare? 421.
    Henricus Anglie rex ob cedem S. Thome Cantuar. a monachis cathedralibus Cantuarie flagellatur, 386.
    Henricus imperator a confessariis suis uirgis cedi solitus, 386.
    Herbam pro eucaristia a quibusdam olim sumptam fuisse uidetur insinuare Pullus, 253.
    Homines tot futuri beati quot angeli ceciderunt, 79. Hominum multiplicatio et procreatio quomodo fiat et ex qua materia? Singularis sententia Pulli, 271, 430.
    Hugo  et Petrus  Cluniacenses abbates, pontificalibus insigniis ceterisque publici sacerdotii decoris donati, 394.
    Hugoni a S. uictore uiaticum sumere non ualenti, fuit tamen ostensum, 417.

I
    Idearum in Deo que causa et ratio, 55, 56, 301
    Idiomatum communicationem inter animam et corpus egregie ostendit Pullus, 76.
    Idololatrie cecitas circa pluralitatem deorum, 32.
    Ignis in baptismo quid significet? 348.
    Ignorantiam et peccatum Christus nunquam habuit, 116. De ignorantia pluribus agit Pullus, 182. Ignorantia tam originalis quam actualis in gentibus culpam habet, in Christianis ea solum que actualis est, 184.
    Imaginatio quid sit? 78.
    Immensitas Dei, 42.
    Immutabilis Deus cum plus minus homines diligit, 45.
    Immutabilitas Dei, 35.
    Impiorum quorumdam corporis ad tumulum, anime ad infernum prophetico spiritu patefacta est ruina, 55, 301
    Incarnatione Deus non est mutatus, 36. Incarnationem Christi sola gratia Deus predestinauit, 57. Incarnatio cur diu dilata, 96. In hoc mysterio non semper adherendum rationibus a congruitate et decentia petitis, 323.
    Incarnatus ita est Christus ut uerbum personaliter unitum fuerit ipsi humanitatis seminario  quod in hominem erat formandum, 109. uide in Obseru. ubi prolixe de illa opinione a pag. 318 ad 331.
    Ingenitus solius Patris nomen est, 38.
    Ira et furor Dei, quid? 47.
    Isaac sacrificium quid significet, 114, 137

I
    Ieiunii commendatio et utilitas, 220. Ieiunaturi semel in die comedere debent, 263, 424. Laudanda praxis eorum qui a cenula seu collatione abstinent et cibum sumunt tantum sub solis occasum, 424. Ieiunium non debet solui, licet ob aliorum ciborum penuriam carnium esus nonnunquam concedatur, 425. uide plura ibi.
    Iob filii sancti erant, 193.
    Ionas episcopus Aurelianensis, 362.
    Iudam traditorem post Christi resurrectionem laqueo uitam finiuisse opinatus est Pullus, 187, 354.
    Iudex sacerdotis uice fungitur erga reos capitis damnatos, 211, 371. uide plura ibi. Iudicis officium erga reos, 212.
    Iudicium uniuersale et omnes illius circumstantias luculenter explicat, 273 ad 288.
    Iudicat Deus secundum quod inuenit, 49.
    Iugum Christi quomodo suaue, licet arcta sit uia que ducit ad uitam, 103.
    Iustificatio. Ad iustificationis gratiam quo ordine disponamur, 352.
    Iustos quosdam in quocunque statu siue nature, siue legis sibi Deus reseruauit, 96.

L
    Lancelotus Duclac scribit penitentes a confessariis esse flagellandos, 386.
     Lanfranci  libellus de celanda confessione, 364. Notis illustratus a D. Luca Dachery, 364, 365.
    Legalium finis Christus, et quomodo? 106. Ea paulatim imminuit, 106. Eo pacto legem finiuit ut figuralia in opere cessarent, in doctrina permanerent, 106.
    Legis ueteris et noue differentia, 101.
    Libertas hominis in statu creationis, 56. Libertas fuit perfecta in primo homine, 64.
    Liberum arbitrium quid sit, 64. Angelis quam hominibus potentior data libertas, 64. Liberum arbitrium in homine depressum, non tamen exstinctum, 64. Liberi arbitrii natura seu definitio, 334.
    Lignum uite in paradiso, 89.
    Limbus Patrum, quis locus? 139, 341, 140. De patriarchis in eo detentis, 140.
    Locutiones quas catholicus non habet usus, uitiosum est in fide usurpare, 114. Profane uocum nouitates euitande, 113.
    Loquendum sobrie in rebus fidei, 115.
    Lucas  Dacherius Notis et Obseruationibus Lanfranci opera illustrat, 316. Euulgat Ratramni monachi Corbeiensis librum De Natiuitate Christi, 324. B. Guiberti Nouigentini opera cum Notis publici iuris facit, 343. Matthei S. Florentii abbatis epistolam de communione paruulorum, 416. Item Ione Aurelianensis librum De institutione laicorum cum pluribus aliis, 354. Eius pro auctore studium. uide in Prefatione.
    Ludouicus  Galliarum rex a confessariis suis flagellari solitus, 386.

M
    Malum posse non est uitium, sicut nec posse bonum, uirtus, 99. An mala uelit Deus fieri, et quomodo? 48. Mala sinit euenire, et quare? 131.
    Maria uirgo in partu et post partum: quem enim claustra uirginitatis integra susceperunt, integra quoque ediderunt, 122. De Marie u. assumptione sententia Galteri a S. uictore, 343. B. Mariam iam in carne glorificatam credit Ecclesia, nec dissentit Pullus, 343.
    Martyrium supplet defectum baptismi, 152. Martyrio torquendi a sacra communione non prohibentur, 212, 373.
    Martyrum merces non differtur post mortem, 160.
    Masculinum genus, in diuinis, insinuat dictinctionem persone; neutrum uero unitatem substantie, 41.
    Matrimonium quare unum? 242. De matrimonio gentium, 243. Matrimonium ratum esse non potest, si preter Ecclesie traditionem fuerit susceptum, 243, 248, 249. In eo quale diuortium esse potest, 245. Continentie uotum admittit, 245. Matrimonium quibus impediatur? 247, 250. In matrimonio presertim elucet potestas quam Christus Ecclesie sue reliquit, 247. Item in quibusdam impedimentis dispensat, 248. A matrimonio qui debeant arceri? 248. An irritetur per priorem sponsionem fide fultam? 249. Quo animo est subeundum? 250. Eius bona et mala, 250.
    Melote uel Melota quid? 397. uide plura ibi. Canonicis et monachis erat communis; nec ab armilausa aut almutia differt, 397.
    Michel  diuinitatis cultor, Ecclesie adiutor, 45. Princeps est populi Dei, 194. Animas et preces suorum offert Deo, 195. Plura de eo ibi. Plures alios angelos sibi commissos habet in custodia populi Dei, 194. Matri Ecclesie principatur, quia expiationum legatione fungitur, 195.
    Misericordia Dei et iudicium quomodo simul? 50. De misericordia Dei, 50, 52.
    Misericors Deus dum sola gratia predestinauit Incarnationem, misericordior, dum penes se prouisa consolando promisit; misericordissimus dum redimendo promissa impleuit, 57.
    Missam celebrare intuitu lucri temporalis est uetitum, 402. uide plura ibi. Misse maioris solemnes ritus apud Cluniacenses, 418.
    Missio in diuinis, quid? 40. Is solus mittitur qui sue presentie qualibet manifestatione apparens ab alio est, 40.
    Monachorum monasteria sic florebant sub Ludouico Pio, ut in illis monasticam uitam profiterentur filii regum, ducum et baronum, 388. Eorum forma profitendi in congregatione Benedictina S. Mauri, 391. In eorum monasteriis prohibentur episcopi  cathedram collocare, uel quamlibet potestatem exercere imperandi; aut aliquam ordinationem quamuis leuissimam faciendi, 393. Monachi Benedictini publicis seu hierarchicis Ecclesie functionibus statim ab ipsis ordinis cunis deputati fuere, 393. uide plura ibi. Eorum in Angliam et ceteras nationes apostolatus, 394, 395. Episcopatus plures fundant quibus preficiuntur, 395. Cathedre iuribus gaudent in pluribus monasteriis quorum aliqua strictim  recensentur, 395. Ecclesie Romane rituum tenacissimi, 395. Dicti nonnunquam canonici regulares, et quare? 395. Monachi cathedrales a Baronio nuncupati, 395. In eorum ecclesiis plures episcopales sedes erecte a Ioanne XXII, 396. Almutiis usi non minus quam Canonici, 397.
    Monachorum cuculla sumpta est a colobio apostolorum, 400.
    Mors in domo, in porta, in sepulcro, 169, 354.
    Mortuorum increscit cruciatus ex uiuorum quos amauerunt cruciatibus. 100

N
    Nobilitatis morbus quis, 100.

O
    Oblatio post baptismum fieri solita, 231. Post confessionem, 231, 401, ubi plura.
    Occasio peccati peccatum est, 192.
    Occidi Christum uoluit Deus, sed non uoluit ut quis occideret Christum, 49.
    Oculis corporeis nunquam Deus uidetur, 33, 285.
    Odio sintne peccatores habendi? 54. Quomodo Deus nichil eorum odit que fecit? 48.
    Omnipotentia Dei, 55. Eius iura et munia asseruntur contra Petrum Abelardum, 56, 301, 302, 303. Quam multa possit Deus et non uelit, uidebimus in futura uita, 58.
    Opera mortificata in statu peccati, 203, 360.
    Opera misericordie penitentibus necessaria, 211.
    Opera misericordie spiritualia et corporalia, 222, 282.
    Orandum pro mortuis, 219, 121.
    Orationis necessitas et conditiones, 220.
    Ordinari non licet absque titulo, 225, 388.
    Ordo subdiaconatus a quo tempore sacer esse censetur, 389.
    Origenis error salutem tandem futuram demonibus et damnatis opinantis, 281, 432.
    Originalis peccati naturam, traductionem, reliquias, 90, 312. Originalis peccati remedium in quocunque statu uiguit, et quale, 97. Originale peccatum est ipsa concupiscentia, 314.

P
    Panis benedictus loco Eucaristie, 253, 411. Plura de eo, 411. Illius usus apud Benedictinos olim frequentior, 412. Panem intinctum in missa prohibet dari Ecclesia, 256. De pane intincto plura, 417 ad 421. Panis et uini conuersio in Eucaristia declaratur, 257. Nec panis in sanguinem, nec uinum in carnem, nec neutrum in animam aut diuinam naturam conuertuntur, 257.
    Parabola Lazari et diuitis epulonis explicatur, 141.
    Paradisus terrestris, et plura de eo, 82.
    Parentes in necessitate filios baptizantes, non ideo prohibentur a redditione debiti coniugalis, 230. Olim arcebantur ab Ecclesia dum eorum filii baptizabantur, 230, 400.
    Paruuli ante baptismum decedentes, cur damnentur? 51
    Patrem esse et gignere Filium in diuinis, num sit operari? 335. Patrum  auctoritates quomodo citande? 321. Propter quedam singulariter dicta, non ideo statim sunt carpendi et erroris incusandi, 324.
    Patriarchis num licitum fuerit pellices habere? 410.
    Patrini cur in baptismo adhibentur? 156.
    Pax ecclesiastica periclitatur, cum in confessione proprii pastoris iurisdictio eluditur, 370.
    Peccare posse Deus dedit ut merito coronetur quisquis peccare possit nec tamen uelit, 92. Peccare sanctos aliquando Deus permittit ad humilitatis prouectum, 48.
    Peccata publica ad notitiam presulum, alia ad sacerdotum curam pertinent, 214, 377. Peccata quedam ad Summum Pontificem, alia ad alios Prelatos referenda, et que? 378. Quando cepit in Ecclesia fieri distinctio inter crimina priuata et publica, ratione penitentie publice aut solemnis pro eis iniungende, 377. Peccata quedam in lege ueteri dissimulauit, que punit in noua, 102. Peccatum ueniale et inuincibile, 164. Peccatum quomodo committitur? 164. Peccata damnabilia seu mortalia que, 169. Peccati interni et externi duplex macula, 182, 202, 360. Peccata num redeant? 206, 361. Peccata cordis et consuetudinis et operis, 354.
    Pecuniam exigere pro baptismo, confessione, ordinatione, consecratione ecclesiarum, sepultura et pro missa celebranda clericis prohibetur, 231, 401. Ibi plura.
    Pelagii  expositio fidei perperam inscripta Hieronymo, 292.
    Peregrinationes olim uiris concesse, sed feminis ad cautelam negate, 369.
     Peregrinaturi licentiam accipiant a parocho suo, 335. An absolui debeant qui eo animo peregrinantur ut proprium parochum fugiant? 369.
    Personarum diuinarum circumincessio, 37. Personarum acceptio quid? et nulla in Deo, 100.
    Petri Abelardi opinio de omnipotentia Dei, a Pullo, 301. Eius error et censura de timore Christi et sanctorum, 336. u. Abelardus.
    Petri Damiani sententia de omnipotentia Dei, 304.
    Petri Lombardi sententia de preueniendo circumcisionis die in infantibus desperate ualetudinis, 315.
    Petrus Pictauiensis cancellarius Parisiensis, discipulus Magistri sententiarum, 365, 389.
    Petrus Pictauinus alter, monachus S. uictoris Parisiensis. 365.
    Petrus Pictor canonicus S. Audomari, 414. Eius carmen de Eucaristia, 414.
    Picus Mirandulanus, 324.
    Pene peccati cur a Deo inflicte homini? 189.
    Penitentia, 162. Quisquis dum penitet solum timore angitur, nondum per penitentiam ueniam meretur, 163, 349. Ibi plura de attritione et contritione. Penitentie fructus necessarii post confessionem, 209, 210, 219. Penitentie quomodo et que a confessariis iniungende? 210, 368. Proxime morituris non imponende, nisi conualuerint, 214. Penitentialium canonum relaxatio cepit tempore Pulli, scilicet sub initium seculi, 1200, 367. uide plura ibi. Per quid fiebat illa relaxatio? 387. Penitentie et Eucaristie sacramenta reis ad mortem damnatis negari debere plures olim docuerunt, 371. Penitentie sacramentum negatum etiam fuit illis peccatoribus qui in extremo tantum uite discrimine illud flagitabant, 371.
    Posse in malo, non posse est; nam qui in uitio potens est, is utique uitiosus et impotens est, 127.
    Possibilius Deo uidetur quod non est, ad esse adduci, quam quod male est emendari, 81.
    Potentia Dei, sicut scientia eius et uoluntas nec initium habet, et fine caret, 61. Potentia peccandi bono est et a Deo data, 64, 126.
    Potestatis ecclesiastice et secularis officia inuicem discreta, 213, 223, 376. Una alter est suffraganea, 376. In preceps propendent regna nisi moderamine sacerdotum fulciantur, 224.
    Potus pomeridiani tum in Cena Domini, tum in aliis diebus ieiunii, frequentes olim apud ecclesiasticos et monachos, 422. Indulti sunt a Patribus concilii Aquisgran. 422. In eosdem biberes inuehitur Pullus, sed propter abusus, 422. Solemni ritu uigent adhuc hodie apud canonicos Senonenses in abbatia S. Petri uiui, 424.
    Precipit Deus iuste, licet malum inde sequatur, 86.
    Predestinatio ante preuisa merita, 47, 298.
    Predestinationis gemine dogma agnouit Pullus, 47, 298.
    Prelatis bene agendi duplex incumbit necessitas, 233. Eorum in docendo et corrigendo circumspectio, 231. Ad prelaturas uocatus  resistere debet si se sciat idoneum non esse, 234, 407. Prelatus qualis debeat esse, 257. Prelatis obediendum, etiam dyscolis, 239. Prelatorum est penitentias imponere pro criminibus tum publicis tum occultis, 377. Quedam peccata ipsis reseruata, et quenam? 377.
    Preputium Christi et quedam alie corporis eius reliquie num in terris asseruentur, 431.
    Prescientia Dei, 47.
    Prescit et preuult Deus ad uitam et ad penam, 47, 298.
    Presentia rerum in eternitate, non actu existendi, sed perspicacitate Dei noscentis estimatur, 59, 303.
    Principium Spiritus sancti. Singularis de hac re Pulli sententia, 40. uide in 292. Num Pater et Filius duo sint principia Spiritus sancti? 38, 293.
    Probationum in iudicio ad crimen iniustum refutandum uaria genera recensetur, ut monomachie, aque seu ferri candentis, Crucis, per Eucaristie sumptionem, 374.
    Procedit uno et eodem modo S. Spiritus a Patre et Filio, 39, 293.
    Processio duplex, una Filii, altera Spiritus sancti, 37, 292.
    Prophete quomodo a Deo edocti, 97.
    Proprietates personales nichil aliud quam persone ab inuicem distincte, 37. Proprietates sunt tantum tres, 37.
    Prouidentia Dei, 59. Prouidentia Dei non potest falli, licet possit aliter facere quam faciat, 58. Prouidentia sua Deus non est antiquior, 60.
    PULLUS, Pollenus, Pulleinius, Pullanus, Pullinus, Pulcyn, Pollen, et  Bullanus et Bullenus, omnia hec sunt nomina Roberti Pulli. uide Robertus. Puniat ne Deus citra condignum? 53.
    Purgatorius ignis, 53.
    Purgatorius locus, 141. Purgatorii locum et situm se  nescire fatetur Pullus, 141. Non discretum fuisse ab inferno quidam arbitrati sunt, 143. Num preter purgatorium, celum et infernum ac etiam limbum puerorum alius sit locus pro iustis animabus nondum celo idoneis, 340. De purgatorio sententia singularis cuiusdam recentioris Angli refertur et notatur, 340.

R
    Raphelis archangeli officium, 195. Sub principe medico abundat copia medicorum, 195.
    Ratherii episcopi ueronensis epistola synodica ab omnibus sacerdotibus, clericis et presertim parochis legenda, 405.
    Ratio, ira et concupiscentia quid in homine prestent? 74.
    Rebus mundi quomodo utendum, 241. Rerum et facultatum Ecclesie dispositio cure est episcoporum, 223, 397. uide plura ibi.
    Redemptionis humane per Christum modus omnium fuit conuenientior, licet alius fuerit possibilis, 57, 303.
    Refrigerium. De Refrigerio damnatorum, 54, 299. Ubi plura.
    Regis officium, presertim in deligendis sibi ministris, 224.
    Religiosorum siue claustralium uita qualis esse debeat? 238. Eorum uitia perstringit Pullus, 239. Religiosorum prerogatiua in iudicio generali, 286. Salutem illorum nouimus qui omnia pro Christo reliquerunt, et illorum non nouimus qui sua reseruauerunt, 286. uide uerbis Augustiniani, Monachi, Canonici.
    Remissio peccatorum duplex, in hoc seculo et in futuro, 219. Reprobatio ex preuisis meritis, 47.
    Reos sceleris conuictos iudicem pro sacerdote habere, nec illis penitentie et Eucaristie sacramenta ministrari debere censet Pullus, 211. Plura in 371. Reis sacro uiatico munitis ecclesiastica sepultura non est deneganda, 212, 373.
    Resurrectio generalis qualis erit, et que circa corpora nostra fient? 269. uide plura. In Resurrectione que resumenda, que relinquenda? 272. In qua corporis statura resurgent homines? 273. In ea resurgent quam quisque anno trigesimo sue etatis aut habuit aut habiturus erat, 273.
    Robertus de Mileduno, 296. Eius sententia de Christi conceptione, 325. De sinu Abrahe, 341. De libero arbitrio, 334.
    Robertus Paululus canonicus Ambianensis, 393, 421.
    Robertus PULLUS. uide in Prefatione, et iis que illam proxime sequuntur. Eius modestia, 250. Eius sententia de processione Spiritus sancti explicatur, 293. Obscuritati nonnunquam indulsisse uidetur, 298. Robertus Pullus Magistro Sententiarum in doctrina preluxisse uidetur, 299. Ab erroris suspicione circa mysterium Incarnationis uindicatur, 320, 327. Nihil eum pertinacia sui sensus se scripsisse innuit, 329. Defenditur iterum ab errore circa uim Sacramentorum noue legis, 347. Cancellarii munere functus in Ecclesia Romana, 391.

S
    Sacerdos quomodo soluit et ligat, 216, 217. Nihil potest in mortuos, 217, 381. Sacerdotis officium et uita, 229, 405. Eius uita sit irreprehensibilis, aut a sacro ministerio cesset, 230. uide uerbo Clerici celibatus.
    Sacramenta quedam iteranda, quedam non, 158. Sacramentum quodque quanto minus habet difficultatis tanto plus necessitatis obtinet. 158. Sacramentum noue legis que uirtus et efficacia secundum auctores aui Pullini, 345.
    Salomonis salutem aut damnationem quinam Patrum docuerunt? 353.
    Salutem omnium indifferenter hominum an Deus uelit? 54, 300, 301.
    Sanctorum anime uisione Dei statim post mortem fruuntur, 137, 138, 140, 142 Sanctorum culpe etiam per penitentiam delete, in iudicio sunt detegende, 283, 432. Eorum status post iudicium, 287.
    Sauinianus  Gallorum apostolus et primus Senonum episcopus, 424. In ecclesia S. Petri uiui Senon. requiescit, 424. Ad quam in eius festo accedunt canonici, 424.
    Semen humanum an animetur, 67, 310. Semen utriusque parentis requiri ad formationem prolis, 70, 310, 270. Semen parentum ad coste Adami similitudinem multipli catur ut fiat hominum procreatio, 272, 430.
    Sepultura ecclesiastica non est deneganda munitis sacro morientibus uiatico, 212, 373. Sepulture locum uendere non licet, 402.
     Sermo diuinus quoties Deo uidetur iniurius sic circumspecta uestigatione contemperandus est, ut et sibi nunquam dissonet, et honestati per omnia concordet, 48.
    Simoniaca labes euitanda, 227.
    Simplicitas diuine essentie, 36, 292.
    Sodomitarum, etc. Punitio an temporalis tantum fuerit, 370.
    Spiritus S. principium. Plura de hac materia uide tum in Pulli textu, 38, tum in obs., 292. Spiritus S. uirtute conceptus Christus et quomodo? 108. De eiusdem Christi conceptione. uide plura ibi et in 318 ad 331. Spiritum S. mittere est corporali in specie inuisibilem demonstrare, 147. Eius aduentus die Pentecostes, 147. Cur in specie columbe et linguarum apparuit, 148. Spiritus maligni quotidie animas ad infernum trahunt, 193, 355. Eorum ministerio plerumque Deus affligit homines, 355, 192.
    Substantias tres aut duas in Christo esse; utrumque dici potest, 113, 331.
    Suspensio ab ordinum exsecutione, 229.

T
    Tau littera quid significet? 192, 355.
    Tentatio utilis hominibus et ad maius premium, 81.
    Testamentum uetus et Nouum, cur illud seruitutis, istud gratie, 105 et 106.
    Theologie ueteris et recentioris placita inter se diuersa, nec ad alterius limam uetus est dirigenda, sed contra, 325. Theologie scholastice indoles et natura describitur, 345.
    Theologi quidam excusantur ratione temporis quo scripserunt, 325. Eorum quidam, sed recentiores, ut Ysambertus, Suares, Estius, notati, 325. Theologorum Parisiensium equior censura, 327. Theologorum ueterum sententia de efficacia Sacramentorum noue legis, 327.
    Thome ex Albiis East. Saxonum de medio animarum statu, sententia singularis refertur, 340.
    Timoris uarie species, 105. Timor et caritas inuicem  se patiuntur et quomodo? 134. Timoris spiritus quo erat repletus Christus D. erat reuerentia erga Deum, 134, 336.
    Transfiguratio Christi, exemplar nostre resurrectionis, 273.
    Transsubstantiationis dogma explicatur, 258.
    Trinitas quomodo Incarnationem est operata, et solus Filius est incarnatus? 109. In Trinitate non solum nomina, sed et nominum proprietates confitemur, 35.

U
    Uldaricus  S. Hugonis Cluniacensis Monachus, illius monasterii Consuetudinum scriptor, 366, 418.
    Uxorum multiplicitas, etiam successiue, non fuisset in statu innocent, 242. Cur erat apud Iudeos? 242. Uxores plures, aut etiam concubinas an patriarchis habere licitum fuerit 242, 243, 410.

u
    ueritas in qua non stetit angelus, est ipsa Dei cognitio, 65.
    uite actiue et contemplatiue comparatio cum Lia et Rachele, 235. Et cum Maria et Martha, 235. uita hec ad promerendum, futura ad accipiendum, 51.
    uocati multi, pauci electi, quomodo? 54 et 55.
    uoluntas Dei, 47. uoluntas Dei nunquam est inefficax, 48. uoluntas Dei non est alia, et actio alia, 53. uoluntas transiens huius uite, causa est uoluntatis manentis in altera uita, 51. uoluntas Dei dum latet, id uelimus quod fratrum consonet caritati, 54.
    uoti conditiones que? 245. uotum continentie, 245. Illud in professione non exprimunt Benedictini et plures alii, 390. uotorum monasticorum excellentia, 286.
    uult Deus plura et nunc et prius sine mutatione, 47. uult Deus omnes homines saluos fieri et neminem perire. Quomodo hec intelligi debeant docet Pullus, 54, 300, 301.







ORDO RERUM QUAE IN HOC TOMO CONTINENTUR.


ZACHARIAS CHRYSOPOLITANUS EPISCOPUS.

    Notitia. 10
    Notitia altera. 10
    DE CONCORDIA EuANGELISTARUM LIBRI QUATUOR. 11
    Prefatio Zacarie. 11
    Prefatio secunda eiusdem. 35
    Prefatio tertia eiusdem. 37
    Admonitio lectori. 39
    LIBER PRIMUS.
    Prologus Luce euangeliste. 45
    CAP. I.---»In principio erat uerbum, Deus apud Deum, per quem facta sunt omnia.« 47
    CAP. II.---De sacerdotio Zacarie. 49
    CAP. III.---Ubi angelus Gabriel ad Mariam loquitur. 53
    CAP. Iu.---De natiuitate Ioannis Baptiste. 59
    CAP. u.---De generatione uel natiuitate Christi. 63
    CAP. uI.---Ubi angelus apparuit pastoribus. 74
    CAP. uII.---Ubi iehsu ductus est a parentibus ut circumcideretur. 76
    CAP. uIII.---De magis qui uenerunt ab Oriente. 81
    CAP. IX.---Ubi est fugatus iehsu et parentes eius in Aegyptum. 84
    CAP. X.---Ubi Herodes interfecit pueros. 84
    CAP. XI.---Ubi iehsu reuocatur ab Aegypto. 86
    CAP. XII.---Ubi iehsu remansit in templo Hierosolymis. 87
    CAP. XIII.---Ubi Ioannes Baptista apparuit in Isrel. 89
    CAP. XIu.---Ubi iehsu baptizabatur a Ioanne. 98
    CAP. Xu.---Ubi iehsu ductus est in desertum a spiritu. 103
    CAP. XuI.---Ubi duo discipuli Ioannis secuti sunt Iesum 106
    CAP. XuII.---De Philippo et Nathanel. 108
     CAP. XuIII.---Ubi iehsu in synagoga legit librum Isaie. 109
    CAP. XIX.---Ubi iehsu uocauit Petrum et Andream, Iacobum et Ioannem. 111
    CAP. XX.---Ubi iehsu uocauit Mattheum publicanum. 114
    CAP. XXI.---Ubi iehsu audiens quod Ioannes traditus esset, secessit in fines Zabulon et Nephtali. 117
    CAP. XXII.---Ubi iehsu circuibat omnes regiones, et sedens in monte, elegit duodecim apostolos, et docuit eos de beatitudine regni celorum, et que sequuntur. 117
    CAP. XXIII.---Increpatio diuitum. 122
    CAP. XXIu.---Ubi dicit: »uos estis sal terre.« 123
    CAP. XXu.---»uos estis lux mundi,« et iterum comparationes de preceptis legis. 124
    CAP. XXuI.---Iracundie prohibitio. 127
    CAP. XXuII.---De relinquendo munus ad altare. 128
    CAP. XXuIII.---De adulterio concupiscentie. 129
    CAP. XXIX.---De repudio. 130
    CAP. XXX.---De iuramento. 132
    CAP. XXXI.---De oculum pro oculo. 133
    CAP. XXXII.---De diligendo proximum. 135
    CAP. XXXIII.---De occulta eleemosyna. 137
    CAP. XXXIu.---De secreta oratione. 137
    CAP. XXXu.---De occulto ieiunio. 142
    CAP. XXXuI.---De non thesaurizando super terram. 143
    CAP. XXXuII.---Quia nemo potest duobus dominis seruire 145
    CAP. XXXuIII.---Non debere esse sollicitum de esca uel indumento. 145
    CAP. XXXIX.---Non debere quemquam iudicare uel condemnare. 147
    CAP. XL.---Parabola de amico uel de tribus panibus. 149
    CAP. XLI.---De cauendo a falsis prophetis. 153
    CAP. XLII.---Non hi intrabunt in regnum celorum qui tantum dicunt: Domine, Domine. 154
     CAP. XLIII.---Comparatio in his omnibus de sapiente et insipiente edificatoribus. 155
    CAP. XLIu.---Ubi iehsu mittit duodecim discipulos suos docere et curare omnes infirmos. 157
    LIBER SECUNDUS.
    CAP. XLu.---Ubi iehsu in Cana Galilee aquam uinum fecit. 167
    CAP. XLuI.---Ubi iehsu mundat leprosum. 171
    CAP. XLuII.---Ubi iehsu puerum centurionis paralyticum curauit. 172
    CAP. XLuIII.---Ubi socrum Petri a febribus sanauit iehsu. 174
    CAP. XLIX.---Ubi iehsu in ciuitate Naim mortuum suscitauit. 175
    CAP. L.---Ubi omnes infirmitates curat, ut adimplerentur Scripture. 176
    CAP. LI.---Ubi uolenti eum sequi dixit: »uulpes foueas habent.« 177
    CAP. LII.---Ubi nauigans imperauit tempestati, et cessauit. 178
    CAP. LIII.---Ubi curauit trans fretum demoniacum, qui in monumentis manebat. 179
    CAP. LIu.---Ubi curauit paralyticum, quem deposuerunt per tectum. 182
    CAP. Lu.---Ubi filium reguli absentem curauit. 184
    CAP. LuI.---Ubi Leui publicanus conuiuium ei fecit, et dicentes Scribe et Pharisei discipulis: »Quare cum publicanis et peccatoribus manducat Magister uester?« 185
    CAP. LuII.---Ubi scribe signum petunt ab eo, et eis multa dicit. 189
    CAP. LuIII.---Ubi quedam mulier de turba clamauit ad Iesum: »Beatus uenter qui te portauit.« 191
    CAP. LIX.---Ubi nuntiatur Iesu quia mater tua et fratres tui uolunt te uidere. 192
    CAP. LX.---Ubi iehsu mulierem que fluxum sanguinis patiebatur, et filiam Iairi principis Synagoge mortuam suscitauit. 193
    CAP. LXI.---Ubi duos cecos curauit, et demonium surdum et mutum eiecit. 197
    CAP. LXII.---Ubi Pharisei dicunt de Iesu: »In Beelzebub eiicit demonia.« 198
    CAP. LXIII.---Ubi Martha suscepit Iesum in domo sua. 203
    CAP. LXIu.---Ubi Ioannes de carcere misit ad Iesum interrogare eum. 205
    CAP. LXu.---Ubi exprobrat ciuitatibus, in quibus facte sunt plurime uirtutes. 210
    CAP. LXuI.---Ubi apostoli reuertuntur ad Iesum de predicatione. 211
    CAP. LXuII.---Ubi iehsu elegit alios septuaginta duos discipulos, adiungens parabolam edificantis turrem et regis ad prelium properantis. 212
    CAP. LXuIII.---Ubi accusabant discipulos suos. 217
    CAP. LXIX.---Ubi die Sabbato in synagoga curauit manum aridam. 220
    CAP. LXX.---Ubi iehsu in monte orat, et iuxta mare turbis et discipulis suis plurima in parabolis locutus est. 223
    CAP. LXXI.---»Exiit qui seminat seminare.« 224
    CAP. LXXII.---De eo qui seminauit bonum semen in agro, et de zizaniis. 226
    CAP. LXXIII.---De grano sinapis. 227
    CAP. LXXIu.---De fermento quod abscondit mulier, et de aliis. 228
    CAP. LXXu.---Ubi discipulis parabolam disserit seminantis. 231
    CAP. LXXuI.---Qui seminat semen et uadit dormitum uel surgit, et discipulis parabolam disserit agri zizaniorum. 233
    CAP. LXXuII.---De thesauro abscondito in agro et negotiatione margaritarum; de sagena missa in mare, et de patre familias qui profert de thesauro suo noua et uetera. 235
    CAP. LXXuIII.---Ubi ait, contra Iesum ciues eius indignati sunt, dicentes: Unde huic tanta sapientia? 236
    CAP. LXXIX.---Ubi de Herodis conuiuio, et de Ioannis interfectione exponit. 239
    CAP. LXXX.---Ubi iehsu in deserto de quinque panibus quinque millia hominum saturauit. 242
    CAP. LXXXI.---Ubi iehsu supra mare pedibus ambulauit, et Petrum mergentem liberat. 246
    CAP. LXXXII.---Ubi transfretantes uenerunt in terram Genesar, et turbe secute sunt trans mare. De manna in deserto, de murmuratione Iudeorum, eo quod dicit iehsu: »Ego sum panis uiuus.« 249
    CAP. LXXXIII.---Ubi quidam Phariseus rogauit Iesum ad prandium, et cogitabat quare non fuerit baptizatus. 259
     CAP. LXXXIu.---De apostolis, quare non lotis manibus manducarunt. 260
    CAP. LXXXu.---De muliere Syrophenissa, que pro filia sua petebat. 263
    CAP. LXXXuI.---Ubi iehsu surdum et mutum sanat. 265
    CAP. LXXXuII.---Ubi iehsu super puteum Iacob mulieri Samaritane locutus est. 267
    CAP. LXXXuIII.---Ubi Hierosolymis infirmum curauit, qui triginta octo annis iacuit in infirmitate, et multa cum Iudeis eius occasione disputauit. 272
    CAP. LXXXIX.---Ubi iehsu de septem panibus et paucis piscibus quatuor millia hominum saturauit, et precepit apostolis cauere a fermento Phariseorum. 279
    LIBER TERTIUS.
    CAP. XC.---Ubi iehsu interrogat apostolos, »Quem me dicunt homines esse?« et que sequuntur, et dicit Petro: »Scandalum mihi es.« 285
    CAP. XCI.---Ubi iehsu dicit: »Sunt quidam de hic stantibus qui non gustabunt mortem,« et in monte transfiguratur. 290
    CAP. XCII.---Ubi Pharisei dicunt ad Iesum: »Discede hinc, quia Herodes uult occidere te,« et curauit lunaticum. 294
    CAP. XCIII.---Ubi iehsu de passione sua discipulis patefecit, et Capharnaum pro se et Petro didrachma exactoribus reddit. 298
    CAP. XCIu.---Ubi iehsu interrogatus a discipulis suis, quis maior erit in regno celorum, instruit eos his exemplis, ut humilient se sicut paruulus. 299
    CAP. XCu.---Non debere prohiberi eos qui faciunt signa in nomine Iesu. 300
    CAP. XCuI.---Non debere contemni unum de pusillis, adiungens similitudinem de oue perdita et de drachma. 303
    CAP. XCuII.---De filio qui substantiam patris deuorauit. 305
    CAP. XCuIII.---De remittendo fratribus ex corde. 310
    CAP. XCIX.---Similitudo de rege qui posuit rationem cum seruis suis. 312
    CAP. C.---Ubi iehsu interrogatur a Phariseis, si liceat uxorem dimittere quacunque ex causa. 319
    CAP. CI.---Ubi iehsu imposuit manum infantibus, et Pharisei murmurant de Iesu quod sic recipit peccatores. 321
    CAP. CII.---Ubi iehsu instruit eos qui annuntiauerunt ei de Galileis quos interfecit Pilatus, adiungens similitudinem arboris fici in uinea. 322
    CAP. CIII.---Ubi iehsu sanat in Synagoga mulierem aridam et curuatam. 325
    CAP. CIu.---Ubi iehsu ascendit Hierosolymam in festo scenopegie. 326
    CAP. Cu.---De diuite cuius uberes fructus ager attulit. 330
    CAP. CuI.---De eo qui multas possessiones habens, tristis abiit, audiens uerbum: »uade, uende omnia que habes.« 332
    CAP. CuII.---De diuite et Lazaro. 337
    CAP. CuIII.---De uillico infideli. 340
    CAP. CIX.---De patrefamilias, qui exiit primo mane conducere operarios in uineam suam. 345
    CAP. CX.---Ubi in domo Pharisei sanat iehsu hydropicum, et instruit eos qui primos accubitus in conuiuiis eligebant. 348
    CAP. CXI.---Ubi iehsu decem leprosos mundauit. 351
    CAP. CXII.---Ubi iehsu de passione sua discipulis suis iterum indicauit, et mater Zebedei rogat pro filiis. 352
    CAP. CXIII.---Ubi iehsu responsum dat dicentibus sibi. »Domine, pauci sunt qui salui fiant.« 355
    CAP. CXIu.---De Zacheo publicano. 356
    CAP. CXu.---Ubi iehsu iterum duos cecos curauit. 358
    CAP. CXuI.---Ubi iehsu super asinam sedens Hierosolymam ingreditur. 360
    CAP. CXuII.---Ubi iehsu eiicit de templo ementes et uendentes, et dat responsum Phariseis. 366
    CAP. CXuIII.---Ubi iehsu pretulit ceteris uiduam propter duo era minuta, adiungens parabolam de Phariseo et publicano, et contra eos qui se extollunt. 370
    CAP. CXIX.---De Nicodemo, qui uenit ad Iesum nocte. 373
    CAP. CXX.---De muliere a Iudeis in adulterio deprehensa. 379
    CAP. CXXI.---Ubi iehsu maledixit ficulneam, et aruit. 380
    CAP. CXXII.---Ubi iehsu dicit parabolam ad discipulos propter orandi instantiam in iudice duro et uidua. 383
     CAP. CXXIII.---Ubi iehsu interrogatur a principibus sacerdotum: »In qua potestate hec facis?« adiungens parabolam de duobus filiis in uineam missis. 384
    CAP. CXXIu.---Parabola de patrefamilias, qui locauit uineam agricolis. 386
    CAP. CXXu.---»Simile est regnum celorum homini regi, qui fecit nuptias filio suo.« 390
    CAP. CXXuI.---Ubi Pharisei mittunt ad Iesum dolo interrogantes: »Si licet tributum reddere Cesari?« 397
    CAP. CXXuII.---De Sadduceis qui dicunt non esse resurrectionem, et interrogant de septem fratribus qui unam uxorem habuerunt. 398
    CAP. CXXuIII.---Ubi scriba interrogat Iesum, quod mandatum maximum est in lege. 400
    CAP. CXXIX.---Ubi docente Iesu in templo, miserunt Pharisei eum comprehendere. 404
    CAP. CXXX.---Ubi iehsu interrogat Phariseos, cuius filius est Christus. 406
    CAP. CXXXI.---Ubi iehsu docet: »Ego sum lux mundi.« 407
    CAP. CXXXII.---Ubi iehsu faciens lutum de sputo, ponens super oculos ceci nati, curauit eum. 416
    CAP. CXXXIII.---Ubi iehsu agnitus est eidem ceco, et contendit multa cum Iudeis. 419
    CAP. CXXXIu.---Ubi interrogatur iehsu a Iudeis: »Si tu es Christus, dic nobis manifeste.« 426
    CAP. CXXXu.---Ubi iehsu resuscitat Lazarum a mortuis, et principes consilium faciunt ut interficiant eum. 430
    CAP. CXXXuI.---Ubi non receptus iehsu in ciuitate Samaritana, Ioannes et Iacobus dicunt ad eum: »Si uis, dicimus ut ignis descendat de celo.« 437
    CAP. CXXXuII.---Ubi iehsu uenit in Bethaniam, et multi Iudeorum euntes propter Lazarum, crediderunt in eum. 437
    CAP. CXXXuIII.---Ubi Martha fudit alabastrum unguenti in capite Iesu, et increpat Phariseum. 438
    CAP. CXXXIX.---Ubi Hierosolymis Greci uidere uoluerunt Iesum. 443
    CAP. CXL.---Ubi Pharisei interrogant Iesum, quando uenit regnum Dei. 446
    CAP. CXLI.---Ubi iehsu loquitur ad turbas et discipulos de Scribis et Phariseis. 447
    CAP. CXLII.---Ubi iehsu lamentatur Ierusalem. 456
    CAP. CXLIII.---Ubi multi ex principibus crediderunt in eum, et non confitebantur, ne de Synagoga eiicerentur. 458
    CAP. CXLIu.---Ubi ostendunt discipuli Iesu structuram templi. 460
    CAP. CXLu.---Ubi sedente Iesu in monte Oliueti, interrogant eum discipuli: »Quod signum erit aduentus tui, uel eorum que dixisti?« et predicat eis de euersione Ierusalem. 461
    CAP. CXLuI.---De parabola ficulnee. 470
    CAP. CXLuII.---Ubi iehsu diem iudicii aduersus tempora Ne et Loth assimilauit, et de fideli et prudente dispensatore. 472
    CAP. CXLuIII.---De decem uirginibus. 477
    CAP. CXLIX.---De eo qui peregre proficiscens, talenta seruis distribuit. 480
    CAP. CL.---Ut lumbi semper precincti sint, et lucerne ardentes. 484
    CAP. CLI.---De eo qui peregre accipere sibi regnum proficiscens, decem mnas seruis suis dedit. 485
    CAP. CLII.---Cum uenerit Filius hominis in maiestate sua. 488
    LIBER QUARTUS.
    CAP. CLIII.---Ubi iterum consilium faciunt principes, et uadit Iudas ad eos. 491
    CAP. CLIu.---Ubi iehsu lauat pedes discipulorum. 493
    CAP. CLu.---Ubi iehsu mittit discipulos preparare sibi pascha, et dicit eis quod unus ex uobis me tradet. 496
    CAP. CLuI.---Ubi iehsu tradit sacramentum corporis et sanguinis sui, et ubi iehsu dicit ad Petrum: »Expetiuit Satanas ut uos uentilet,« et: »Omnes hodie in me scandalizabimini.« 501
    CAP. CLuII.---Ubi iehsu hortatur discipulos suos ut non paueat cor eorum. 511
    CAP. CLuIII.---Ubi iehsu dicit discipulis suis, qui quod habet baiulet. 519
    CAP. CLIX.---Ubi iehsu dicit: »Ego sum uitis et uos palmites.« 520
    CAP. CLX.---Ubi iehsu uenit in Gethsemani, et orat ut transferat calicem istum. 543
    CAP. CLXI.---Ubi Iudas uenit cum turbis comprehendere Iesum. 549
    CAP. CLXII.---Ubi adolescens quidam indutus sindone, sequebatur Iesum. 553
     CAP. CLXIII.---Ubi interrogat princeps sacerdotum Iesum de discipulis suis et de doctrina eius. 555
    CAP. CLXIu.---Ubi falsi testes aduersus Iesum querebantur. 558
    CAP. CLXu.---Ubi princeps sacerdotum adiurat Iesum: »Si tu es Christus, dic nobis.« 558
    CAP. CLXuI.---Ubi traditur Pilato iehsu, et penitet Iudas. 561
    CAP. CLXuII.---Ubi Pilatus audit inter Iudeos et Dominum, mittit eum ad Herodem. 564
    CAP. CLXuIII.---Ubi uxor Pilati misit ad eum, dicens: »Nihil tibi sit et iusto illi.« 570
    CAP. CLXIX.---Ubi Pilatus dimisit Barrabam, et tradidit Christum ad crucifigendum. 571
    CAP. CLXX.---Ubi duo latrones cum Christo crucifigi dicuntur, et ubi iehsu de cruce de matre sua dixit ad discipulum, quem diligebat: »Ecce mater tua.« 575
    CAP. CLXXI.---Ubi Ioseph petit corpus Iesu a Pilato, et sepelit. 586
    CAP. CLXXII.---Ubi Iudei signant monumentum. 589
    CAP. CLXXIII.---Ubi prima die Sabbati suscitatur iehsu a mortuis. 589
    CAP. CLXXIu.---Ubi custodes monumenti annuntiauerunt sacerdotibus de resurrectione Christi. 596
    CAP. CLXXu.---Ubi iehsu apparuit mulieribus post resurrectionem. 597
    CAP. CLXXuI.---Ubi iehsu apparuit duobus euntibus in castellum. 600
    CAP. CLXXuII.---Ubi iehsu apparuit discipulis suis. 603
    CAP. CLXXuIII.---Ubi iehsu iterum apparuit Thome. 606
    CAP. CLXXIX.---Ubi iterum super mare Tiberiadis apparuit iehsu. 608
    CAP. CLXXX.---Ubi iehsu ter dicit Petro: »Diligis me?« 610
    CAP. CLXXXI.---Ubi discipuli euntes in Galileam, uiderunt et adorauerunt Dominum, et assumptus est in celis coram eis. 614

ZACHARIAS IGNOTAE SEDIS EPISCOPUS.
    Monitum. 619
    Sermo eiusdem Zacarie de Sancto Georgio. 621

ROBERTUS PULLIUS S. R. E. CARDINALIS ET CANCELLARIUS
    PROLEGOMENA.
    Dedicatio. 625
    Scholiastes ad lectorem. 629
    Scriptorum quorumdam testimonia de Roberto et eius scriptis. 633
    SENTENTIARUM LIBRI OCTO. 639
    Prologus. 639
    Prenotationes prime partis. 639
    Prenotationes secunde partis. 643
    Prenotationes tertie partis. 647
    Prenotationes quarte partis. 651
    Prenotationes quinte partis. 653
    Prenotationes sexte partis. 659
    Prenotationes septime partis. 663
    Prenotationes octaue partis. 669
    LIBER PRIMUS.
    CAP. I.---Primo Deum esse ostenditur. 673
    CAP. II.---Contra idololatrie errorem unus tantum Deus est. 675
    CAP. III.---Tres persone sunt. 676
    CAP. Iu.---Inuariabilis Deus et accidentibus non est subiectus. 680
    CAP. u.---Licet uaria Deo attribuantur, unus et idem permanet. 682
    CAP. uI.---Due processiones et principia. 683
    CAP. uII.---De missione Patris, et Filii, et Spiritus sancti. 687
    CAP. uIII.---Alius est Pater quam Filius, non aliud, et similia. 687
    CAP. IX.---Deus ubique est essentialiter. 689
    CAP. X.---In corpore anima ubique est tota. 690
    CAP. XI.---De dilectione Dei et odio. 693
    CAP. XII.---De ira, furore Dei, et uoluntate. 697
    CAP. XIII.---Ubi inuenit Deus, iudicat, uel secundum merita remunerat. 700
    CAP. XIu.---Quod hic meremur, in futuro recipiemus. 702
    CAP. Xu.---De Dei omnipotentia. 708
    CAP. XuI.---De Dei prouidentia. 714
    LIBER SECUNDUS.
    CAP. I.---Quare et qualiter Deus mundum creauerit. 717
     CAP. II.---Terra hominum, celum spirituum est habitatio. 719
    CAP. III.---Quidam angelorum aliis precellunt. 720
    CAP. Iu.---Angelis maior quam hominibus data est libertas. 720
    CAP. u.---Bonos confirmauit uisio Dei, qua caruerunt mali. 722
    CAP. uI.---Bonus angelus, licet possit, non peccat. 724
    CAP. uII.---Quare unus plasmatur, et quando anima infunditur. 726
    CAP. uIII.---Non a traduce, sed ex Deo est anima. 728
    CAP. IX.---Anima in corpore bona et munda creatur. 731
    CAP. X.---Homo a corpore et anima non est diuersum, sed ipsa. 733
    CAP. XI.---Ratio, ira et concupiscentia animam informant. 734
    CAP. XII.---Anime uiribus ratio presidet omnibus. 736
    CAP. XIII.---Quando ratio cum comitibus ueniat. 739
    CAP. XIu.---Anime brutorum cum ipsis intereunt. 739
    CAP. Xu.---Quid sit imaginatio, et qualis. 740
    CAP. XuI.---Quid sit homo creatione, et quot reuocandi ab errore. 741
    CAP. XuII.---Angelus errauit, et homo qui statim par resurgit angelo. 743
    CAP. XuIII.---Homo si non peccasset, mortis et pene expers esset. 745
    CAP. XIX.---Qualis paradisus, et homo cum inde sit eiectus. 746
    CAP. XX.---Ade bonum et malum equaliter erat expositum. 747
    CAP. XXI.---Potuit uarie abuti libertate. 748
    CAP. XXII.---Contigit etiam comminatio Euam. 749
    CAP. XXIII.---Licet Adam perseuerasset, necessitatem perseuerandi non intulisset. 750
    CAP. XXIu.---Deus iuste precipit, licet malum inde sequatur. 751
    CAP. XXu.---Ante peccatum non erat opus uestium. 752
    CAP. XXuI.---Quali specie Dominus perambulauit in paradiso. 753
    CAP. XXuII.---uir peccatis succubuit mulieri, et subditur pene peccati. 754
    CAP. XXuIII.---Quales primi, tales et ab ipsis progeniti 755
    CAP. XXIX.---Anima ex originali primo est rea. 759
    CAP. XXX.---Unde malum, et quid sit eius premium. 759
    CAP. XXXI.---Uno sorduit peccato hominum tota multitudo. 760
    LIBER TERTIUS.
    CAP. I.---Peccatum iter celo debitum retorsit ad infernum. 763
    CAP. II.---Ante et in lege quid pro paruulis intercedat et maiusculis. 766
    CAP. III.---Quando circumcisio et quid fiebat premortuo. 766
    CAP. Iu.---Filio patris puritas prodest, feditas non nocet. 768
    CAP. u.---Filius pro malo patris punitur, pro bono remuneratur. 769
    CAP. uI.---Cur uetus lex tantum Hebreorum, et noua sit omnium. 770
    CAP. uII.---Quomodo Dominus attrahebat populum. 771
    CAP. uIII.---An merito damnari, an ex misericordia debuit saluari. 772
    CAP. IX.---Gratia Iudeo minor erat quam Christiano. 773
    CAP. X.---Qui perierunt, qui boni, qui perfecti. 775
    CAP. XI.---Quis timor a Deo, et cur uetus Testamentum seruitutis, Nouum sit gratie. 776
    CAP. XII.---Iustos infernus sub lege recepit. 777
    CAP. XIII.---Quando et cur legis Christus uenit finis. 777
    CAP. XIu.---Utraque lex sacramenta habet cum promissis, et precepta. 778
    CAP. Xu.---De Filii conceptione et incarnatione. 780
    CAP. XuI.---De naturarum unione, et conceptu Christi, et descensione. 782
    CAP. XuII.---Cur Deus homo, uel e conuerso, et quomodo. 784
    CAP. XuIII.---Christo contraria secundum duas competunt naturas. 787
    CAP. XIX.---Quare dicatur passus; et quod semotis partibus una mansit persona Christus. 789
    CAP. XX.---De incarnatione, unione et persona Christi  humana.
    CAP. XXI.---Preter peccatum et ignorantiam ceteros Christus habuit defectus. 793
    CAP. XXII.---Unde sit Christo quod clauso exiuit utero, et similia. 795
    CAP. XXIII.---Infans Christus fuit sapientia plenus. 795
    CAP. XXIu.---Christus meritis non est auctus, uel melior effectus. 796
    CAP. XXu.---Non ut homo meretur auctor caritate. 797
    CAP. XXuI.---Quid de demonibus sit dicendum. 799
    CAP. XXuII.---Pueritiam sicut et cetera Christus suscepit. 800
    CAP. XXuIII.---Utrum proponens bona homo, uel in homine Deus fecit miracula. 801
    CAP. XXIX.---Utrum potest homo quidquid Deus 804
    CAP. XXX.---Utrum tantam scientiam et bonitatem habet homo ut Deus. 804
    LIBER QUARTUS.
    CAP. I.---Factura Factore minor est omnimode. 805
    CAP. II.---Deus ut bonitate excedit hominem et potestate. 806
    CAP. III.---Potestas Dei et hominis non est eadem, sed diuersa. 807
    CAP. Iu.---Potestas Trinitatis eadem est et equalis 807
    CAP. u.---Quomodo Christo homini data sit omnis potestas. 810
    CAP. uI.---De uoluntate Dei et potentia, et prece in passione. 811
    CAP. uII.---Utrum Christus timuerit penis deputari. 814
    CAP. uIII.---Quomodo timor caritatem precedat. 815
    CAP. IX.---De fide, spe et caritate. 816
    CAP. X.---Utrum spem et caritatem Christus habuerit. 817
    CAP. XI.---uisione, loco fidei, Christus fruebatur. 818
    CAP. XII.---Christus passibilis primam habuit stolam. 819
    CAP. XIII.---Cur aduersa, cur talem et ab illis tulerit mortem. 820
    CAP. XIu.---Christus non diabolo pretium obtulit, sed Deo. 821
    CAP. Xu.---De efficientia mortis Christi et passionis. 821
    CAP. XuI.---De perfectione antiquorum. 823
    CAP. XuII.---De inferno et quomodo iusti ibi fuerunt. 823
    CAP. XuIII.---Quomodo meritum antiquorum fuerit impletum. 824
    CAP. XIX.---Cur Christus ad infernum descendit. 824
    CAP. XX.---De mansionibus et situ inferni, et morsu. 824
    CAP. XXI.---Ubi purgandi fuerunt antiquitus. 825
    CAP. XXII.---Ubi sint modo purgandi. 826
    CAP. XXIII.---Quando purgati celo donentur. 827
    CAP. XXIu.---Quomodo purgandi fuerunt in inferno. 827
    CAP. XXu.---Quid de purgandis factum sit, cum Christus descendit. 828
    CAP. XXuI.---Quod Christus ab inferis purgandos abduxit. 828
    LIBER QUINTUS.
    CAP. I.---Quando et qualis Christus resurrexit. 829
    CAP. II.---Quid sentiendum de ab infero eductis. 830
    CAP. III---Quomodo et quando Christus ascendit, et quando descendet. 831
    CAP. Iu.---Quando Christus Spiritum sanctum misit, et quomodo. 831
    CAP. u.---Quod nec uera columba, nec uere lingue apparuerunt. 833
    CAP. uI.---Quid prius, et quibus post predicauerint, et cur. 834
    CAP. uII.---Cur omnibus necessaria, singulis sint diuisa, et de fide et salute. 834
    CAP. uIII.---Cur patres pro filiis, et Ecclesia roget pro conuertendis. 835
    CAP. IX.---Unde filiis prospera et aduersa, et de fide et salute. 837
    CAP X.---Quomodo non saluetur quis nisi baptisetur. 838
    CAP. XI.---De efficacia fidei miste caritati. 839
    CAP. XII.---Sicut in martyrio, in fide aliquando salus sine baptismo. 839
    CAP. XIII.---Cur baptismus sit institutus. 840
    CAP. XIu.---Quid baptismus, quid Spiritus sanctus efficit, et baptismus quomodo sit institutus. 841
    CAP. Xu.---Lauantis et loti peruersitas baptismo non derogat. 841
    CAP. XuI.---De natura lauacri et significatione. 842
    CAP. XuII.---De conuenientia baptismi et passionis. 843
     CAP. XuIII.---Cur usque ad festiuitatem differatur baptismus. 844
    CAP. XIX.---Cur patrini puero in baptismo sunt necessarii. 844
    CAP. XX.---Quomodo patrinis dirigitur sermo, et de patrinis. 845
    CAP. XXI.---Cur differatur baptismus, et de maioribus baptizandis. 846
    CAP. XXII.---De baptismo et confirmatione non iteranda. 846
    CAP. XXIII.---Quando et cur paruuli sint confirmandi. 847
    CAP. XXIu.---De sacramentis iterandis, et uirtute baptismi. 847
    CAP. XXu.---Quales baptizati, et cur illis celi sint aperti. 848
    CAP. XXuI.---Unde sit auctoritas baptismo, et catechizationi. 849
    CAP. XXuII.---Queritur quid sit baptizatis celos aperiri. 849
    CAP. XXuIII.---Quando et quibus celum aperiatur. 850
    CAP. XXIX.---Cur in confessione celi non dicantur aperti, et de eorum apertione. 851
    CAP. XXX.---De confessione. 851
    CAP. XXXI.---Qualiter et quibus peccata condonentur. 852
    CAP. XXXII.---Ut bona nulla nocent, sic mala nulla iuuant. 854
    CAP. XXXIII.---De concupiscentia, ueniali peccato, et inuincibili. 854
    CAP. XXXIu.---De bonis mortuis, et malis mortuis. 856
    CAP. XXXu.---Unde quedam mala, et utrum uere mortua bona prosint. 857
    CAP. XXXuI.---De remuneratione et meritis. 859
    CAP. XXXuII.---Quod iustus possit cadere. 859
    CAP. XXXuIII.---De prouidentia, iudicio et caritate. 860
    CAP. XXXIX.---De perfecta caritate. 861
    CAP. XL.---De damnabilibus, et consensu, et negligenda. 861
    CAP. XLI.---De negligentia, et ui mortis. 862
    CAP. XLII.---Cur quartum non suscitauit, et unde omnis culpa iudicatur. 863
    LIBER SEXTUS.
    CAP. I.---De consideratione ante baptismum et post. 863
    CAP. II.---De praua uoluntate et eius effectu, et ignorantia. 865
    CAP. III.---Utrum minus peritis minus imputetur. 866
    CAP. Iu.---Quod Iudei et gentiles non excusantur. 867
    CAP. u.---De ignorantia. 868
    CAP. uI.---Unde nascatur ignorantia et aggrauetur. 869
    CAP. uII, uIII, IX, X, XI.---uarii casus referuntur. 869
    CAP. XII.---Ex corde opus iudicatur. 871
    CAP. XIII.---Iuxta operis euentum non est iudicandum. 871
    CAP. XIu.---Multis euentibus nemo tenetur. 872
    CAP. Xu.---De negligentia, ignorantia et infirmitate. 873
    CAP. XuI.---De ignorantia et infirmitate. 874
    CAP. XuII.---Que mala a Deo sint. 875
    CAP. XuIII.---An ignorantia et infirmitas in nobis a Deo sint. 876
    CAP. XIX.---In bello quid Deo, quid homini sit imputandum. 877
    CAP. XX.---Actio iniusta, cum malum sit, a Deo non est. 877
    CAP. XXI.---Quorum ministerio utatur Deus cum cedit, et quomodo. 878
    CAP. XXII.---Quales sint demones bonis et malis. 879
    CAP. XXIII.---De missione malorum spirituum. 880
    CAP. XXIu.---De flagello Dei, et angelis animabus et regnis presidentibus. 881
    CAP. XXu.---Quod Michel, relictis Iudeis, nos custodit. 881
    CAP. XXuI.---De officio Raphelis. 882
    CAP. XXuII.---De officio Gabrielis. 882
    CAP. XXuIII.---De legatione Michelis. 882
    CAP. XXIX.---Michel animas et preces suorum offert Deo. 882
    CAP. XXX.---Omnes angeli pro hominibus Deo seruiunt. 883
    CAP. XXXI.---De Cherubim et Seraphim. 883
    CAP. XXXII.---De Cherubim et Seraphim. 884
    CAP. XXXIII.---Unde dicatur angelus et spiritus. 884
    CAP. XXXIu.---Quot sint ordines et quibus addicti. 885
    CAP. XXXu.---Quot sunt officia, et quot eorum nomina. 885
     CAP. XXXuI.---Quid nuntient, et quid agant et quomodo. 885
    CAP. XXXuII.---Archangelis angeli sunt subiecti. 886
    CAP. XXXuIII.---Qui uirtutes et eorum ministeria. 886
    CAP. XXXIX.---Cur sint Potestates. 886
    CAP. XL.---Cur dicuntur Principatus. 886
    CAP. XLI.---De Dominationibus. 886
    CAP. XLII.---De Thronis et eorum officio. 886
    CAP. XLIII.---De Cherubim et Seraphim. 887
    CAP. XLIu.---Iuxta nominum interpretationem hominibus seruiunt. 887
    CAP. XLu.---A nouem ordinibus demones corruisse. 887
    CAP. XLuI.---Quomodo mali spiritus principi suo seruiunt. 888
    CAP. XLuII.---De hominum adiuuamine et delusione. 889
    CAP. XLuIII.---De qua multitudine sit princeps demoniorum. 890
    CAP. XLIX.---Quod diabolus maculat, et de maculatis. 891
    CAP. L.---Licet bona a Deo sint, nonnichil esse hominis. 894
    CAP. LI.---Quis mereatur celi ciuis esse. 896
    CAP. LII.---Quomodo sit consulendum reo. 901
    CAP. LIII.---Quomodo sit agendum cum egro, quomodo cum sano. 903
    CAP. LIu.---De reatu reum ex odio prosequentis. 905
    CAP. Lu.---Quomodo agendum iudici, eiusque ministro. 905
    CAP. LuI.---De duobus Ecclesie gladiis. 905
    CAP. LuII.---Quomodo sit agendum cum egro Deum timente. 906
    CAP. LuIII.---Quomodo cum morituris, cum conualentibus sit agendum. 908
    CAP. LIX.---Quid confessione, quid opus sit penitentia. 908
    CAP. LX.---De ligatione peccati et absolutione. 908
    CAP. LXI.---De potestate ligandi et soluendi. 910
    LIBER SEPTIMUS.
    CAP. I.---De dimissione peccatorum. 911
    CAP. II.---Quid disciplina cum oratione et eleemosyna mereatur. 913
    CAP. III.---De disciplina et ieiunio. 914
    CAP. Iu.---De oratione. 915
    CAP. u.---Quomodo corpori et anime debemus prodesse. 916
    CAP. uI.---Cur decimam offerimus, et de quibus, et quibus. 918
    CAP. uII.---Cur potestates a Deo sint constitute, et qualiter. 919
    CAP. uIII.---De terrenis potestatibus. 921
    CAP. IX.---De militibus et tribubus. 921
    CAP. X.---De eo qui ad clerum transire cupit. 922
    CAP. XI.---Cur citra subdiaconatum remanet coniugium. 923
    CAP. XII.---Quid agendum ut in suo gradu bene quis uiuat. 924
    CAP. XIII.---Quod spiritalis potestas non sit emenda, uel uendenda, uel eius possessio. 926
    CAP. XIu---De sacramento semel imposito, et suspensione, et degradatione. 927
    CAP. Xu.---De capellano et sacerdote parochiano. 927
    CAP. XuI.---Qualis sacerdos debeat esse et cur tales. 928
    CAP. XuII.---De doctrina sacerdotis, studio et baptismo. 928
    CAP. XuIII.---Incipit de doctrina morum. 930
    CAP. XIX.---De prelatis, continentibus, et coniugatis. 931
    CAP. XX.---De continentibus et coniugatis. 932
    CAP. XXI.---De excellentia prelatorum. 933
    CAP. XXII.---De transitu horum locorum ab uno ad alterum. 934
    CAP. XXIII.---De contemplatiua et actiua uita. 936
    CAP. XXIu.---Qualis prelatus debeat esse. 938
    CAP. XXu.---Contemplatio et actio que cui sit preferenda. 938
    CAP. XXuI.---De duabus dilectionibus. 940
    CAP. XXuII.---De diuersis hominum generibus. 940
    CAP. XXuIII.---Incipit de coniugio. 945
    CAP. XXIX.---De matrimonio gentium. 947
    CAP. XXX.---Unde diuortium et quomodo uir se habeat cum uxore. 947
     CAP. XXXI.---De concubitu, et naturalibus aliis actibus. 948
    CAP. XXXII.---De uoto continentie coniugii. 949
    CAP. XXXIII.---Quod possit diuerti propter fornicationem 950
    CAP. XXXIu.---Propter infidelitatem, et etiam morum intolerantiam diuerti potest. 951
    CAP. XXXu.---De quibusdam coniugii impedimentis. 952
    CAP. XXXuI.---Quos statuta Ecclesie a coniugio arceant. 953
    CAP. XXXuII.---De sponsione fide fulta, et matrimonio aliunde contracto. 954
    CAP. XXXuIII.---Que persone possint simul esse uel separari. 956
    CAP. XXXIX.---Quid boni maliue offerant nuptie. 956
    LIBER OCTAuUS.
    CAP. I.---De Eucaristie figuris. 959
    CAP. II.---De pane et uino sacrificii. 961
    CAP. III.---Cur aqua immisceatur, et quomodo participandum. 963
    CAP. Iu.---Quale corpus Christus discipulis tradidit nichil inde passurum. 964
    CAP. u.---De conuersione panis et uini in corpus et sanguinem Christi. 965
    CAP. uI.---Qui possint conficere, et quomodo debeant distribuere. 968
    CAP. uII.---Quoties ad minus communicandum. 968
    CAP. uIII.---Quod Dominus non uitauit hominum cibos; neque malorum consortia sunt uitanda. 969
    CAP. IX.---De cena Domini et aliis ueteribus non reducendis. 970
    CAP. X.---De libertate ciborum sine offendiculo sumendorum. 974
    CAP. XI.---De alternatione fidei Iudeorum et gentium. 977
    CAP. XII.---De Elia et Enoch. 978
    CAP. XIII.---Que precedent Christi aduentum, et de doctrina apostoli. 979
    CAP. XIu.---De electis, et ministris Antichristi. 981
    CAP. Xu.---De ultimo igne et mortuorum resurrectione. 982
    CAP. XuI.---De procreatione et incrementis hominum secundum diuersos. 984
    CAP. XuII.---Unum est principium, et de his qui remanent uel recedunt. 985
    CAP. XuIII.---De statu hominum post resurrectionem. 988
    CAP. XIX.---De descensu Domini, et tuba, et resurgentibus. 990
    CAP. XX.---De tuba, et aduentu Domini, et igne. 993
    CAP. XXI.---De ultimo igne et animabus purgandis. 994
    CAP. XXII.---De repentino interitu et signis iudicii. 995
    CAP. XXIII.---Quando ueniet ignis, et de resurrectione, et ascensu. 997
    CAP. XXIu.---De uerbis Domini signa sequentibus.
    CAP. XXu.---Qui prius remunerandi, boni an mali, iuxta merita. 999
    CAP. XXuI.---De loco iudicii et separatione iudicandorum. 1001
    CAP. XXuII.---De bonis et malis manifestandis. 1002
    CAP. XXuIII.---Unius conscientia omnium capit gesta. 1003
    CAP. XXIX.---Quomodo boni et mali Deum uidebunt. 1003
    CAP. XXX.---De duplici ordine saluandorum et damnandorum. 1005
    CAP. XXXI.---De iudicio Domini et sanctorum. 1007
    CAP. XXXII.---De statu miserorum et beatorum post iudicium. 1008
    Hugonis MATHONE, ad libros Sententiarum Roberti Pulli Obseruationes. 1010

SUGGERIUS ABBAS S. DIONYSII.
    Notitia. 1151
    Notitia altera. 1163
    uita Sugerii abbatis auctore Guillelmo Sandionysiano monacho.
    Liber primus. 1193
    Liber secundus 1197
    Liber tertius. 1201
    Epistola encyclica Sandionysiani conuentus de morte Sugerii. 1207
    LIBER SUGERII DE REBUS IN ADMINISTRATIONE SUA GESTIS. 1211
    CAP. I.---De Moligno et aliis. 1211
    CAP. II.---De Trembliaco. 1214
     CAP. III.---De recuperatione Argentoilensis abbatie. 1214
    CAP. Iu.---De uileassino. 1215
    CAP. u.---De Cormeliis Parisiensibus. 1216
    CAP. uI.---De Montiniaco. 1216
    CAP. uII.---De Cergiaco. 1216
    CAP. uIII.---De Louecenis. 1216
    CAP. IX.---De uernullello. 1216
    CAP. X.---De ualle-Crisonis. 1216
    CAP. XI.---De Monaruilla. 1218
    CAP. XII.---De Tauriaco. 1219
    CAP. XIII.---De Poionis uilla. 1221
    CAP. XIu.---De Feins et uendrouillare. 1221
    CAP. Xu.---De Belna. 1221
    CAP. XuI.---De decima de Baruilla. 1222
    CAP. XuII.---De Axone burgo qui nunc est Corboilus. 1223
    CAP. XuIII.---De cella constructa in loco qui dicitur Campis. 1223
    CAP. XIX.---Miraculum de muta. 1223
    CAP. XX.---De hydropica. 1224
    CAP. XXI.---De Marogilo. 1225
    CAP. XXII.---De Caluomonte. 1226
    CAP. XXIII.---De Berneualle. 1226
    CAP. XXIu.---De ecclesie ornatu. 1227
    CAP. XXu.---De ecclesie primo augmento 1227
    CAP. XXuI.---De dedicatione. 1228
    CAP. XXuII.---De portis fusilibus et deauratis. 1228
    CAP. XXuIII.---De augmento superioris partis. 1229
    CAP. XXIX.---De continuatione utriusque operis. 1230
    CAP. XXX.---De ornamentis ecclesie. 1230
    CAP. XXXI.---De tabula aurea superiori. 1230
    CAP. XXXII.---De crucifixo aureo. 1231
    LIBELLUS DE CONSECRATIONE ECCLESIAE A SE AEDIFICATAE. 1239
    uITA LUDOuICI REGIS uI. 1253
    Prologus. 1253
    CAP. I.---Quam strenuus in adolescentia fuerit, et quanta strenuitate fortissimum regem Anglorum Willelmum Rufum paternum regnum turbantem repulerit. 1255
    CAP. II.---Quod Burcardum Monmorenciacensem uirum nobilem ab infestatione Beati Dionysii cum omnibus complicibus suis compescuit. 1258
    CAP. III.---Quod comitem Bellimontensem Mattheum restituere castrum Lusarchias Claromontensi Hugoni cegit, cum ipse dominus Ludouicus idem castrum manu forti oppugnasset. 1259
    CAP. Iu.---Quod cum aliud castrum eiusdem Matthei Canliacum obsedisset, subita eris intemperies exercitum in fugam cegit; et nisi ipse Ludouicus fortiter restitisset, pene exercitus deperisset, et quod ipse Mattheus humiliter ei satisfecit. 1259
    CAP. u.---De Ebalo comite Ruciacensi. 1260
    CAP. uI.---De castro Maudunensi. 1261
    CAP. uII.---De castro, qui dicitur Mons-Acutus. 1262
    CAP. uIII.---De Milone, quomodo intrauit castrum Montis-Leherii. 1263
    CAP. IX.---De Buamundo principe Antiocheno. 1265
    CAP. X.---De captione castri Gornaci. 1273
    CAP. XI.---De captione castri Sancte Seuere. 1275
    CAP. XII.---De morte regis Philippi. 1276
    CAP. XIII.---De sublimatione eius in regem 1277
    CAP. XIu.---De captione Firmitatis Balduini, et liberatione comitis Corboilensis, et Anselmi Garlandensis. 1278
    CAP. Xu.---De colloquio inter regem Ludouicum et regem Anglorum Henricum habito apud Plancas Nimpheoli. 1281
    CAP. XuI.---De proditione facta in Rupe Guidonis a Guillelmo sororio eius, et de morte Guidonis, et cita ultione in eumdem Guillelmum. 1284
    CAP. XuII.---De eo quod fratri Philippo repugnanti castrum Meduntense et Montem-Leherii abstulit. 1287
    CAP. XuIII.---Quomodo castrum Puteolense capto Hugone subuertit.
    CAP. XIX.---De liberatione eiusdem. 1295
    CAP. XX.---De impugnatione Tauriaci, et restitutione Puteoli. 1297
    CAP. XXI.---De reciproca eius proditione. 1303
    Lectiones in anniuersario Ludouici regis
    Lectio septima. 1341
    Lectio octaua. 1342
    Lectio nona. 1343
    EPISTOLAE SUGERII ABBATIS S. DIONYSII. 1347
    EPIST. I.---Abbatis Clare-uallensis ad papam Eugenium.---De laude domini Sugerii abbatis. 1347
     EPIST. II.---Eugenii pape ad Sugerium.---Consolatoria. 1348
    EPIST. III.---Ulgerii Andegauensis episcopi ad Sugerium.---Nuntiata Petri Burguliensis abbatis morte, rogat ut successorem eius Robertum bene suscipiat. 1348
    EPIST. Iu.---Conuentus Burguliensis ad Sugerium.---Presentant ei, absente rege, Robertum electum ipsorum abbatem. 1349
    EPIST. u.---Sugerii ad episcopum Andegauensem Ulgerium.---Assensum prebet electioni conuentus Burguliensis, saluo regni iure, ne Burguliensis ecclesia diutius fatigetur. 1350
    EPIST. uI.---Ludouici regis ad Sugerium.---Significat se ad portas Hungarie feliciter peruenisse monetque ut pecuniam perquirat et transmittat. 1350
    EPIST. uII.---Eugenii pape ad Sugerium. 1351
    EPIST. uIII.---Comitis Andegauensis ad Sugerium.---Scribit se uix a graui morbo conualescentem, colloquium quod cum eo Balgenciaci habiturus erat interesse non posse. 1351
    EPIST.---IX.---Comitis uiromandensis ad Sugerium.---Mandat ut adsit conuentui ad portum uerberie conuocato pro pace Beluacensi, ut inde Parisios uenientes de rebus Pictauie simul tractatum habeant. 1351
    EPIST. X.---Comitis Theobaldi ad Sugerium.---Rogat ut obuiam ei occurrat apud Corboilum. 1352
    EPIST. XI.---Radulfi comitis uiromandensis ad Sugerium.---Querit quo die uenire uelit Parisios ad colloquendum cum Samsone archiepiscopo Remensi de militibus a fratre eius captis. 1352
    EPIST. XII.---Hugonis de Liziniaco ad Sugerium.---Rogat ut per omnia credat Wiormando, quem ad ipsum dirigit, et ut per eumdem de negotiis Pictauie rescribat. 1352
    EPIST. XIII.---Manasse episcopi Aurelianensis ad Sugerium. 1352
    EPIST. XIu.---Sugerii ad capitulum Carnotense.---Nuntios ad eos pastore orbatos mittit ad recipienda et conseruanda regis nomine regalia. 1353
    EPIST. Xu.---Conuentus S. Ricarii ad Sugerium.---Rogant ut confirmet electionem Arnulfi prioris Corbeiensis in abbatem S. Ricarii de Pontiuo. 1353
    EPIST. XuI.---Episcopi Aurelianensis ad Sugerium. 1354
    EPIST. XuII.---Comitis uiromandensis ad Sugerium.---Scribit se Remos uenisse ad papam pro suo et comitisse Flandrensis negotio; suam deinde absentiam excusat et eius beneplacitum rescire cupit. 1355
    EPIST. XuIII.---Comitisse Niuernensis ad Sugerium.---Rogat ut cuidam de Antissiodoro restituatur certa pecunie summa, quam Gaufredus Crassus de Stampis et Radulfus frater eius reddere recusabant. 1355
    EPIST. XIX.---Decani et capituli Carnotensis ad Sugerium.---Rogant ut electionem Gosleni episcopi Carnotensis uice domini regis approbet et regalia reddat. 1356
    EPIST. XX.---Sugerii ad capitulum Carnotense.---Ad precedentem responsoria. 1356
    EPIST. XXI.---Guillelmi de Mausiaco ad Sugerium.---Hierosolymam profecturus, scribit ut ad Burdellum mittat sapientem prepositum de suis, et hominem cui seruandam turrim Talemundi, quam Eblo de Malleone ablaturum se minabatur. 1357
    EPIST. XXII.---Ludouici regis ad Sugerium.---Scribit de aduentu suo Constantinopolim et de perquirenda pecunia que ipsi mittatur. 1357
    EPIST. XXIII.---Conuentus S. Ricarii ad Sugerium.---Rogant iterum ut concedat eis in abbatem priorem Corbeiensem, et ne diutius eos absque pastore manere sinat. 1358
    EPIST. XXIu.---Theoderici episcopi Ambiani ad Sugerium.---Scribit non sufficere sibi sumptus ad soluendam pecuniam pro qua denuo scriptus fuerat in ipsius libro. 1359
    EPIST. XXu.---Gaufredi archiepiscopi Burdegalensis ad Sugerium.---Rogat ne quid immutetur in terra Burdegalensi donec terre statum resciuerit. 1359
    EPIST. XXuI.---Episcopi Herefordensis ad Sugerium.---Pluribus eum commendat; deinde rogat ut quas missurus est reliquias S. Dionysii, eas certis titulis designet, et fideli portitori committat. 1359
    EPIST. XXuII.---Eugenii pape ad Sugerium. 1360
    EPIST. XXuIII.---Eugenii pape ad Sugerium. 1360
    EPIST. XXIX.---Samsonis Remensis archiepiscopi ad Sugerium.---Rogat ut succurrere sibi studeat contra Burgenses de S. Remigio, qui milites conduxerant ut ecclesias B. Marie et S. Remigii infestarent. 1360
    EPIST. XXX.---Treuerensis archiepiscopi ad Sugerium.---Querit quid ipsi de Hierosolymitana expeditione intimauerunt nuntii regis Francie. 1361
     EPIST. XXXI.---Petri abbatis Cluniacensis ad Sugerium. 1361
    EPIST. XXXII.---Eugenii pape ad Sugerium. 1362
    EPIST. XXXIII.---Petitio conuentus S. Ricarii ad Sugerium pro electione abbatis. 1362
    EPIST. XXXIu.---Theoderici episcopi Ambianensis ad Sugerium.---Monet secreto ut uigilet de eligendo uiro religioso in abbatem S. Ricarii. 1362
    EPIST. XXXu.---Gaufridi maioris et totius S. Ricarii communie ad Sugerium.---Rogant ut monachum suum Petrum, electum S. Ricarii abbatem, mittere non differat. 1363
    EPIST. XXXuI.---Episcopi Sarab. ad Sugerium.---Primo laudat eum impense; tum exposcit ab eo reliquias S. Dionysii, et excusat se quod, cum in Northmanniam transiisset, uisitare eum nequiuerit ante suum in Angliam reditum. 1363
    EPIST. XXXuII.---Comitis Andegauensis ad Sugerium.---Sanum se profitetur et paratum ad seruiendum regi, perinde ac si rex presens adesset. 1364
    EPIST. XXXuIII.---Comitis Theobaldi ad Sugerium et Radulfum comitem.---Rogat ne capiceriam Ecclesie Carnotensis exigant iure regalie, cum regale Carnotensis episcopatus ipse de rege teneat in feodum. 1365
    EPIST. XXXIX.---Ludouici regis ad Sugerium.---Scribit de itinere suo usque ad Antiochiam; mandat uero ut pecuniam colligere et mittere festinet. 1365
    EPIST. XL.---Sugerii ad Eugenium papam.---Narrat canonicos regulares S. Genouefe introductos esse, monetque quid ad huius operis absolutionem sit necessarium. 1366
    EPIST. XLI.---Comitis uiromandensis ad Sugerium.---Rogat ut clericis Beluacensibus ad preces regine pecunia indulgeatur de redditibus episcopatus Beluacensis, ad expensas itineris ipsorum ad papam pro electione Henrici in episcopatum Beluacensem. 1369
    EPIST. XLII.---Gaufredi episcopi Burdegalensis ad Sugerium.---Significat terre sue statum et infestationem regis terre per uicecomitem Gauarritanum. 1369
    EPIST. XLIII.---Decani et conuentus Aeduensis ad Sugerium.---Rogant ut electioni Henrici, fratris Burgundie ducis, assensum prebeat, eiusque personam pape commendet. 1371
    EPIST. XLIu.---Decani Nouiomensis ad eumdem Sugerium.---De electione Balduini, abbatis de Castellione, in episcopatum Nouiomensem, ut uice domini regis ei assensum prebeat. 1371
    EPIST. XLu.---Eugenii pape ad Sugerium. 1371
    EPIST. XLuI.---Abbatis Clareuallensis ad Sugerium. 1372
    EPIST. XLuII.---Sugerii abbatis ad papam Eugenium.---Quid contra canonicos S. Genouefe, qui Romam cateruatim properabant pauentes ne quid in ipsorum uita et re familiari immutaretur, facto sit opus significat. 1372
    EPIST. XLuIII.---Ludouici regis ad Sugerium---Mandat ut res Reginaldi de Bulis, qui in Oriente remanebat, et hereditatem Drogonis defuncti seruari curet. 1374
    EPIST. XLIX.---Henrici fratris regis ad Sugerium.---Expetitur in episcopum Beluacensem, rogat ut alius eligatur. 1374
    EPIST. L.---Ludouici regis ad Sugerium et alios.---Mandat ut persolui curent pecuniam quam mutuo acceperat per Ebraldum magistrum Templi. 1374
    EPIST. LI.---Eugenii pape episcopis Antissiodorensi, Suessionensi et Sugerio. 1375
    EPIST. LII.---Ludouici regis ad Sugerium---Mandat ut Arnulfo Lexouiensi episcopo centum et quatuor marcas argenti rependat, quas Arnulfus regi mutuo dederat. 1375
    EPIST. LIII.---Eiusdem ad eumdem et ad uiromandensem comitem.---Ut mortuis Alberto Daluolt et Hugone filio eius, turrim de Andresel, quam prefatus Albertus regis permissu construxerat, ad suum usque reditum seruari curent. 1375
    EPIST. LIu.---Eiusdem ad eosdem.---Mandat ut domum suam de Gisortio diligentiori cura seruari satagant. 1376
    EPIST. Lu.---Eiusdem ad eosdem.---Mandat ut amico suo Arnulfo, Lexouiensi episcopo, sexaginta modios de optimo uino suo Aurelianensi dare non renuant. 1376
    EPIST. LuI.---Eiusdem ad eosdem.---Ne suscipere recusent seruitium Archimbaldi de Soliaco, querela de eo post reditum suum definienda. 1376
    EPIST. LuII.---Sugerii ad Ludouicum regem.---Adiurat eum ne post terminum Pasche uel modicum in partibus Orientis demoretur; tunc scribit de pecunia soluta militibus Templi et comiti uiromandensi, ac de rancore in reginam Alienoram dissimulando. 1377
     EPIST. LuIII.---Ludouici regis ad Sugerium.---Multum se militibus Templi debere significat; et mandat ut pecunia quam ab eis mutuam acceperat, sine dilatione restituatur; tum scribit de dilato reditu suo. 1378
    EPIST. LIX.---Eiusdem ad eumdem.---Declarat plura sibi a militibus Templi collata officia, et monet ut grauem faciat uindictam de rebus et personis eorum qui clericum uenientem ad eorum capitulum membris decurtare presumpserant. 1379
    EPIST. LX.---Eiusdem ad eumdem et uiromandensem comitem.---Mandat ut pecuniam quam ipse a fratribus Religionis Hospitalis mutuo acceperat, reddi curent ante terminum medie Quadragesime. 1379
    EPIST. LXI.---Sugerii ad Eugenium papam.---Contra Clementem decanum ecclesie Parisiensis, qui cantori eiusdem ecclesie silentium indiscrete in choro imperauerat. 1380
    EPIST. LXII.---Comitis Flandrensis ad Sugerium. 1382
    EPIST. LXIII.---Comitis Niuernensis ad Sugerium.---Rogat ut certa die adsit apud S. Dionysium gratia colloquendi. 1382
    EPIST. LXIu.---Abbatis Clareuallensis ad Sugerium. 1382
    EPIST. LXu.---Comitis Flandrensis ad Sugerium.---Scribit Robertum regis fratrem, neutiquam ab eo bono animo et fraterno recessisse, contra quem paratum se profitetur ad honorem regni defendendum. 1383
    EPIST. LXuI.---Eugenii pape ad Sugerium. 1383
    EPIST. LXuII.---Eiusdem ad eumdem. 1383
    EPIST. LXuIII.---Eiusdem ad eumdem. 1383
    EPIST. LXIX.---Ludouici regis ad Sugerium.---De reditu suo post Pascha dilato, et de transmisso Balduino cancellario quem ad negotia regni peragenda accersiri iubet. 1384
    EPIST. LXX.---Abbatis Clareuallensis ad Sugerium. 1384
    EPIST. LXXI.---Gaufredi de Rancora ad Sugerium.---Declarat sibi traditam a rege terram Pictauiensem, mandatumque ut redditus eius iuxta regis beneplacitum ditribueret. 1384
    EPIST. LXXII.---Abbatis Clareuallensis ad Sugerium. 1385
    EPIST. LXXIII.---Henrici filii comitis Theobaldi ad Sugerium.---Consilium exposcit de Anserico Montis-Regalis, capto in tornamento a Rainaldo Pomponiensi. 1385
    EPIST. LXXIu.---Sugerii ad archiepiscopum Remensem.---Conuocat eum cum suffraganeis ad generalem conuentum Suessionibus habendum ad stabiliendam regni pacem contra insurgentium motus. 1386
    EPIST. LXXu.---S. de Chesiaco ad Sugerium.---Querit an turrem et terre prouinciam reddere debeat Gaufrido de Rancone. 1387
    EPIST. LXXuI.---Communie Beluacensis ad Sugerium.---Rogant ut iustitiam faciat de Gualerano Leuesmontis domino, qui hominem de communia iuratum ipsis diebus Dominice Resurrectionis ceperat et spoliauerat. 1387
    EPIST. LXXuII.---Ludouici regis ad comitem Theobaldum.---Scribit de gratiosis obsequiis Henrici filii eius in peregrinatione exhibitis, tum de suo reditu in Pascha dilato, et ut interim custodiendo regno inuigilet. 1388
    EPIST. LXXuIII.---Archiepiscopi Remensis ad Sugerium.---Querit an uenturus sit ad collegium Suessionibus pro regni negotiis indictum, quia si adesse nequeat, comiti Flandrie et episcopis, quos submonuerat, mandabit ne ueniant. 1388
    EPIST. LXXIX.---Abbatis Clareuallensis ad Sugerium. 1388
    EPIST. LXXX.---Ludouici regis ad Sugerium.---Mandat ut A. de uilerum cum omnibus ad ipsum respicientibus defensare studeat, quia deuotum sibi eum in partibus alienis expertus fuerat. 1389
    EPIST. LXXXI.---Archiepiscopi Bituricensis ad Sugerium.---Pro Iuueneto de Bituricis et Arnulfo filio eius. 1389
    EPIST. LXXXII.---Sugerii ad prepositos Bituricenses.---Mandat ut Petrum Maciacensem, de regali inuestitum, manuteneant 1389
    EPIST. LXXXIII.---Archiepiscopi Bituricensis ad Sugerium.---De turri S. Palladii prepositis regis reddenda. 1390
    EPIST. LXXXIu.---Sugerii ad comitem Radulphum.---De firmitate S. Palladii reddenda Bituricensi archiepiscopo, et de turri Bituricensi committenda Wildoni de Herembrachen. 1390
    EPIST. LXXXu.---Archiepiscopi Bituricensis ad Sugerium.---De redditione turris S. Palladii. 1391
    EPIST. LXXXuI.---Comitis uiromandensis ad Sugerium.---Rogat ut congressui cum archiepiscopo Remensi  et episcopo Suessionensi, in sua controuersia cum episcopo Nouiomensi, adesse dignetur. 1391
    EPIST. LXXXuII.---Archiepiscopi Burdegalensis ad Sugerium.---Rogat quid fieri uelit de prepositura urbis Burdegalensis tunc uacante. 1392
    EPIST. LXXXuIII.---Sugerii ad papam Eugenium.---Rogat ut sororibus Fontebraldensibus faueat, quas episcopus Pictauiensis uexabat, obedientiam ab eis requirens et abbatissam nolens benedicere. 1392
    EPIST. LXXXIX.---Eugenii pape ad Sugerium.---De reditu Ludouici regis. 1393
    EPIST. XC.---Antissiodorensis episcopi, et Clareuallensis abbatis.---Rogant ut treugas accipiat inter Hugonem de Marinis et Hugonem Bornum. Deinde significant regem e Palestina ad citeriores partes applicuisse. 1393
    EPIST. XCI.---Eugenii pape ad Sugerium. 1393
    EPIST. XCII.---Eugenii pape ad Senonensem archiepiscopum et eius suffraganeos. 1394
    EPIST. XCIII.---Clareuallensis abbatis ad Sugerium. 1394
    EPIST. XCIu.---Ludouici regis ad Sugerium.---Scribit applicuisse Calabrie partibus Iu Kalend. Augusti, causasque que proximum eius reditum retardent. 1394
    EPIST. XCu.---Archiepiscopi Bituricensis ad Sugerium.---In causa R. de Monte-Falconis. 1395
    EPIST. XCuI.---Ludouici regis ad Sugerium.---Mandat ut aduentanti sibi secreto ante alios occurrat; ut certior fiat de rumoribus circa regnum disseminatis, et sciat quomodo erga quemque se habere debeat. 1395
    EPIST. XCuII.---Cadurci ad Rotrocum comitem Perticensem.---De turri Bituricensi sibi commissa et ab abbate S. Dionysii reddi iussa, efficiat apud comitem uiromandensem ut sibi ea et Rotroco custodienda mandetur. 1396
    EPIST. XCuIII.---Odonis Beluacensis episcopi ad Sugerium.---Rogat ut absolui curet ab anathemate Petrum de Miliaco, excommunicatum quod neptam Manassen de Bulis in uxorem duxisset, cum Manasses eiusdem Petri amitam haberet uxorem: causa absoluendi erat quod Petrus, qui pagum Beluacensem malis affligebat, sponderet se crucem accepturum si absolueretur. 1397
    EPIST. XCIX.---Hugonis Senonensis archiepiscopi ad Sugerium.---Ut ecclesiam B. Columbe Senonensis sub tutelam suam recipiat. 1397
    EPIST. C.---Comitis Radulfi ad Sugerium.---Significat regem non ante festum Omnium Sanctorum aduenturum; suadet uero ut interim de seruientibus regis rationem accipiat. 1398
    EPIST. CI.---Odonis Beluacensis episcopi ad Sugerium.---De turbatione in urbe exorta significat consilium Radulfi comitis uiromandensis esse comitem Claramontensem inde expellendum. Rogat igitur ut colloquium indicet ad pacem reparandam. 1398
    EPIST. CII.---Episcopi Carnotensis ad Sugerium.---Queritur de preposito Hienuille, qui in ipsum insurrexerat, et rogat ne causam alii discutiendam remittat. 1399
    EPIST. CIII.---Hugonis archiepiscopi Rothomagensis ad Sugerium.---Ut Hugonis Brostin rapinas cerceat. 1399
    EPIST. CIu.---Gosleni episcopi Carnotensis ad Sugerium.---Excusat se quod ab eo uocatus interesse non possit solemnitati S. Dionysii, ob aduentum inopinatum domini Antissiodorensis episcopi. 1400
    EPIST. Cu.---Petri archiepiscopi Bituricensis ad Sugerium.---De reditu Ludouici regis. 1400
    EPIST. CuI.---Eugenii pape ad Sugerium. 1400
    EPIST. CuII.---Eiusdem ad eumdem. 1400
    EPIST. CuIII.---Eiusdem ad eumdem. 1400
    EPIST. CIX.---Decani et capituli Carnotensis ad Sugerium.---Querimoniam faciunt de Hugone de Bretiniaco et Ebrardo uicecomite. 1401
    EPIST. CX.---Abbatis S. Pantaleonis ad Sugerium.---Gratias ei agit pro exhibita humanitate erga quemdam puerum nepotem suum. 1401
    EPIST. CXI.---Archiepiscopi Senonensis ad Sugerium.---De reditu Ludouici regis. 1402
    EPIST. CXII.---Petri archiepiscopi Buturicensis ad Sugerium.---Eiusdem argumenti. 1402
    EPIST. CXIII.---Eiusdem ad eumdem.---De Bartholomeo archidiacono. 1402
    EPIST. CXIu.---Theobaldi comitis ad Sugerium.---Rescire cupit an Reginaldus de Cortiniaco satisfecerit de pecunia mercatoribus ablata. 1403
    EPIST. CXu.---Comitis uiromandensis ad Sugerium---Rogat ut de quibusdam dissensionibus longiores quos poterit inducias capiat, iubeatque ut seruientes regis Parisios conueniant. 1403
    EPIST. CXuI.---Comitis Theobaldi ad Sugerium.---Mandat Reginaldum de Cortiniaco mercatores regis captos  spoliasse: ad quam iniuriam ulciscendam pollicetur auxilium. 1403
    EPIST. CXuII.---Archiepiscopi Senonensis ad Sugerium.---De reditu Ludouici regis. 1404
    EPIST. CXuIII.---Cadurci clerici ad Sugerium.---De pecunia quam regi crediderat sibi de redditibus Pictauie soluenda. 1404
    EPIST. CXIX.---R. de Monte-Falconis ad Sugerium.---Mandat se esse paratum ad subeundum die competenti iudicium secundum consuetudines Bituricum, de homine qui suum ei seruitium denegabat. 1405
    EPIST. CXX.---Comitis Blecensis ad Sugerium.---Denuntiat ei iniuriam cambiatoribus de uizeliaco ad nundinas suas de Pruuino uenientibus illatam a Guarino filio Salonis, uicecomitis Senonensis. 1405
    EPIST. CXXI.---Episcopi Antissiodorensis ad Sugerium.---Commendat ei uxorem et filios Roberti medici, amici eius, defuncti. 1406
    EPIST. CXXII.---Comitis Niuernensis ad Sugerium.---Eiusdem argumenti. 1406
    EPIST. CXXIII.---Abbatis Ferrariensis ad Sugerium.---Rogat ut inducias ei concedat ad soluendam pecuniam reliquam, que Ferrariensi monasterio ad sacram expeditionem impetrata fuerat. 1406
    EPIST. CXXIu.---Comitis Niuernensis ad Sugerium.---Scribit de colloquio Aurelianis constituto cum Gaufredo de Danzeio, et de die belli a rege indicta eidem Gaufredo et cuidam militi suo. 1407
    EPIST. CXXu.---Eugenii pape ad Sugerium. 1407
    EPIST. CXXuI.---Cluniacensis abbatis ad Sugerium. 1407
    EPIST. CXXuII.---Eiusdem ad eumdem. 1408
    EPIST. CXXuIII.---Archiepiscopi Senonensis ad Sugerium. 1408
    EPIST. CXXIX.---Catalaunensis episcopi ad Sugerium.---Rogat ut apud regem pro eo sit patronus et intercessor. 1408
    EPIST. CXXX.---A. Redonensis episcopi ad Sugerium.---Scribit necesse sibi fuisse Nannetum usque descendere priusquam ad ipsum ueniret; uenturum autem se prima Quadragesime hebdomada. 1409
    EPIST. CXXXI.---Cleri B. Martini Turonensis ad Sugerium.---Rogant ut interesse uelit cuidam negotio quod in presentia legati Meldis tractandum erat aduersus clericos S. Mauritii. 1409
    EPIST. CXXXII.---Abbatis Clareuallensis ad Sugerium. 1410
    EPIST. CXXXIII.---Abbatis Cluniacensis ad Sugerium. 1410
    EPIST. CXXXIu.---Lugdunensis episcopi ad Sugerium.---Excusat se quod colloquio Carnoti ad subueniendum Orientali Ecclesie indicto adesse non possit quia Senonensis archiepiscopus primatus eius derogare non uerebatur. 1411
    EPIST. CXXXu.---Gaufredi archiepiscopi Burdegalensis ad Sugerium.---Excusatum se cupit quod ad submonitionem eius interesse non possit Carnotensi conuentui. 1412
    EPIST. CXXXuI.---Archiepiscopi Bituricensis ad Sugerium. 1413
    EPIST. CXXXuII.---Abbatis Pontiniacensis ad Sugerium.---Commendat ei causam thesaurarii Antissiodorensis, ipsius discretioni a Romano pontifice commissam. 1413
    EPIST. CXXXuIII.---Eugenii pape ad Sugerium. 1413
    EPIST. CXXXIX.---Ludouici regis ad Sugerium.---Ut finem imponat querelis pauperum Carnotensium, super Radulfum Malueisin, quas eius discretioni terminandos commiserat. 1414
    EPIST. CXL.---I. cardinalis S. Marie Noue ad Sugerium.---Commendat ei causam magistri Petri, ipsius iudicio ab Eugenio papa commissam. 1414
    EPIST. CXLI.---Hugonis cardinalis tituli in Lucina ad Sugerium.---Pro eodem magistro Petro. 1414
    EPIST. CXLII.---Hugonis Romani ad Sugerium.---Pro eodem magistro Petro. 1415
    EPIST. CXLIII.---Rogerii regis Sicilie ad Sugerium.---Rogat ut uicem rependens de statu suo ipsum per commeantes sepius ceritorem faciat. 1415
    EPIST. CXLIu.---Eugenii pape ad Sugerium. 1416
    EPIST. CXLu.---Nicolai abbatis Corbeie ad Sugerium.---Rogat se apud regem excusari quod Aurelianos neminem ad condictam diem miserit de negotio suo cum burgensibus Corbeie responsurum. 1416
    EPIST. CXLuI.---Ad Rogerium regem Sicilie.---Gratias ei agit quod suam ei prosperitatem significare, et de incolumitate ipsius querere haud dedignatus sit. 1417
    EPIST. CXLuII.---Eugenii pape ad Sugerium. 1417
    EPIST. CXLuIII.---Ludouici regis ad abbatem Sugerium.---Committit  ei causam electionis episcopi Laudunensis et Atrebatensis. 1417
    EPIST. CXLIX.---Abbatis uizeliacensis ad Sugerium.---Scribit in gratiam uidue Roberti medici, amici quondam eius, et filii ipsius defuncti. 1418
    EPIST. CL.---Sugerii ad regem Ludouicum.---Supplicat ne contra comitem Andegauensem quem ducem Normannie fecerat, in bellum prorumpat absque consilio optimatum quos conuocauerat. 1418
    EPIST. CLI.---Eugenii pape ad Sugerium. 1419
    EPIST. CLII.---Balduini Nouiomensis episcopi ad Sugerium.---De colloquio habendo cum Remensi archiepiscopo super instans negotium quod illi erat cum Rodulfo comite uiromandensi. 1419
    EPIST. CLIII.---Sugerii ad G. comitem Andegauensem.---Declarat ualde sibi displicere contentionem inter Gaufridum et regem Francorum; rogat uero ne occasione belli ecclesiarum possessiones ledantur. 1419
    EPIST. CLIu.---Sugerii ad T. Ambianensem episcopum.---Increpat quod Robertum de Boua, hominem pessimum, ad sacrorum communionem susceperit. 1421
    EPIST. CLu.---Gaufredi Burdegalensis archiepiscopi ad Sugerium.---Significat se inualetudine apud Fontem Ebraldi detentum indicto conuentui interesse non posse. 1421
    EPIST. CLuI.---Eugenii pape ad Sugerium. 1422
    EPIST. CLuII.---Sugerii ad B. episcopum Nouiomensem.---Rogat ut abbatem Compendiensem benedicat die festo S. Cornelii, si id sine grandi scandalo fieri possit. 1422
    EPIST. CLuIII.---B. Nouiomensis episcopi ad Sugerium.---Nuntiat benedictum abbatem Compendiensem, suadetque ut ad papam sine dilatione recurratur. 1423
    EPIST. CLIX.---Sugerii ad R. comitem uiromandensem.---De sacrilega Philippi fratris eius irruptione in ecclesiam Compendiensem; unde reliquias ui asportauit. 1423
    EPIST. CLX.---R. uiromandensis comitis ad Sugerium.---Annona et rebus monasterii Compendiensis a canonicis asportatis, scribit se sub manu regis positurum quod residuum est. 1424
    EPIST. CLXI.---Ludouici regis Francorum ad Sugerium.---Scribit se post festum S. Remigii cum ipso Compendii negotia terminaturum: interim uero matri sue et comitibus Radulfo et Theobaldo mandasse, ne aliquam Compendiensi monasterio molestiam afferant. 1424
    EPIST. CLXII.---Balduini Nouiomensis episcopi ad D. papam Eugenium.---Precatur ut ratam habeat electionem Hugonis Atrebatensis episcopi. 1425
    EPIST. CLXIII.---Sugerii ad D. papam Eugenium.---Narrat quomodo inter molestias et opprobria monachos religiosos in ecclesiam Compendiensem induxerit loco canonicorum, uita infamium. 1425
    EPIST. CLXIu.---Sugerii ad P. Cluniacensem abbatem.---Rogat ut ad papam scribat quatenus abbatem Compendiensis ecclesie benigne suscipiat. 1426
    EPIST. CLXu.---Sugerii ad Petrum Bituricensem archiepiscopum.---Ex cartulario ecclesie B. Marie de Capella. 1427
    EPIST. CLXuI.---Sugerii ad Petrum abbatem Cluniacensem. 1428
    EPIST. CLXuII.---Gaufridi comitis Andegauensis ad Sugerium.---Gratias agit, quod restituende paci inter regem et seipsum operam prebeat. 1428
    EPIST. CLXuIII.---Sugerii ad Gaufridum comitem Andegauensem.---Respondet ad precedentem. 1429
    EPIST. CLXIX.---Petri Bituricensis archiepiscopi ad Sugerium.---Petit excusari apud regem quod accedere Meduntam ad eum non possit. 1429
    EPIST. CLXX.---Eugenii pape III ad Sugerium.---Commendat ipsi Mo. subdiaconum. 1429
    EPIST. CLXXI.---Eugenii pape III ad Sugerium.---De uiolentia comitis Andegauensis erga fratrem suum Robertum. 1430
    EPIST. CLXXII.---Petri abbatis Cluniacensis ad Sugerium.---De mutua inter utrumque amicitia. 1430
    EPIST. CLXXIII.---Hugonis archiepiscopi Rothomagensis ad Sugerium.---Scribit ei pro suis ecclesiis Pontisare, Caluimontis, et Gisortii, quas rex usurpatas retinebat. 1430
    EPIST. CLXXIu.---Hugonis eiusdem ad Sugerium.---Iterum ei scribit pro ecclesia Gisortii. 1431
    EPIST. CLXXu.---Arnulfi Lexouiensis episcopi ad Sugerium.---De quibusdam negotiis inter ducem Normannie et comitem Andegauie. 1432
    EPIST. CLXXuI.---Henrici Winthoniensis episcopi ad Sugerium.---Rogat ut nuntium ad Flandrie comitissam dirigat, saluum pro se conductum ab ea petiturum. 1432
    EPIST. CLXXuII.---Theobaldi archiepiscopi Meldensis  ad Sugerium.---Commendat ei pauperes moniales de Fontanis. 1433
    EPIST. CLXXuIII.---G. prioris de Charitate ad Sugerium.---Ut fauore abbatis Clareuallensis compescat oppressiones sibi ab episcopo Antissiodorensi illatas. 1433
    EPIST. CLXXIX.---Stephani regis Anglie ad Sugerium---Gratias agit pro amicitia et exhibitis sibi apud regem Francorum beneficiis. 1434
    EPIST. CLXXX.---Henrici episcopi Wintoniensis ad Sugerium.---Commendat ei regis Anglie negotia. 1434
    EPIST. CLXXXI.---Balduini episcopi Nouiomensis ad Sugerium.---Excusat se quod uocatus ad eum non accesserit. 1435
    EPIST. CLXXXII.---Sugerii ad Henricum episcopum, capitulum, clerum et populum Beluacensem.---Eos reuocat a seditione in regem meditata. 1435
    EPIST. CLXXXIII.---Gosleni episcopi Suessionensis ad Sugerium.---De desiderio ipsum uidendi. 1437
    EPIST. CLXXXIu.---Sugerii ad Goslenum episcopum Suessionensem.---Respondet ad precedentem. 1438
    EPIST. CLXXXu.---Gosleni episcopi Suessionensis ad Sugerium.---Respondet ad precedentem. 1438
    EPIST. CLXXXuI.---Sugerii ad Ludouicum regem.---Regem regnumque Deo commendat, regi ecclesiam S. Dionysii. 1438
    EPIST. CLXXXuII.---Sugerii abbatis S. Dionysii ad S. Bernardum.---Gratias agit de consolatione sibi in extremis agenti data, seque ipsius commendat orationibus. 1440
    Testamentum Sugerii abbatis. 1440
    CONSTITUTIONES SUGERII ABBATIS. 1445
    I.---De commemoratione B. Marie apud S. Dionysium singulis septimanis, sabbato scilicet et u feria, et de refectione fratrum eisdem diebus. 1445
    II.---De hominibus uille B. Dionysii libertati traditis. 1448
    III.---Super rebus pluribus Ecclesie S. Pauli concessis a Sugerio abbate, et modio uini, et centum anibus in die obitus sui. 1449
     Iu.---De cultura Indicti. 1452
    u.---De area empta a Girardo Hospitalario. 1452
    uI.---De uillis B. Dionysii abstractis, uidelicet Blitestorp et aliis. 1452
    uII.---De religiosorum uictu augendo et primis fundamentis ecclesie S. Dionysii ab ipso edificate. 1453
    uIII.---De immunitatibus uille ual-Cresson. 1459
    IX.---De decima S. Briccii. 1459
    X.---De Ioanne, Bernardo, Petro et Giraldo eremitis. 1460
    PRIuILEGIA S. DIONYSIO CONCESSA, TEMPORE SUGERII ABBATIS. 1461
    I.---Ludouicus rex, huius nominis sextus, priuilegia S. Dionysii auget et confirmat, occasione uexilli de altari beatorum martyrum suscepti. 1461
    II.---Eiusdem Ludouici regis et Philippi filii eius priuilegium pro monasterio S. Dionysii. 1463
    III.---Ludouici uII priuilegium. 1465
    Iu.---Eiusdem regis priuilegium. 1466
    u.---Eiusdem regis priuilegium. 1468

WILLELMUS SANDIONYSIANUS MONACHUS, SUGERII DISCIPULUS.
    Notitia. 1468
    EPISTOLA WILLELMI ad quosdam ex suis comonachis.---Laudat solitariam quam in Aquitania elegerat mansionem, excusatque se a reditu ad pristinos quos dimiserat honores. 1471

IOSLENUS SUESSIONENSIS EPISCOPUS.
    Notitia. 1475
    EXPOSITIO IN SYMBOLUM ET IN ORATIONEM DOMINICAM. 1479
    Obseruatio preuia. 1479
    Incipit Expositio in symbolo. 1479
    Incipit Expositio in oratione Dominica. 1489
    Charta Iosleni pro monasterio Silue Maioris. 1495
    INDEX IN ROBERTUM PULLUM. 1499




 FINIS TOMI CENTESIMI OCTOGESIMI SEXTI.

