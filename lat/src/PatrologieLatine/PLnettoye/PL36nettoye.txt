
PATROLOGIAE TOMUS XXXuI.

S. AUGUSTINI

TOMI QUARTI PARS PRIOR.


PARISIIS, uENIT APUD EDITOREM IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1845.


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD USQUE INNOCENTII III TEMPORA FLORUERUNT RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE, Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS XXXuI.


S. AUGUSTINI



TOMI QUARTI PARS PRIOR.


PARISIIS, uENIT APUD EDITOREM IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1845.


uolume title page
SANCTI AURELII

AUGUSTINI

HIPPONENSIS EPISCOPI

OPERA OMNIA,

POST LOuANIENSIUM THEOLOGORUM RECENSIONEM, CASTIGATA DENUO AD MANUSCRIPTOS CODICES GALLICOS, uATICANOS, BELGICOS, ETC., NECNON AD EDITIONES ANTIQUIORES ET CASTIGATIORES, OPERA ET STUDIO MONACHORUM ORDINIS SANCTI BENEDICTI E CONGREGATIONE S. MAURI. Editio nouissima, emendata et auctior, Accurante M * * * *, Cursuum completorum Editore.

TOMUS QUARTUS. Pars prior.
16 uOL. PRIX: 85 FR.

PARISIIS uENIT APUD EDITOREM IN uICO DICTO MONTROUGE, IUXTA PORTAM INFERNI, GALLICE: PRÈS LA BARRIÈRE D'ENFER. 1841.


CONTENTA IN QUARTO TOMO.


ENARRATIONES IN PSALMOS.




Main uolume text




[OPERA OMNIA S. AUGUSTINI.]





IN QUARTUM TOMUM Prefatio.

Si postremos illos Retractationum libros nobis Augustinus reliquisset, quibus habitos ad populum Tractatus recensere se uelle epistola sua ad Quoduultdeum testabatur ; immensum hoc in Psalmos Dauidicos opus ibi haud dubie illustrasset iis obseruationibus, que prefationis loco, nostra multo utilioris, esse potuissent. At cum propositum exsequi beato uiro per mortem non licuerit, arbitramur officii nostri hoc loco paucis exponere, primo quibus momentis ad suscipiendam Psalmorum enarrationem impulsus sit, postea quem in ea ordinem seruauerit, deinde quam secutus fuerit in exponendo rationem, tum quas leges sibi prestituerit, denique cuinam institerit uersionum.

Psalmis Dauidicis mirum in modum capiebatur Augustinus. Eorum cantus, quo tempore illum in Ecclesia Mediolanensi audire cepit, adeo suauiter ipsius afficiebat animum, ut piis hisce motibus ad maturandam conuersionem suam uehementius stimularetur . Tradit etiam uir sanctus in suo secessu apud Cassisiacum, ubi se ad Baptismum comparabat, tantopere diuinum in se amorem exarsisse legendis iisdem sacris Canticis, ut ardentissimo flagraret desiderio illos per orbem uniuersum, si qua fieri potuisset, recitandi; simulque amarissimo doloris cum indignatione ac commiseratione coniuncti sensu pungeretur, quod que mysteria remediaque illic continentur, Manichei lugenda cecitate non uiderent, atque adeo antidotum, quo sanitas eis restitui potuisset, respuerent .

Atqui licet e Psalmis tantum luminis duci, tam uberem pietatis succum exprimi posse intelligeret, proprio nimirum experimento; attamen priuata sua meditatione contentus, nunquam fortassis ad eos publice exponendos animum appulisset, nisi ipsum petite aliunde cause permouissent. Enimuero tam magnificam imbiberat de Psalmorum prestantia opinionem, ut quotquot ex illis apertissimi uidebantur, iidem habendi essent ipsius iudicio reconditissimi. Nec sane aliud cause fuisse cur ad psalmum centesimum decimum octauum, cuius expositionem ab eo tantum non conuiciis flagitabant, explanandum, post tantas moras et procrastinationes accesserit, ipse satis declarat istis uerbis, Quanto enim uidetur apertior, tanto mihi profundior uideri solet . uerumtamen cum dignitatis quam gerebat ratio exigeret ut plebem cure sue creditam preceptis institueret, obiurgationibus corrigeret, informaret ad pietatem, in bonorum operum uirtutumque christianarum studio et usu confirmaret; quanquam Scriptura omnis, Apostolo teste, ad id conducit ; eum tamen oportuit in primis Psalmos adhibere, utpote quos passim populi manibus teri ac in ore uersari cerneret, eoque ad illud assequendum iudicaret efficaciores, quod mysteria atque precepta in sacris omnibus paginis, quarum illi quoddam ueluti compendium exhibent, dispersa, in se complectantur. Desudauit igitur in hoc labore summa cura et sedulitate, et si quando molestis improbisque precibus eorum qui commentationes in Psalmos, quos ipse nimis difficiles existimabat, postulabant, non nisi egre morem gessit: contra uidemus aliquando nolle ipsum Psalmis, quos in manibus habebat, relictis, ad alia calamum transferre; eo quod que multis essent conducibilia, eadem putaret semper anteponenda. Magis urgent, inquit, que pluribus utilia fore speramus .

Cum primum ad illud opus aggressus est Augustinus, quemadmodum ipsius consilium non erat Dauidicum omne Psalterium commentari, ita rationem ordinis haud magnopere habendam existimauit. Et quidem epistole ad Paulinum anno circiter 414 scripte locus ille, quo strictiorem psalmi decimi sexti enarrationem dudum abs se factam testatur, Recensui, inquiens, breuissimam quamdam eiusdem psalmi expositionem, quam iam olim dictaueram , eo cogitationem nostram impellit, ut, cum eamdem illam expositionem, tum omnes alias eadem breuitate ac stylo concinnatas, totius operis primas exiisse arbitremur. Statuerat etiam Graduales quos uocant Psalmos ex ordine enucleare, quod in centesimum uigesimum secundum disserens significat his uerbis, Ascendentis Cantica ex ordine cum Sanctitate uestra consideranda suscepi. Similiter in centesimum uigesimum quintum ac centesimum trigesimum primum dicit ita se ad psalmos illos uenisse, ut cuiusque ordo postulabat: cum tamen uigesimum sextum in festo B. Crispine, cuius agonem nonis decembris referunt Martyrologia, psalmum uero trigesimum septimum in die natali S. Felicis, cuius martyrium nonis nouembris renuntiatur, exposuerit. Sed in reliquis omnibus eum ordini non fuisse addictum, uarii loci planum faciunt Exempli causa, in psalmum sexagesimum sextum explanationes centesimi secundi et centesimi tertii citat; in centesimum secundum enarrationem centesimi tertii, quam etiam in exponendo octogesimum quodam modo uidetur indicare. In epistola ad Euodium data exeunte anno 415, tradit proxime dictatas a se psalmorum sexagesimi septimi, septuagesimi primi et septuagesimi septimi enarrationes fuisse; nolle uero se, suum in reliquos psalmos, quos necdum explicauerat, laborem interpelli : unde colligas  tunc non bene multos superfuisse quos tractaret. Loca, tempora, casus, persone, sepe sepius enarrandum psalmum ei suggerebant. Debemus trigesimi quarti et centesimi trigesimi noni commentationes imperio uel precibus episcoporum, quos tunc temporis conuentum aliquem habuisse coniicere est. Idem puta de commentatione in trigesimum sextum, quemadmodum in exordio sermonis secundi super eodem psalmo ipsemet narrat. Quinquagesimum secundum Fratris, alicuius forsitan episcopi, impulsu se tractandum suscepisse testatur. Nonagesimum quartum populo exposuit Patris, ut ait, iussis obsecuturus, nimirum uel Aurelii Carthaginensis, uel senis ualerii, quem in episcopatu Augustinus excepit. De psalmo centesimo tertio idem similiter declaratur in secundo prolixiorum horumce quatuor sermonum, quibus Carthagine uir sanctus memoratum psalmum edisseruit. Propositum sibi a uiro quodam magne auctoritatis, quem suum quoque patrem uocitat, psalmum octogesimum sextum excussit ex tempore. Quin etiam uidetur in quinquagesimum primum uerba fecisse, non ante meditatus que diceret: cum ibi uereri se testetur, ut id tanta accuratione prestet, quantam exigit oratio, non attente solum auditorum auribus, sed scriptorum quoque calamo, ut publici iuris fiat, excipienda. Quandoquidem, inquit, placuit fratribus, non tantum aure et corde, sed et stylo excipienda que dicimus, ut non auditorem tantum, sed et lectorem etiam cogitare debeamus . Psalmo centesimo trigesimo octauo alterius breuioris uice, quem Augustinus parauerat, ac de more ante expositionem legi iusserat, recitato; casum hunc ille in argumentum diuine uoluntatis traxit, atque ex tempore eumdem illum psalmum explanauit. Diebus dominice Passioni sacris psalmi uigesimi primi, quod is eidem mysterio conueniret, pronuntiauit fusiorem explanationem; sicut et psalmi centesimi festis Paschalibus, queis ob inscriptionem Alleluia congruit. Opere non est, alios psalmos, quos nata occasione tot uariis solemnitatibus ac locis, Hippone-regio, Carthagine, Utice atque alibi fuit interpretatus, hic annotare: satis enim est, quod ea suo queque loco in limine earumdem enarrationum indicamus. Addimus hoc unum, coronidem operi suo sanctum Antistitem posuisse exposito centesimo decimo octauo psalmo, prout in eiusdem prologo significat, quem quidem placuit hoc loci integrum representare.

Psalmos omnes ceteros, ait, quos codicem Psalmorum nouimus continere, quod Ecclesie consuetudine Psalterium nuncupatur, partim sermocinando in populis, partim dictando exposui, donante Domino, sicut potui: psalmum uero centesimum octauum decimum, non tam propter eius notissimam longitudinem, quam propter altitudinem paucis cognoscibilem differebam. Et cum molestissime ferrent fratres mei, eius solius expositionem, quantum ad eiusdem corporis Psalmos pertinet, deesse opusculis nostris, meque ad hoc soluendum debitum uehementer urgerent; diu petentibus iubentibusque non cessi: quia quotiescumque inde cogitare tentaui, semper uires nostre intentionis excessit. Quanto enim uidetur apertior, tanto mihi profundior uideri solet; ita ut etiam quam sit profundus, demonstrare non possim. Aliorum quippe, qui difficile intelliguntur, etiamsi in obscuritate sensus latet, ipsa tamen apparet obscuritas; huius autem nec ipsa: quoniam talem prebet superficiem, ut lectorem atque auditorem, non expositorem necessarium habere credatur. Et nunc quod tandem ad pertractationem eius accedo, quid in eo possim, prorsus ignoro: spero tamen ut aliquid possim, affuturum atque adiuturum Deum. Sic enim feci de omnibus,` quecumque sufficienter, cum prius mihi ad intelligendum uel explicandum difficilia ac pene impossibilia uiderentur, exposui. Statui autem per sermones id agere, qui proferantur in populis, quos Greci uocant. Hoc enim iustius esse arbitror, ut conuentus ecclesiastici non fraudentur etiam psalmi huius intelligentia, cuius, ut aliorum, delectari assolent cantilena.

Fuere igitur hi sermones triginta duo in psalmum centesimum decimum octauum populi quidem causa lucubrati, sed nequaquam ab Augustino pronuntiati. Et hoc ipsum forte significatum uoluit Possidius, cum post enumeratas expositiones, quas solummodo uir sanctus dictauit, ita subdit: Reliqui omnes Psalmi, excepto centesimo decimo octauo, in populo disputati sunt .

Psalmorum autem e sacro suggestu habitorum numerus alios longe superat. Que res facile uideri posset inde contigisse, quod magnus Presul tot ac tam uariis Ecclesie curis districtus, uix aliud tempus nancisceretur, quod isti labori impenderet: sed ex iis que supra retulimus ex psalmi centesimi decimi octaui enarratione manifestum est, hancce methodum explicande Scripture magis illi probatam fuisse propter populum, qui sola hac uia diuinarum Litterarum sensum in concionibus ecclesiasticis doceri poterat. In illis porro ad plebem Tractatibus, obseruationes quedam inseruntur, ac certe Psalmorum sententie in schismata, in errores ac in uitia temporum istorum torquentur, quibus eorum lectio multo iucundior euadit. Illic etiam locos ex Euangelio, Actibus atque Epistolis Apostolorum maxime insignes reperias, quos idcirco sanctus Doctor una cum Psalmo enucleauit, quia eodem die recitati fuerant in ecclesia. Denique occurrunt adhortationes uehementes, que persuadeant; elocutiones inflammate, que abripiant; figure tot flammis atque ignibus, si fas ita loqui, grauide, ut in eas oculos coniicere uix quisquam possit, quin incendatur eodem ardore quem experiri se testabantur ii qui dicebant: Nonne cor nostrum ardens erat in nobis, dum loqueretur in uia, et aperiret nobis Scripturas ?

Id expertus est beatus Fulgentius, cum Tractatum in psalmum trigesimum sextum legeret, cuius exordium e consideratione diei extremi iudicii ideo sumitur, quod eo die caput XXIu Matthei fuerat recitatum. Hic siquidem, ut in eius uita Ferrandus auctor est, cum apud animum suum iam decreuisset mundo nuntium  remittere, beati Augustini exponentis trigesimum sextum psalmum disputatione commonitus, publicare suum statuit uotum, mutare gestiens habitum .

Quod uero ad plebem, cuius aures implebant sermones illi Pastoris sui feruore incitati et quasi animati, haud egre adducimur ut credamus eam frequenter illis motibus raptam fuisse, quos nonnunquam suis plausibus significat: cuius quidem plebis auiditati referende sunt accepte tot egregie ad mores informandos digressiones, in quas sanctus Presul opportunitatem nactus diuertitur, quemadmodum in suo prologo ad Psalmos notat Cassiodorus: Cum nimis auidos populos, inquit, ecclesiasticis dapibus explere cupit, necessario fluenta tam magne predicationis emanauit.

Idem auctor eodem loco totum hoc Augustini commentarium in decadas fuisse distributum innuit hisce uerbis: Que ille, inquit, in decadas quindecim mirabiliter explicauit. Cuius partitionis uestigium nullum in manuscriptis reperimus, exceptis tribus, uno Iolyano Ecclesie Parisiensis, qui in fronte prefert, Incipit liber decada domini Augustini a Psalmo I, Beatus uir, usque LI, et duobus Colbertinis, quorum alter enarrationi psalmi quadragesimi hec subdit, beati Aurelii Augustini episcopi finit decada de libro primo. Alter uero compendium totius operis complectens, uersus quosdam in capite uoluminis exhibet, qui cum prefationibus ac elogiis infra edendis locum habeant, non indignos. In his autem isthuc pertinet is uersus:

Ter quinis decadis grande peregit opus.
uerumtamen cum Possidius distributionis eiusmodi non meminerit, eam Augustini tempore uel iussu factam credibile non est. Atque idem forte hic acciderit, quod T. Liuii libro, quem, ut Petrarcha epistola ad Ioannem Boccacium obseruat, in partes quas decades uocant, non ipse qui scripsit, sed fastidiosa legentium scidit ignauia .

ueniamus iam ad precipuum caput, regulas uidelicet quas in interpretando seruauit Augustinus. Multa hic essent obseruatu necessaria, nisi hoc argumentum ipsemet beatus Doctor in libris de Doctrina Christiana pertractasset. Primo siquidem quod ad litteram spectat, ut eam integram atque illibatam habeat, que precepta illic tradit, ea pro sua uirili hoc in commentario sequitur. Latinas editiones inter se componit, exemplaria greca consulit, colligit uarias lectiones; undenam irrepserit diuersitas, ex interpretum uitio, an e textus greci ambiguitate inuestigat: eius denique illa sedulitas, qua tot locos tam anxie discussit, huc eum impulit, ut Psalterium multoties ad idioma hellenicum recenseret castigaretque. Hoc intelligas licet ex eiusdem ad Audacem epistola, ubi cum dixisset Psalterium a beato Hieronymo ex hebreo sermone conuersum non habere se, prosequitur in hunc modum: Nos autem non interpretati sumus, sed codicum Latinorum nonnullas mendositates ex grecis exemplaribus emendauimus. Unde fortassis fecerimus aliquid commodius quam erat, non tamen tale quale esse debebat. Nam etiam nunc, que forte nos tunc preterierunt, si legentes mouerint, collatis codicibus emendamus .

Primus littere sensus interdum nichil continet, nisi simplicis ac spiritualis: at idem sepius relatus et figuratus est. Tuncque uere affirmare possumus, quod est dictio significationi sue comparata, id est, litteralem sensum esse cum spirituali comparatum: et quemadmodum fieri non potest ut ad sensum illum spiritualem perueniamus, nisi prius litteralem probe perspectum habuerimus; ita litteralis superuacaneam fore cognitionem, si spiritualem assequi negligamus. Hoc fuit in causa cur sanctus Presul, sensu litterali, quoties eum satis per se apertum cognitumque existimauit, omisso, recta in spiritualem tenderet. Quod quidem ei non solum usu uenit in sermonibus ad populum habitis, in quibus eius potissimum profectui seruire cogebatur; uerum etiam in expositionibus, quas in quosdam Psalmorum dictauit, ubi ex animi uoluntate stylo indulgere ipsi fas erat.

Cum uero in sancte Scripture uocibus spirituales sensus lateant plurimi, qui omnes pereque pii, pereque ueri uideri possint, haud semper contentus fuit unicum expromere. Ad tertium usque eruit e psalmo tertio, quem primo quidem Christo Domino in propria sua persona considerato, mox eidem cum Ecclesia, quacum ille unum quasi corpus efficit, coniuncto; denique fidelium singulis accommodat. In tertium uero quarti decimi psalmi uersum, exposito primo sensu pulchre sciteque subdit: Iste simplex intellectus cui sufficit, sufficiat; sed nonnulla uerba Scripturarum obscuritate sua hoc profuerunt, quod multas intelligentias pepererunt. Itaque hoc si planum esset, unum aliquid audiretis; quia uero obscure dictum est, multa audituri estis.

Regulas in habendo uariorum sensuum, qui animo occurrunt, delectu, sequitur errori minime obnoxias. Enimuero preterquam quod rationem, ut dicebamus, longe maximam habet littere, cui quidem ante omnia sensus ad amussim quadret necesse est; semper ob oculos sibi caritatem constituendam ponit, quam Scripture totius finem esse docet in psalmum centesimum quadragesimum: Quidquid salubriter, inquit, mente concipitur, quidquid ore profertur, uel de qualibet pagina exsculpitur, non habet finem nisi caritatem. Quam doctrinam sumpserat cum ex Euangelio, ubi generaliter a Christo pronuntiatur illud effatum, In his duobus mandatis uniuersa Lex pendet et Prophete : tum ex Apostolo, quo iudice prime ad Timotheum capite primo, Finis precepti est caritas . Huius regule beneficio sensus christianis moribus parum congruos, quos nonnulli Psalmorum loci obiicere animo possent, procul amandat: uerba que ab ulciscendi libidine proficisci atque improbis exitium imprecari uideantur, docet nichil aliud esse quam malorum quibus illi, nisi  corrigantur, obruendi sunt, prophetias ac predictiones: Dauidis uota aduersus inimicos suos meliorem in partem accipienda, ibique preces quibus uiri sancti peccatores Deo commendant, intelligendas: locutiones illas, queis aduersarios suos confundi, cadere, prosterni petit, obscura quadam ratione peccatorum conuersionem ac penitentiam indicare: si quando hostes uincere aut ab eisdem liberari cupiat, re uera orationes esse, ne in tentationibus succumbat: denique per inimicos Dauidis, non demones tantum aut peccatores, sed et uitia atque animi affectus, quibus continuo in uia salutis impugnamur, designari.

Hac eadem regula adducitur, ut petitiones promissionesque Psalmorum, que ad apices exposite nonnisi temporalia bona significant, eternis accommodet: que de exteriori uirtutum exercitio precipiuntur, ad interiorem pietatem transferat: demum ubicumque templi, eleuationis oculorum, clamoris, cantici noui, laudis mentio fit, nos inde ad mentis et cordis affectiones ac motus, ad uitam nouam, necnon ad operum que Deus in suam gloriam cedere iubet, sanctitatem traducat.

Ut expeditiorem nobis aditum ad sensus illos insinuande pietati adeo conducibiles pararet, uiam non potuit inire maioris compendii, quam si loquentem Dauidis ore Dominum Iesum induceret, prout illi cum ueterum usus, tum uel maxime quorumdam locorum e Psalmis in Nouo Testamento facta interpretatio prescribebant. Tertullianus in libro aduersus Praxeam scribit: Sed et omnes pene Psalmi Christi personam sustinent, Filium ad Patrem, id est Christum ad Deum uerba facientem representant . Hieronymus epistola ad Paulinum: Dauid Simonides noster, Pindarus et Alceus, Flaccus quoque, Catulus, atque Serenus, Christum lyra personat . Hilarius uero in prologo suo ad Psalmos id ipsum multis prosequitur, ibique contendit Psalmos uniuersos allegoricis et typicis contextos esse uirtutibus, que ad Christum pertineant; eius aduentum, incarnationem, passionem, resurrectionem denique ac iudicium, materiam omnem sacris hisce Canticis suppeditare; eorumdem mysteriorum fidem clauis cuiusdam ueluti uice fungi, sine cuius opera accessus ad Psalmorum intelligentiam sit interclusus. Id similiter Augustinus in illis explicandis nunquam non inculcat, ut etiam ipse necessum habeat repetitiones suas interdum excusare, huius regule utilitatem necnon illius probe intelligende necessitatem in medium proferens. Eius rei argumenta producit e sacris Codicibus petita: quale est, uerbi gratia, illud Christi pronuntiatum, Necesse est impleri omnia que scripta sunt in lege Moysi, et Prophetis, et Psalmis de me . Repetit frequentius Dauidem Christi ex ipsius semine nascituri figuram gerere, ipsius nomen significatione sua Christum designare, sub quo etiam nomine hunc a multis Prophetarum annuntiatum constat; non pauca esse que Dauidi aptari nequeant: quod ipsum iam ante plurimi scriptores doctissimi animaduerterant, maxime in psalmos septuagesimum et octogesimum octauum; atque adeo ipsemet Apostolorum Princeps in Actuum c. 2, u\. 25, ubi locum unum e psalmo quinto decimo refert. Obseruat tandem Christum e cruce pendentem ipsis Psalmorum uocibus usum, quasi illud nos docere uoluisset, eosdem causa sua fuisse scriptos. uerum cum non pauca, que ab ipsius sanctitate abhorreant, ibi legantur, monet subinde beatus Doctor ne Christum tanquam separatum a membris suis, hoc est Christianis, consideremus; sed tanquam uniuerso Ecclesie corpori, cuius caput est, uinculo nunquam dissoluendo coniunctum: unde fit, ut infirmitates nostras, mala atque peccata sibi adscribat; quemadmodum in psalmo uigesimo primo, cuius uerbis in passione sua loquitur, aduertimus.

uias Augustino mire ingeniosas, quibus Christum sub uariis rationibus in Psalmis adumbratum deprehenderet detegeretque, eiusdem Christi caritas suggerebat. Non tamen iuerimus inficias, quin ueteres, a quibus excussum iam fuerat idem argumentum, plurimos ac preclaros sensus, qui sub figurarum inuolucris latebant, in lucem extulissent. At si huius illorumque commentationes inter se conferantur, tum intelligetur eum sepissime uel maiorem lucem afferre iisdem mysteriis, uel etiam noua, que illi quanquam non diuersam methodum secuti pretermiserant, euoluere. Neque uero Hieronymum in epistola sua 92, que inter Augustinianas 72 numeratur, aliud sibi uoluisse crediderimus, ubi postquam testatus est, si dixerit non defuturos forte qui libris eius notam illinant censoriam, cum ipsum quoque Euangelium impio perditorum dente mordeatur, illud non eo se dixisse, quod in operibus tuis, inquit, quedam reprehendenda iam censeam: subiungit de commentariis eius in Psalmos, esse nonnullos apud se , quos, pergit Hieronymus, si uellem discutere, non dicam, a me, qui nichil sum, sed a ueterum Grecorum interpretationibus docerem discrepare. Quidam recentior asserit hoc loco Hieronymum improbare eam rationem, qua Augustinus, relicta aliorum Patrum methodo, Psalmos est interpretatus. At Hieronymus, epistola sua 75 inter Augustinianas, non multo post superiorem data, se ipse commodius explicat: satis quippe innuit non alio spectasse memorata uerba, quam ut Augustinianum argumentum, quo post Septuaginta interpretum uersionem, ea quam ediderat inutilis esse arguebatur, dilueret. Igitur propositum dilemma retorquet in hunc modum: Respondeat mihi prudentia tua, quare tu post tantos et tales interpretes in explanatione Psalmorum diuersa senseris? Si enim obscuri sunt Psalmi, te quoque in eis falli potuisse credendum est: si manifesti, illos in eis falli potuisse non creditur: ac per hoc utroque modo superflua erit interpretatio tua: et hac lege post priores nemo loqui audebit; et quodcumque alius occupauerit, alius de eo scribendi non habebit licentiam. Et certe in neutra epistolarum de consueta ratione exponendi Psalmos,  ne uerbum quidem. Quod si laborem Augustini ad examen reuocare Hieronymo libuisset, huic sine dubio occurrissent ii sensus, quos apud antiquiores non reperisset: nequaquam uero alia methodus; quando eidem adhesit sanctus Antistes, quam Hilarius, Ambrosius et ceteri quos laudat Hieronymus, erant secuti. Sin agitur de modo sermonis diuini allegorice ac moraliter edisserendi, quis potest eum uniuersim uituperare; cum eodem et ceteri Patres cum Augustino, et ipsemet Hieronymus non raro usus fuerit, secundum Apostolorum exemplum atque doctrinam? Testis est beatus Paulus, quecumque in ueteri Testamento gesta memorantur, ea figuras esse, fuisseque ad nostram institutionem scripta : atqui facta illa pleraque Psalmis materiam suppeditant, ipsique adeo Psalmi metaphorarum, enigmatum, necnon propheticarum descriptionum pleni sunt: ac proinde qui nos intra simplicis littere angustias cercere uellet, is quidem nos deprimeret ad conditionem Iudeorum, quos sue ipsorum cecitati Deus permisit, ut uidentes non uideant .

Atque hec a nobis dicta sint, ut generatim Augustini methodum defendamus: tametsi nostri consilii non sit extorquere ab omnibus, ut uel leuissimas eiusdem allusiones eadem, qua nos ipsi, ueneratione prosequantur: satis erit, si non indignas materia que tractatur, equi rerum estimatores iudicent. Imo uero si temporis ingenio seruire ac sese plebis captui accommodare non nouisset beatus Presul, ab ea ratione agendi desciuisset, quam ipsemet Deus adhibet in sacris Litteris; ubi Spiritus sanctus humani sermonis morem usurpat, humillimas quasque dicendi formas non repudians; ubi etiam, quo ueritates ad salutem necessarias hominibus instillet, historicam uarietatem ac peticam amenitatem cum instrumentorum musicorum suauitate Psalmorumque cantu coniungit. Patiamur itaque Augustinum allegoriis atque aliis obseruationibus uti, quibus non imparem arbitratur populum suum; et hec nostra cura sit, admirabilibus preceptis, que inde capta occasione eidem tradit, adherescere: quod ipsum similiter obseruare nos conueniet, si quando nonnichil a uera significatione deflectentem, optima tamen precipere atque ad pietatem maxime accommoda reperiemus.

Ceterum de commentariorum horumce merito non est pronuntiandum comparate ad hebreum textum hodiernum, neque etiam ad Hieronymianum; quando Augustinus LXX Interpretes, qui forte hebreum exemplar eque uel etiam magis emendatum habuere, sequendos sibi proposuit. Nescius est nemo quantum auctoritatis eorum traductioni iam inde a primis temporibus Deus uoluerit esse in Ecclesia; quantum existimationis ei pepererint Apostoli, illam in Noui Testamenti paginis consignantes; quantum denique testimoniorum ipsi protulerint eisdem uerbis, quibus in eorumdem Interpretum leguntur Psalterio: ex quo quidem Psalterio uersiones omnes que hactenus in Ecclesia ualuere, traducte sunt.

Sed quando nos huc adduxit oratio, extra propositum non fuerit de uariis illis uersionibus pauca subiicere. Hieronymus in epistola 135, ad Sunniam et Fretelam, occasione quorumdam locorum Psalterii, de quo eum consulebant, grecam LXX Interpretum uersionem monet in duabus circumferri editionibus; quarum altera, et ea quidem ipsius iudicio minus castigata, dicebatur Communis, uulgata, et Luciani editio: altera autem erat, que, ut eius uerba usurpemus, habetur in Hexaplis, et que in eruditorum libris incorrupta et immaculata reseruatur. De qua etiam paulo ante dixerat, Et a nobis in latinum sermonem fideliter uersa est, et Hierosolyme atque in Orientis Ecclesiis decantatur. Hanc postremam orationis partem uidetur Hincmarus, epistola sua ad Ludouicum Germanie regem, intellexisse de ipsa Hieronymi traductione, cum rectius de greca editione Hexaplorum intelligatur. Petri Pithei uero fuit opinio, eamdem esse uersionem illam Hieronymi, atque Psalterium quod Romanum uocant; uulgatam porro nostram non aliam habendam, quam ueterem uersionem ex ea editione que Luciani dicebatur . uerum non fit admodum uerisimile tam leui negotio Psalterium suum mutasse Ecclesiam Romanam: preter quam quod in eodem illo Psalterio lectiones quedam desiderantur meliores ac emendatiores, quas in greco Hexaplorum se reperisse testatur Hieronymus. Ad uulgatam editionem quod attinet, bona fide nostras de illa coniecturas hic proponemus. Idem ipse Hieronymus epistola sua ad Paulam et Eustochium significat se semel atque iterum Psalterio latino ad LXX Interpretum editionem castigando operam nauasse; primo cursim et magna ex parte, cum adhuc in urbe uersaretur: secundo diligenter, iamque in secessu abditus Bethlehemitico. Ultime huius correctionis exemplaria optat ut cum cura et diligentia transcribantur; necnon eidem addite abs se note appingantur, obeli uidelicet, a quibus usque ad sequentia duo puncta, que legebantur apud LXX cum in hebreo deessent, includebantur; et asterisci, quibus similiter que ad proxima duo puncta sequebantur, ex hebreo iuxta Theodotionis editionem LXX Interpretibus accessisse notum fieret. Atqui huiusmodi signa etiamnum in ueteribus quibusdam uulgate manuscriptis, non autem in alio ullo Psalteriorum latinorum inuenire est. Hec ipsa in compluribus codicibus sibi obseruata Iacobus Faber Stapulensis affirmat : ipsique habemus pre manibus antiquissimum tripartitum Psalterium abbatie Sancti Petri Carnutensis, quod in prima columna Psalterium Hieronymi ex hebreo continet, in tertia uetus Psalterium a Romano atque ab eo quo usus est Augustinus, parum discrepans; in secunda uero editionem uulgatam exhibet cum supra memoratis Hieronymi obelis et asteriscis. Hinc facile persuademur uulgatam esse ipsam illam uersionem ab Hieronymo secundis curis emendatam: que nostra sententia insuper auctoritate manuscripti bibliothece Colbertine ante septingentos annos exarati confirmatur, qui uulgatam cum iisdem Hieronymianis notis, et sub hac inscriptione comprehendit, Liber Psalmorum de translatione Septuaginta interpretum, emendatum a sancto Hieronymo in nouo  . Comprobatur denique testimonio ualafridi Strabonis, cuius nos infra locum sumus exhibituri.

uerum illud forsan minus exploratum est, sed nostro iudicio sua non caret uerisimilitudine, nimirum eamdem hanc nostram uulgatam potuisse ab Hieronymo epistola 135 dici Traductionem ex Hexaplis a se editam, quod illam eisdem exemplaribus consentientem effecisset; epistola uero Paule et Eustochio scripta uersionem tantummodo correctam, quod antique uerba, quantum in ipso fuerat, retinuisset. Inter alias rationes, que nos eo impellunt, hec est, quod uidelicet ii loci, quos Hieronymus post factam mentionem uersionis sue ex Hexaplis defendere aggreditur, in manuscriptis uulgate codicibus reperiuntur. Nam etsi eadem uulgata in Bibliis excusis habeat, uerbi gratia, hanc in psalmo quinto, u\. 9, lectionem, Dirige in conspectu tuo uiam, meam, que Hieronymo non probatur: attamen in MSS. illam ostendit, quam secundum LXX Interpretes legendam astruit idem Doctor, nempe, Dirige in conspectu meo uiam tuam. Haud secus existima de uoce terre, quam idcirco e u\. 5 psalmi XLuII et e u\. II psal. LXXI abs se deletam scribit, quia neque in hebreo legitur neque in LXX, que uox pariter in uulgate manu exaratis codicibus non reperitur. Et contra exstat in iis uox suam, quam in Hexaplis sub ueru additam cum Hieronymus reperisset in u\. 6 psalmi XuIII, seruandam existimauit.

Forte etiam contigerit ut ea uersio, cuius certi loci Sunnie et Fretele, qui degebant in Germania, negotium facessebant, iam inde ab his temporibus in Gallias peruenerit: quamuis, si quibusdam habeatur fides, eo non nisi post annos amplius 150 ex Urbe perlata sit. Illud testatur ualafridus Strabo de rebus Ecclesiasticis cap. 25 in hec uerba: Psalmos autem cum secundum LXX Interpretes Romani adhuc habeant, Galli et Germanorum aliqui secundum emendationem, quam Hieronymus pater de LXX editione composuit, Psalterium cantant: quam Gregorius Turonensis episcopus a partibus Romanis mutuatam, in Galliarum dicitur Ecclesias transtulisse. Hocce Psalterium, quod, quia illo primi omnium Galli usi sunt, Gallicanum uocatur, sensim in omnes occidentales Ecclesias fuit receptum. uir eximie eruditionis ac pie memorie, Cardinalis Bona, de rebus Liturgicis lib. 2, cap. 3, censet eius usum ante annos abhinc sexcentos admissum in Italia fuisse, preterquam in Mediolanensi Ecclesia, que antiquum suum Psalterium hodieque retinet; preterquam etiam in Urbis Ecclesiis in quibus proprium suum obtinuit ad etatem usque Pii u, cuius iussu ille uulgatam editionem amplexe sunt, excepta una uaticana, ubi etiam nunc Romanum canitur Psalterium.

His ad eum modum expositis erit forsitan qui nosse cupiat quem locum inter alia Psalteria Augustinianum sibi uindicet; an uarie ille lectiones, in quibus a uulgata nostra dissidet, aliorum suffragio innitantur; utrum tandem cum greco LXX Interpretum, quod nostra hac memoria exstat, plus minusue censentiat. Ea sunt que nobis induxere in animum, ut exemplaria diuersa, tum prelo, tum calamo edita conferremus, ac uarietates maxime insignes, quas deprehendimus, lectori proponeremus. Eas igitur infra habituri estis, cum locum unum premiserimus e libro 17 de Ciuitate Dei, ubi Augustinus, que sua sit de Psalterio Dauidico sententia, expromit.





EX LIBRO XuII DE CIuITATE DEI, CAP. XIu, DE PSALMORUM AUCTORE.

Erat Dauid uir in canticis eruditus, qui harmoniam musicam non uulgari uoluptate, sed fideli uoluntate dilexerit; eaque Deo suo, qui uerus est Deus, mystica rei magne figuratione seruierit. Diuersorum enim sonorum rationabilis moderatusque concentus, concordi uarietate compactam bene ordinate ciuitatis insinuat unitatem. Denique omnis fere prophetia eius in Psalmis est: quos centum quinquaginta liber continet, quem Psalmorum uocamus: in quibus nonnulli uolunt, eos solos factos esse a Dauid, qui eius nomine inscripti sunt: sunt etiam qui putant non ab eo factos, nisi qui prenotantur, Ipsius Dauid; qui uero habent in titulis, Ipsi Dauid, ab aliis factos, persone ipsius fuisse coaptatos. Que opinio uoce euangelica Saluatoris ipsius refutatur, ubi ait, quod ipse Dauid in Spiritu Christum dixerit esse suum Dominum : quoniam psalmus centesimus nonus sic incipit: Dixit Dominus Domino meo, Sede a dextris meis, donec ponam inimicos tuos scabellum pedum tuorum. Et certe idem psalmus non habet in titulo, Ipsius Dauid; sed Ipsi Dauid, sicut plurimi. Mihi autem credibilius uidentur existimare, qui omnes illos centum quinquaginta Psalmos eius operi tribuunt, eumque aliquos prenotasse etiam nominibus aliorum, aliquid quod ad rem pertineat figurantibus: ceteros autem nullius hominis nomen in titulis habere uoluisse; sicut ei uarietatis huius dispositionem, quamuis latebrosam, non tamen inanem, Dominus inspirauit. Nec mouere debet ad hoc non credendum, quod nonnullorum nomina Prophetarum, qui longe post Dauid regis tempora fuerunt, quibusdam psalmis in eo libro leguntur inscripta, et que ibi dicuntur, uelut ab eis dici uidentur. Neque enim non potuit propheticus Spiritus prophetanti regi Dauid hec etiam futurorum Prophetarum nomina reuelare, ut aliquid quod eorum persone conueniret, prophetice cantaretur: sicut rex Iosias exorturus et regnaturus post annos amplius quam trecentos, cuidam prophete, qui etiam facta eius futura predixit, cum suo nomine reuelatus est.





LOCA EX PSALMIS.

In quibus ab editione uulgata distant Augustinus in subsequenti opere, et Latina quedam, que cum Augustino passim grece interpretationi LXX pressius insistunt, Psalteria uetera, ea presertim que in celeberrimis Ecclesiis decantantur a primis temporibus: scilicet Romanum, pro usu Cleri basilice uaticane, excusum Rome an. 1663; Romanum item in Quincuplici Psalterio cura Iac. Fabri Stapulensis impressum in Parisiensi S. Germani cenobio an. 1509; Mediolanense, iuxta morem Ambrosiane Mediolanensis Ecclesie, typis editum Mediolani an 1555; Germanense manu descriptum, quo codice B. ipse Germanus Parisiorum episcopus, dum uiueret, usus fuisse traditur; Hilarianum et Ambrosianum, id est Psalterium quod in suis Commentariis sequitur Hilarius et Ambrosius; uetus denique uersio que sub hacce inscriptione, Secundum Grecum, tertiam columnam occupat in S. Petri Carnutensis Psalterio tripartito, ubi columnam primam tenet interpretatio secundum hebreum, mediam uulgata.

Quibus ex libris uarietates insigniores, imo eas omnes, e quarum notatione aut Augustiniano Psalterio robur accessurum, aut nonnichil demum emolumenti emersurum esse uidebatur, edendas curauimus.

Ad hec annotantur quedam in ipsamet uulgata editione lectiones uariantes, excerpte ex predicto Carnutensi libro ante annos 700 descripto, et ex eiusdem etatis MS. Colbertino uulgatam continente sub hoc titulo, Liber Psalmorum de translatione Septuaginta interpretum, emendatum a sancto Hieronymo presbytero in nouo; item ex Germanensi altero annos prope septingentos preferente, necnon ex Gallicano Quincuplicis Psalterii impressi an. 1509, ubi sub istius Gallicani Psalterii nomine representatur editio uulgata.



CHARACTERES LIBRORUM.


    Gr. designat Psalterium Grecum secundum LXX, ad Romane editionis exemplar excusum Parisiis an. 1628.
    A. notat Augustini Psalterium.
    R. Romanum usitatum, seu excusum an. 1663.
    Rom. Romanum in Quincuplici Psalterio editum an. 1508.
    M. Mediolanense Psalterium.
    Amb Psalterium a B. Ambrosio expositum.
    G. Germanense primum, id est, S. Germano, ut fertur, usitatum.
    H. Psalterium illustratum ab Hilario.
    C. Carnutense, cui inscriptio Secundum Grecum.
     Hebr. Hieronymi Psalterium ex hebreo, preferendum hic in iis ad minus locis in quibus fauet antique uersioni.
    uulg. Editionem uulgatam indicat, que nunc in Bibliis Sixti u, siue Clementis uIII, auctoritate castigatis legitur. Huius Editionis textus primo hic loco semper exhibetur.
    Car. signat Carnutense Psalterium iuxta uulgatam.
    Colb. Colbertinum.
    Ger. Germanense alterum.
    Gal. Gallicanum in Quincuplici Psalterio editum an. 1509.





EX PSALMO I.


u\. 2. uulgata in editis Bibliis, uoluntas eius. Psalteria A. R. Rom. M. H. C. fuit uoluntas eius.

u\. 5. non resurgent. A. Rom. Amb. H. C. non resurgunt. Et sic habebat uulgata in MSS. Car. Colb. Ger. Gal.



EX PSALMO II.

Psalmus in uulg. titulo caret. At in Rom. C. Car. Colb. inscribitur, Psalmus Dauid. In G. et Gal. In finem Psalmus ipsi Dauid.

u\. 10. qui iudicatis terram. A. R. Rom. M. iuxta Gr. omnes qui iudicatis terram.



EX PSALMO III.

In Gr. Rom. G. C. et Car. proxime ad u\. 4, et rursum ad u\. 6, prefigitur, Diapsalma: in Gal. utroque loco, Semper: neutrum habetur in uulg. Porro idem uerbum in aliis itidem Psalmis toties MSS. codices exhibent, quoties Greca editio Romana impressa Parisiis an. 1628.

u\. 6. et soporatus sum. A. R. Rom. C. et somnum cepi. Gr., . Psalterium M. et quieui.

Item u\. 6. suscepit me. A. C. suscipiet me: iuxta Gr., . G. suscipit me.



EX PSALMO Iu.

u\. 2. Cum inuocarem, exaudiuit me. R. Rom. M. G. C. Cum inuocarem te, exaudisti me.

u\. 4. mirificauit. A. admirabilem fecit. R. G. C. magnificauit.

u\. 5. que dicitis in cordibus uestris. G. C. dicite in cordibus uestris: omisso, que.

Item u\. 5. in cubilibus uestris. R. Rom. G. C. Colb. Gal. et in cubilibus uestris.

Item u\. 5. compungimini. Notat Aug. nonnullis uideri legendum aperimini, quia in Gr. legebant, , pro .

 u\. 8. A fructu frumenti. A. R. Rom. M. G. C. A tempore frumenti. Hebr. In tempore frumentum et uinum eorum multiplicata sunt.

u\. 9. et requiescam. A. et somnum capiam. Gr., .

u\. 10. constituisti me. A. habitare fecisti me.



EX PSALMO u.

u\. 1. pro ea, que hereditatem consequitur. G. Pro his qui hereditabunt. Gr., . C. pro hereditate.

u\. 2. auribus percipe Domine. A. exaudi Domine.

u\. 9. dirige in conspectu tuo uiam meam. At in MSS. Car. Colb. Ger. habebat uulgata, dirige in conspectu meo uiam tuam. Hanc lectionem ueriorem esse, alteram autem nec in Septuaginta nec in Hebreo haberi docet Hieronymus in epist. 135, ad Sunniam.

u\. 11. a cogitationibus suis. M. a consiliis suis. Et sic Hebr. In Gr. uox est, .

Item u\. 11. irritauerunt te. A. inamaricauerunt te. R. Rom. M. C. exacerbauerunt te. Gr., .

u\. 13. benedices iusto. R. Rom. M. G. C. benedicis iustum.



EX PSALMO uI.

u\. 2. ne in furore tuo arguas me, neque in ira tua. A. R. Rom. M. G. C. ne in ira tua arguas me, neque in furore tuo. Gr. priori loco habet , posteriori, . Eadem est uarietas in Psal. XXXuII, u\. 2.

u\. 4. sed tu Domine. A. R. Rom. M. G. C. Car. Colb. Ger. Gal. iuxta Gr. et tu Domine. Sic etiam Hebr.

u\. 8. a furore. A. ab ira. R. Rom. M. G. C. pre ira. Gr., .

Item u\. 11. conuertantur. R. Rom. M. C. auertantur retrorsum.



EX PSALMO uII.


u\. 5. decidam merito. A. decidam ergo: iuxta Gr. .

u\. 6. Persequatur inimicus. A. iuxta Gr. Persequatur ergo inimicus.

u\. 8. in altum regredere. G. in altum conuertere. Gr. .

u\. 9. Dominus iudicat populos. R. Rom. C. Domine, iudica populos. Gr. .

Item u\. 9. Iudica me. G. Saluum fac me.

Item u\. 9. et secundum innocentiam meam. R. Rom. M. et secundum innocentiam manuum mearum.

u\. 10. Consumetur nequitia. A. Consummetur autem nequitia. M. G. Consummetur uero nequitia. R. C. Consummetur nequitia. Gr. .

Item u\. 10. et diriges iustum. R. Rom. et dirige iustum.

u\. 12. numquid irascitur. G. C. Car. Ger. numquid irascetur. A. M. non iram adducens. Gr. .

u\. 13. gladium suum uibrabit. Obseruat Augustinus esse in aliis exemplaribus, frameam suam splendificabit.

u\. 14. ardentibus effecit. A. ardentibus operatus est. C. ardentes operatus est: et hoc Latina pleraque habere dicit Augustinus. Hebr. ad comburendum operatus est.

u\. 15. concepit dolorem. A. concepit laborem. Gr. .

u\. 16. et incidit. A. incidet ergo. R. et incidet. Gr. .

u\. 17. dolor eius. A. labor eius. Gr. .



EX PSALMO uIII.

u\. 2. nomen tuum. G. regnum tuum.

u\. 3. et ultorem. A. R. Rom. M. G. C. et defensorem. Augustinus in Psal. CII, n. 14, dicit uerius esse quod legitur in aliis codicibus, uindicatorem, id est eum qui se uoluit uindicare.

u\. 4. celos tuos. uox tuos abest a R. Rom. M. G. C. Gr. et ab A. in MSS.



EX PSALMO IX.

u\. 4. In conuertendo inimicum meum. M. Dum auertatur inimicus meus.

u\. 5. sedisti. C. sedens. R. Rom. G. sedes.

u\. 7. et ciuitates eorum destruxisti. Abest eorum ab A. G. Gr. et a uulgata in MSS. Car. Colb. Ger.

u\. 9. iudicabit populos in iustitia. A. R. Rom. G. C. iudicabit populos cum iustitia. Gr. , in rectitudine.

u\. 11. non dereliquisti. R. Rom. Ger. non derelinquis. C. non derelinques.

u\. 12. studia eius. A. R. Rom. C. mirabilia eius. G. uoluntates eius. Hebr. cogitationes eius.

u\. 13. clamorem pauperum. R. orationis pauperum. Rom. orationes, etc. G. C. orationem, etc. Gr. .

u\. 16. in interitu quem, etc. A. in corruptione quam, etc.

u\. 17. Cognoscetur Dominus. A. M. G. C. Cognoscitur Dominus. Gr. .

Ad u\. 18, prefigitur apud A. G. C. iuxta Gr. Canticum diapsalmatis: quod uulgata non habet in editis, sed habet in MS. Car.

u\. 20. non confortetur. A. R. Rom. C. non preualeat. Gr. .

u\. 21. Ut sciant gentes. Particula ut abest ab A. G. C. Gal. et a Gr.



EX PSALMO ALTERO IX.

u\. 4. Exacerbauit Dominum. A. R. Rom. M. G. C. Irritauit Dominum. Gr. : quod uerbum habetur rursus infra in u\. 13, ubi Latina omnia, Irritauit.

u\. 5. inquinate sunt. A. M. contaminantur. R. Rom. C. polluuntur. Gr. .

u\. 10. humiliabit eum. G. afflictabit eum.

Item u\. 10. inclinabit se. A. inclinabitur.

Item u\. 10. cum dominatus fuerit. A. R. Rom. M. G. C. dum dominabitur.

 u\. 12. ne obliuiscaris pauperum. A. R. Rom. M. G. C. ne obliuiscaris pauperum in finem.

u\. 14. laborem et dolorem consideras. A. laborem et iram consideras. Gr. .

u\. 15. Contere brachium. R. Rom. Conteres brachium.

u\. 17. exaudiuit Dominus. M. exaudisti Domine.

Item u\. 17. preparationem cordis. R. Rom. desideria cordis. G. C. desiderium cordis. M. preparationes cordis.



EX PSALMO X.

u\. 2. quomodo dicitis. G. quomodo dicetis. Gr. . Item u\. 2. Transmigra in montem. A. Transmigra in montes. Gr. .

u\. 3. ut sagittent in obscuro. A. ut sagittent in obscura luna. Gr. .



EX PSALMO XI.

u\. 3. locuti sunt. A. R. Rom. M. G. C. locuti sunt mala.

u\. 6. in salutari. M. in salutari tuo. G. C. super salutare. R. super salutare meum. Rom. in salutare meum.

u\. 7. probatum terre. uox probatum deest in A. R. Rom. C. At eius loco in Gr. est, . In Hebr. separatum a terra.

u\. 8. In eternum. M. G. iuxta Gr. et in eternum.



EX PSALMO XII.

u\. 4. respice. G. conuertere. In Gr. est : forte pro . Nam Hebr. habet, Conuertere.

Item u\. 4. in morte. G. C. in mortem. Gr. .

u\. 6. speraui. R. Rom. M. C. sperabo. G. spero. Hebr. confido.

Item u\. 6. in salutari tuo. G. in salute tua.

Item u\. 6. nomini Domini altissimi. Rom. G. C. nomini tuo, Altissime.



EX PSALMO XIII.

u\. 1. corrupti sunt. Gr. , corruperunt.

Item u\. 1. in studiis suis. R. Rom. M. G. C. in uoluntatibus suis. A. in affectionibus suis. uox suis a Gr. abest.

u\. 4. sicut escam panis in plerisque MSS. A. in cibo panis. Gr. , absque prepositione in.

u\. 7. cum auerterit. M. in conuertendo.

Item u\. 7. exsultabit Iacob, et letabitur Isrel. R. Rom. M. G. C. letetur Iacob, et exsultet Isrel. Fauet Gr.



EX PSALMO XIu.

u\. 1. quis habitabit. A. quis peregrinabitur. Et sic Hebr.

u\. 3. aduersus proximos suos. A. R. Rom. M. G. aduersus proximum suum. Hebr. super uicino suo.



EX PSALMO Xu.

u\. 5. qui restitues. R. Rom. M. G. C. qui restituisti. Gr. .

u\. 7. increpuerunt me. A. emendauerunt me. Gr. . Hebr. erudierunt me.

u\. 10. in inferno. A. G. C. in infernum. Gr. .



EX PSALMO XuI.

u\. 2. oculi tui uideant equitates. A. R. Rom. M. G. iuxta Gr. oculi mei uideant. A. R. Rom. M. equitatem.

u\. 5. Perfice gressus meos. A. Ad perficiendos gressus meos. uarietas orta ex ambiguo Greco , uel mutato accentu . Hebr. Sustenta gressus meos.

u\. 7. sperantes in te. G. rectos corde.

u\. 8. Sub umbra. A. In tegmine. Gr. .

u\. 13. preueni eum et supplanta eum. A. R. Rom. M. G. preueni eos et subuerte eos.

Item u\. 13. ab impio. A. ab impiis.

Item u\. 13 et 14. frameam tuam ab inimicis manus tue. R. Rom. frameam inimicorum de manu tua. G. frameam tuam de manu inimicorum.

Item u\. 14. Domine a paucis de terra diuide eos. A. Domine perdens  de terra dispertire eos. R. Rom. G. C. Domine a paucis a terra dispertire eos, et supplanta eos.

Item u\. 14, Saturati sunt filiis. A. R. Rom. C. Saturati  sunt porcina. G. Saturati sunt suilla. M. Saturati sunt filii eorum. Diuersam interpretationem ex Greco euenisse notat Augustinus, cum in aliis libris esset filiis: in aliis porcina, uti hodie in Gr. legitur. Hebr. habet, filiis.

u\. 15. in iustitia apparebo conspectui tuo. R. Rom. M. G. C. cum iustitia apparebo in conspectu tuo.

Item u\. 15. cum apparuerit. A. R. Rom. G. C. dum manifestabitur. M. dum manifestabitur mihi.



EX PSALMO XuII.

u\. 1. qui locutus est. A. Rom. G. C. iuxta Gr. que locutus est. Et sic uulgata in Car. Ger.

u\. 3. et susceptor meus. R. Rom. G. C. adiutor meus: omisso et. A. et redemptor meus.

u\. 5. dolores mortis. R. Rom. M. G. C. gemitus mortis.

u\. 6. preoccupauerunt me. A. R. Rom. M. G. C. preuenerunt me. Gr. , ut rursus postea in u\. 19.

u\. 9. exarsit. A. R. Rom. M. G. exardescit. C. exardescet.

u\. 13. in conspectu eius nubes transierunt. A. in conspectu eius nubes ipsius transierunt.

u\. 14. grando et carbones ignis. Isthec uerba absunt hoc loco ab A. R. Rom. M. G. C. et a Gr.

u\. 18. confortati sunt. G. confirmati sunt. Gr. .

u\. 19. protector meus. A. firmamentum meum. Et sic Hebr. Gr. .

u\. 20. saluum me fecit. G. C. saluum me faciet. Gr. .

Item u\. 20. post quoniam uoluit me, additur in codice quidem G. Liberauit me de inimicis meis potentissimis et ab his qui oderunt me gratis. In libro autem C. Et eripuit me de inimicis meis fortissimis, et ab his qui oderunt me. Simile additamentum habuisse credas Psalterium A. uide infra, col. 150, n. 20.

u\. 23. in conspectu meo. R. Rom. M. in conspectu meo sunt semper.

Item u\. 23. et iustitias eius non repuli a me. Gr. et iustitie eius  non recesserunt a me.

u\. 27. peruerteris. A. peruersus eris. R. Rom. M. G. subuerteris.

u\. 29. tu illuminas. A. tu illuminabis.

Item u\. 29. illumina. A. illuminabis. Gr. hoc et precedenti loco, .

u\. 30. Quoniam in te eripiar. A. Quoniam a te eruar.

u\. 34. tanquam ceruorum. A. R. Rom. M. G. C. iuxta Gr. tanquam cerui.

Item. u\. 34. statuit me. A. statuet me.

u\. 36. protectionem salutis tue. A. iuxta Gr. protectionem salutis mee.

Item u\. 36. Et disciplina tua correxit me in finem. Ista pars u\. 36 omittitur in R. Rom. G. C. At apud A. legitur, Et disciplina tua me direxit in finem. Gr. . M. stabiliuit me.

u\. 39. Confringam illos. R. Rom. et C. antiqua manu correctum, Affligam illos. G. Confligam. Gr.

u\. 40. et supplantasti. R. Rom. M. C. iuxta Gr. sapplantasti omnes: omissa particula et, que abest quoque ab A. G. Car. Ger. et Hebr.

u\. 41. Et inimicos meos. R. Rom. G. Et inimicorum meorum.

u\. 43. ante faciem uenti. A. iuxta faciem uenti. Gr. .

u\. 48. qui das uindictas mihi, et subdis. R. Rom. M. G. C. qui das uindictam mihi, et subdidisti. Gr. .

Item u\. 48. liberator meus de inimicis meis iracundis. R. Rom. G. C. liberator meus Dominus de gentibus iracundis. Sic etiam M. omisso tantum Dominus.

u\. 51. Magnificans salutes. R. Rom. Magnificans salutare. G. salutarem. M. salutaria. C. salutem.



EX PSALMO XuIII.

u\. 6. ad currendam uiam. uulgata in Car. Colb. Ger. addit suam. uide Hieron. epist. 135.

 u\. 8. Lex Domini immaculata. R. Rom. M. G. C. Lex Domini irreprehensibilis.

u\. 10. Timor Domini sanctus. A. timor Domini castus. Gr. . Hebr. mundus.

Item u\. 10. permanens. R. Rom. M. permanet.

Item u\. 10. in semetipsa. A. in idipsum. Gr. .

u\. 14. Si mei non fuerint dominati. A. Si mei non fuerint dominata.



EX PSALMO XIX.

u\. 3. tueatur te. M. C. suscipiat te. Gr. . Hebr. roboret te.

u\. 5. Tribuat tibi. A. R. Rom. M. G. tribuat tibi Dominus.

Item u\. 5. consilium tuum confirmet. A. consilium tuum compleat. Gr. , ut postea in u\. 7. Hebr. uoluntatem tuam impleat.

u\. 6. et in nomine Dei nostri. A. R. et in nomine Domini Dei nostri.

u\. 7. saluum fecit. R. Rom. G. C. saluum faciet. Et sic A. in melioribus MSS.

u\. 8. Dei nostri inuocabimus. A. Dei nostri exsultabimus. R. Rom. G. C. magnificabimur, iuxta Gr. , ut supra in u\. 6.

u\. 10. in die qua. M. G. in quacumque die.



EX PSALMO XX.

u\. 3. Desiderium cordis eius. A. R. Rom. C. Desiderium anime eius.

Item u\. 3. et uoluntate. Gr. , petitione; pro , uoluntate.

Item u\. 3. non fraudasti eum. A. non priuasti eum.

u\. 6. in salutari tuo. A. G. C. in salute tua.

u\. 7. Dabis eum in benedictionem. A. iuxta Gr. dabis ei benedictionem.

Item u\. 7. in gaudio cum uultu tuo. G. cum gaudio uultus tui.

u\. 10. In tempore uultus tui. G. In tempore uultus tui consummabis eos.

u\. 13. preparabis. R. preparare.



EX PSALMO XXI.

u\. 1. uerba delictorum meorum. G. uerba labiorum meorum. Hebr. uerba rugitus mei.

u\. 11. In te proiectus sum. A. primo habet, In te confirmatus sum: et post cum R. Rom. C. iactatus sum.

u\. 15. Sicut aqua effusus sum. R. Rom. M. Amb. G. Sicut aqua effusa sunt.

u\. 16. et in puluerem. C. et in limum.

Item u\. 16. deduxisti me. Rom. G. C. deduxerunt me.

u\. 20. auxilium tuum a me. C. Colb. Ger. non habent, a me: pro quo Hieron. in epist. 135, legi uult, mecum. Gr. habet, auxilium meum.

u\. 21. Erue a framea Deus. uox Deus abest ab A. R. Rom. M. G. C. Car. Colb. Ger. Gal. et a Gr.

u\. 26. Apud te laus mea. R. Rom. M. Apud te laus mihi. Amb. a te. Gr. .

Item u\. 26. in Ecclesia magna, uota, etc. A. Amb. in Ecclesia magna confitebor tibi, uota, etc.

u\. 28. uniuerse familie gentium. A. R. Rom. M. G. C. omnes patrie gentium.

u\. 30 pingues terre. A. R. Rom. M. G. C. diuites terre.

Item u\. 30. cadent. A. R. Rom. M. G. C. procident.

u\. 32. et annuntiabunt celi. uox celi abest a Gr. G. Car. Ger. Gal. necnon ab Amb. in quo legitur, annuntiabit.



EX PSALMO XXII.

u\. 1. Dominus regit me. A. Dominus pascit me: iuxta Gr. . Sic etiam Hebr.

u\. 3. super semitas. A. in semitis. Hebr. per semitas.

u\. 5. et calix meus. A. R. Rom. M. G. C. iuxta Gr. et poculum tuum. Hanc lectionem improbat, et ex Communi seu Luciani Greca editione manasse docet Hieron. in epist. 135.

u\. 6. subsequetur me. R. M. subsequatur me. Rom. subsequitur me.



EX PSALMO XXIII.


u\. 1. prima sabbati. Gr. , una sabbati.

Item u\. 1. qui habitant in eo. A. R. Rom. G. qui habitant in ea. Interpres Grecum secutus est, , quod genere concordat cum nomine precedente .

u\. 2. Quia ipse. uox Quia abest ab A. R. Rom. M. G. C. et a Gr.

u\. 7 et 9. principes uestras. A. G. principes uestri. Gr. .



EX PSALMO XXIu.

u\. 1. In finem. Id abest a C. Car. Gal. Gr. et ab Hebr.

u\. 3. qui sustinent te. A. R. Rom. M. G. C. qui te exspectant. Hebr. qui sperant in te.

u\. 4. omnes iniqua agentes superuacue. A. inique facientes uana. R. iniqua facientes uane. Rom. C. iniqui facientes uana. M. iniqua gerentes superuacue. Et abest uox omnes ab A. R. Rom. M. G. C. Gr. Hebr.

u\. 5. Dirige me in ueritate tua. Gr. sonat, Deduc me in ueritatem tuam.

u\. 6. et misericordiarum tuarum que a seculo sunt. A. G. iuxta Gr. et quia misericordie tue a seculo sunt.

u\. 7. et ignorantias meas. A. R. Rom. G. C. et ignorantie mee.

Item u\. 7. secundum misericordiam tuam. R. Rom. secundum magnam misericordiam tuam.

u\. 8. legem dabit. A. M. legem statuet. R. Rom. G. C. statuit.

u\. 12. qui timet Dominum. A. R. Rom. M. G. qui timeat Dominum.

Item u\. 12. legem statuit. A. M. iuxta Gr. legem statuet.

u\. 17. multiplicate sunt. R. Rom. G. dilatate sunt.

u\. 20. speraui in te. R. Rom. inuocaui te.

u\. 21. sustinui te. A. R. Rom. M. C. iuxta Gr. sustinui te, Domine. G. custodiui te.

u\. 22. Libera Deus Isrel. A. M. et Hebr. Redime Deus Isrel. Gr. . At R. Rom. G. C. Redime me Deus Isrel.

Item u\. 22.tribulationibus suis. R. Rom. G. C. angustiis meis. M. angustiis eius.



EX PSALMO XXu.

u\. 1. et 11. ingressus sum. A. ambulaui. Gr. .

Item u\. 1. sperans non infirmabor. A. sperans non mouebor. G. confidens non erubescam. Gr. . Hebr. non deficiam.

u\. 5. ecclesiam malignantium. A. R. Rom. G. congregationem malignorum.

u\. 7. uocem laudis. A. R. Rom. M. C. uocem laudis tue.

u\. 8. et locum habitationis. R. Rom. et locum tabernaculi. Et sic Hebr. In Gr. est .

u\. 12. stetit in directo. A. iuxta Gr. stetit in rectitudine. R. Rom. M. G. C. in uia recta.



EX PSALMO XXuI.

u\. 1. et salus mea. A. et salutaris meus.

u\. 3. in hoc ego sperabo. A. C. iuxta Gr. in hac ego sperabo.

u\. 4. Ut uideam uoluptatem Domini. A. Ut contempler delectationem Domini. R. Rom. G. C. uoluntatem. Hebr. pulchritudinem. Gr. .

Item u\. 4. et uisitem templum eius. A. et protegar templum eius. R. Rom. et protegar a templo sancto eius. G. C. et protegi templum eius. Gr. . Hieron. ex Hebr. et attendam templum eius.

u\. 5. in die malorum. A. M. iuxta Gr. addunt, meorum.

u\. 6. et nunc exaltauit. A. M. iuxta Gr. et nunc ecce exaltauit. R. Rom. G. nunc autem exaltauit.

Item u\. 6. Circuiui et immolaui. R. Rom. Circuibo, et immolabo.

Item u\. 6. hostiam uociferationis. A. R. Rom. M. G.  C. hostiam iubilationis. Hebr. hostias iubili. Gr. .

u\. 8. Exquisiuit te facies mea. A. R. Rom. C. iuxta Gr. Quesiui uultum tuum. G. Quesiui faciem tuam. M. Dominum requiram, exquisiuit te uultus meus.

u\. 11. in semitam rectam A. G. C. iuxta Gr. in semita recta. Sic habebat uulgata in Car. Colb. Ger. Gal.

u\. 12. in animas. G. in manus. C. in manibus.



EX PSALMO XXuII.

u\. 1. Psalmus ipsi Dauid. A. iuxta Gr. Ipsius Dauid. Car. Gal. Huic Dauid.

Item u\. 1. clamabo. A. G. C. iuxta Gr. clamaui.

Item u\. 1. ne sileas a me. Gr. sonat, super me.

Item u\. 1. nequando taceas a me. Id omittitur in R. Rom. G. C.

u\. 2. Exaudi Domine. Abest Domine a R. Rom. Gr. Hebr. et ab A. in MSS.

u\. 3. Ne simul trahas me cum peccatoribus. A. iuxta Gr. Ne simul trahas cum peccatoribus animam meam. R. Rom. M. C. tradas me. Et sic uulgata in Car. Colb. Ger. Gal. mendose.

u\. 4. et secundum nequitiam adinuentionum ipsorum. A. in melioribus MSS. et secundum malignitatem affectationum ipsorum. M. G. C. studiorum ipsorum. Sic etiam R. Rom. sed hi duo libri proxime subiungunt retribue illis, omisso secundum opera manuum eorum.

u\. 5. opera Domini. A. Rom. C. iuxta Gr. in opera Domini. G. in operam.

Item u\. 5. manuum eius. R. Rom. G. C. addunt, non considerauerunt.

Item u\. 5. destrues illos. R. Rom. G. destrue illos.

Item u\. 5. et non edificabis. G. et ne edifices.

u\. 7. et adiutus sum. M. et adiutum est.

u\. 8. saluationum. A. R. Rom. M. G. C. et Hebr. salutarium.

u\. 9. et rege Gr. , et pasce. Et sic Hebr.



EX PSALMO XXuIII.

u\. 2. in atrio sancto eius. A. R. Rom. G. C. in aula sancta eius. Gr. .

u\. 9. preparantis ceruos. A. M perficientis ceruos. Gr. . Hebr. obstetricans ceruis.

Item u\. 9. condensa. A. siluas. Gr. . Hebr. saltus.

Item u\. 9. omnes dicent. A. unusquisque dicit.

u\. 10. inhabitare facit. A. R. Rom. M. G. C. inhabitat. Gr. , futuri temporis.



EX PSALMO XXIX.

u\. 1. Psalmus cantici. A. G. C. iuxta Gr. In finem Psalmus cantici.

Item. u\. 1. domus Dauid. A. domus ipsi Dauid. Gr. .

u\. 4. eduxisti ab inferno. A. reduxisti ab inferis. Gr. . R. Rom. C. abstraxisti ab inferis. M. abstraxisti ab inferno.

u\. 6. Ad uesperum demorabitur. A. uespere. Gr. , uespere dominabitur.

u\. 8. in uoluntate tua. R. Rom. in bona uoluntate tua.

u\. 12. et circumdedisti me letitia. A. Hebr. et accinxisti me letitia. R. Rom. M. G. precinxisti. Gr. . C. induisti.



EX PSALMO XXX.

u\. 1. pro ecstasi. Id abest a plerisque libris. At in A. et Gr. habetur tantum, Ecstasis.

u\. 2. libera me. A. iuxta Gr. erue me et exime me. R. Rom. M. libera me et eripe me.

u\. 4. deduces me. A. R. Rom. G. C. dux mihi eris. M. educabis me.

u\. 6. commendo. Gr. . commendabo.

u\. 12. Super omnes inimicos meos. M. Pre omnibus inimicis meis.

u\. 13. obliuioni datus sum. R. Rom. G. C. excidi. M. exiui.

u\. 16. sortes mee. R. Rom. G. C. tempora mea. Et sic Hebr. At Gr. nunc habet , sortes: forte pro , tempora.

 Item u\. 16. Eripe me. R. Rom. Libera me et eripe me.

u\. 19. et in abusione. A. R. Rom. M. G. C. et contemptu. Gr. . Hebr. et despectione.

u\. 22. mihi in ciuitate munita. A. R. Rom. M. G. C. in ciuitate circumstantie. Gr. . nec habent mihi.

u\. 23. in excessu mentis mee. Aug. iuxta Gr. in ecstasi mea. R. Rom. M. G. C. in pauore meo.

u\. 24. ueritatem requiret. G. ueritatem requirit. Gr. ueritates requirit.

Item u\. 24. et retribuet abundanter facientibus. A. R. Rom. M. G. C. et retribuet his qui abundanter faciunt.



EX PSALMO XXXI.

u\. 2. non imputauit. C. Colb. Ger. non imputabit. Gr. hic et in Epist. ad Rom. Iu, 8. , imputauerit.

Item. u\. 2. nec est in spiritu eius. A. R. Rom. M. G. C. iuxta Gr. nec est in ore eius.

u\. 4. in erumna mea. Rom. iuxta Gr. in erumnam. Et sic plerumque A. in MSS. At M. G. C. in erumna, omisso mea.

Item u\. 4. dum configitur spina. A. dum configeretur. Rom. G. dum confringitur. M. mihi spina: iuxta Gr.

u\. 5. cognitum tibi feci. A. cognoui. C. ego cognosco. Gr. . Hebr. notum facio tibi.

Item u\. 5. peccati mei. A. R. Rom. M. G. C. iuxta Gr. cordis mei.



EX PSALMO XXXII.

Tit. Psalmus Dauid. Rom. G. Gal. In finem Psalmus Dauid.

u\. 1. collaudatio. A. G. C. Car. Colb. Gal. iuxta Gr. laudatio.

u\. 3. bene psallite ei in uociferatione. G. benedicite ei. A. R. Rom. M. G. C. in iubilatione: iuxta Hebr. At Gr. .

u\. 7. sicut in utre. A. G. C. sicut in utrem. Gr. sicut utrem.

u\. 11. in generatione et generationem. A. in secula seculorum. R. Rom. G. C. in seculum seculi. M. a generatione et progenie. Gr. a generationibus in generationes.

u\. 20. sustinet Dominum A. patiens erit Domino. G. C. patiens est in Domino. Gr. . Hebr. exspectabit Dominum.



EX PSALMO XXXIII.

u\. 1. coram Achimelech. A. Rom. C. Car. Gal. Gr. coram Abimelech. Et sic Hebr.

u\. 4. in idipsum. R. Rom. M. G. in inuicem. Multi codices, teste Augustino, habebant, in unum. In Hebr. est pariter.

u\. 19. qui tribulato sunt corde. A. qui obtriuerunt cor. Gr. . Hebr. contritis corde.



EX PSALMO XXXIu.

u\. 5. coarctans eos. A. iuxta Gr. tribulans eos. R. Rom. M. G. affligens eos. C. confligens eos.

u\. 7. interitum laquei sui. A. muscipule sue corruptionem. Gr. . Hebr. insidias retis sui.

u\. 8. ueniat illi laqueus, quem ignorat, etc. A. ueniat illis muscipula, quam ignorant, et captio quam occultauerunt, comprehendat illos, et in muscipulam incidant in ipsa. Sic R. Rom. M. G. C. iuxta Gr. habent plurali numero, ueniat illis laqueus, quem ignorant, etc. Item R. Rom. et in laqueum incidant in idipsum.

u\. 9. super salutari suo. A. R. Rom. M. G. super salutare eius. Fauet Gr. in quo est , non .

u\. 13. in sinu meo conuertetur. A. Rom. M. iuxta Gr. in sinum meum R. conuertebatur.

u\. 15. congregata sunt super me flagella, et ignoraui. R. Rom. congregauerunt in me flagella. C. congregati sunt in me. A. R. Rom. G. C. et ignorauerunt.

u\. 16. Dissipati sunt. A. Discissi sunt. R. Rom. M. G. C. Dissoluti sunt.

u\. 17. a malignitate eorum. A. ab astutiis eorum. R.  Rom. M. G. C. a malefactis eorum. Gr. .

u\. 18. in Ecclesia magna. A. in Ecclesia multa. Gr. .

u\. 19 et 24. Non supergaudeant mihi A. Non insultent mihi. R. Rom. M. G. C. Non insultent in me. Et sic fere uariant in Psal. XXXuII, u\. 17.

Item u\. 19. et annuunt. A. et annuentes. R. Rom. M. et annuebant. G. C. et annuerunt.

u\. 20. et in iracundia terre loquentes dolos cogitabant. A. R. Rom. M. C. et super iram dolose cogitabant. G. et super iram dolose agebant.

u\. 24. secundum iustitiam tuam. A. secundum iustitiam meam. Et sic Hebr. At R. Rom. secundum magnam misericordiam tuam. G. C. secundum misericordiam tuam.

u\. 26. qui magna loquuntur. A. C. qui maligna loquuntur. Et sic habuit uulgata in Car. Colb. Ger. Gal. Attamen in Gr. est : in Hebr. qui magnificantur.



EX PSALMO XXXu.

u\. 2. delinquat in semetipso. M. G. C. delinquat sibi.

u\. 3. ut inueniatur iniquitas eius ad odium. A. R. Rom. Amb. G. ut inueniret iniquitatem suam. A. et odisset. R. Rom. Amb. M. G. C. et odium.

u\. 7. abyssus multa. A. Amb. G. iuxta Gr. sicut abyssus multa. C. tanquam.



EX PSALMO XXXuI.

u\. 2. olera herbarum. A. olera prati.

u\. 8. ut maligneris. A. ut maligne facias. R. Rom. M. Amb. G. C. ut nequiter facias.

u\. 9. qui malignantur. A. qui maligne agunt. R. Rom. M. Amb. C. qui nequiter agunt G. qui inique agunt.

u\. 17. confirmat. G. suffulcit Hebr. subleuat.

u\. 18. dies immaculatorum. A. R. Rom. M. Amb. G. C. uias immaculatorum. Gr. . Hebr. in manuscriptis, uiam

u\. 20. deficient. In Gr. est defecerunt.

u\. 21. Mutuabitur peccator, et non soluet. A. Feneratur peccator. R. Rom. Amb. G. Mutuatur, etc. R. Rom. Amb. et non soluit.

Item u\. 21. et tribuet. A. R. Rom. G. C. et commodat. Amb. et tribuit.

u\. 23. dirigentur R. Rom. iuxta Gr. diriguntur.

Item u\. 23. uolet. M. cupiet ualde.

u\. 24. non collidetur. A. R. Rom. M. Amb. G. C. non conturbabitur, scilicet mutato in .

Item u\. 24. supponit manum suam. A. Amb. C. iuxta Gr. confirmat manum eius. R. Rom. M. G. firmat manum eius. Hebr. sustentat manum eius.

u\. 26. et commodat. A. Amb. G. et fenerat.

u\. 28. Iniusti punientur. Gr. sonat, Immaculati uindicabuntur.

u\. 29. et inhabitabunt in seculum, etc. Amb. et honorificabunt Deum in secula seculorum.

u\. 32. mortificare eum. R. Rom. Amb. G. C. perdere eum. M. occidere eum.

u\. 33. nec damnabit eum, cum iudicabitur illi. Exemplaria quedam teste Augustino habebant, et cum iudicabit eum, iudicabitur illi.

u\. 35. sicut cedros. A. R. Rom. Amb. M. super cedros.

u\. 37. Custodi innocentiam. R. Rom. G. C. Custodi ueritatem Gr. . Hebr. habet, simplicitatem.

Item u\. 37. et uide equitatem. A. et uide directionem. Hebr. rectum.

u\. 38. disperibunt simul. A. disperient in idipsum. Gr. . C. punientur simul.



EX PSALMO XXXuII.

u\. 5. supergresse sunt. A. sustulerunt. R. Rom. M. Amb. G. C. superposuerunt.

u\. 6. et corrupte sunt cicatrices mee. A. et putruerunt, etc. R. Rom. M. G. C. et deteriorauerunt. Hebr. et tabuerunt. A. M. liuores mei.

u\. 7. Miser factus sum. A. R. Rom. M. Amb. G. C. Miseriis afflictus sum.

u\. 8. lumbi mei impleti sunt. A. R. Rom. M. Amb.  G. C. iuxta Gr. anima mea completa est.

u\. 9. Afflictus sum. A. Infirmatus sum. R. Rom. M. Amb. G. C. Incuruatus sum.

u\. 12. et qui iuxta me erant. A. R. Rom. M. G. C. et proximi mei. Hebr. et uicini mei.

u\. 15. redargutiones. R. Rom. M. G. C. increpationes.

u\. 19. annuntiabo. A. R. Rom. C. ego pronuntio.

Item u\. 19. et cogitabo. A. et curam geram. Gr. . Hebr. sollicitus ero.

u\. 21. sequebar bonitatem. A. iuxta Gr. persecutus sum iustitiam. R. Rom. Amb. G. C. subsecutus sum iustitiam. M. subsequebar iustitiam.



EX PSALMO XXXuIII.

u\. 1. ipsi Idithun. A. Amb. C. Car. Gal. pro Idithun.

u\. 3. et 10. Obmutui A. Obsurdui.

u\. 4. exardescet ignis R. Rom. G. exardescit ignis.

u\. 5. quis est A. Amb. qui est.

u\. 6. Ecce mensurabiles. A. R. Rom. M. Amb. G. C. Ecce ueteres. Gr. . Hebr., Ecce breues.

Item u\. 6. et substantia mea. G. et habitatio mea. C. et habitudo mea. Hebr. et uita mea.

u\. 7. in imagine pertransit homo. R. Rom. Amb. C. in imagine Dei ambulet homo.

Item u\. 7. conturbatur. R. Rom. conturbabitur.

u\. 8. apud te est. A. ante te est semper. Amb. G. C. ante te est: omisso semper. At R. Rom. tanquam nichil ante te est.

u\. 10. quoniam tu fecisti. A. iuxta Gr. quoniam tu es qui fecisti me. R. Rom. Amb. G. C. quoniam tu fecisti me.

u\. 11. amoue a me plagas tuas. A. amoue a me flagella tua.

u\. 12. corripuisti hominem. A. M. Amb. G. C. erudisti hominem. Gr. .

Item u\. 12. animam eius., A. animam meam.

Item u\. 12. uerumtamen uane conturbatur omnis homo. A. G. C. addunt, uiuens. At R. Rom. habent sic, uerumtamen uniuersa uanitas omnis homo uiuens. Hebr. uerumtamen uanitas omnis homo.

u\. 13. et deprecationem meam, auribus percipe lacrymas meas: ne sileas. M. et deprecationem meam auribus percipe: lacrymis meis ne sileas. Fauet Hebr. ad lacrymam meam ne obsurdescas. At A. R. Rom. Amb. G. Ne sileas a me.

Item u\. 13. ego sum apud te. Gr. ego sum in terra. R. Rom. Amb. G. C. ego sum apud te in terra.



EX PSALMO XXXIX.

u\. 2. Exspectans exspectaui Dominum. A. sustinens sustinui Dominum.

u\. 4. uidebunt multi. A. uidebunt iusti.

u\. 7. aures autem perfecisti mihi. A. R. Rom. M. Amb. corpus autem perfecisti mihi: iuxta Gr. hic et in Epist. ad Hebr. X, 5.

u\. 9. in medio cordis mei. M. in medio uentris mei. Et sic Hebr.

u\. 10. Annuntiaui. A. R. Rom. M. G. C. Bene nuntiaui. Fauet Gr.

u\. 11. iustitiam tuam. A. Amb. G. iuxta. Gr. iustitiam meam.

u\. 12. semper susceperunt me. M. semper suscipiant me. Hebr. iugiter seruabunt me.

u\. 18. sollicitus est mei. A iuxta Gr. curam habebit mei. Hebr. sollicitus erit pro me.



EX PSALMO XL.

u\. 3. et beatum faciat eum in terra. R. Rom. et beatum faciat eum, et emundet in terra animam eius. Sic etiam G. et C. nisi quod G. habet, emundet de terra. C. autem post faciat eum, addit in terra.

Item u\. 3. in animam inimicorum eius. A. R. Rom. G. C. iuxta Gr. in manus inimici eius. M. in manibus inimicorum eius.

u\. 7. Et si ingrediebatur ut uideret, uana loquebatur, cor eius congregauit, etc. Egrediebatur foras, et loquebatur, etc. A. R. Rom. G. C. Et ingrediebantur ut uiderent, uana locutum est cor eorum, congregauerunt, etc. Egrediebantur foras, et loquebantur, etc.

 u\. 8. in idipsum. R. Rom. G. C. simul.

Item u\. 8. Aduersum me susurrabant. R. Rom. G. C In unum susurrabant.

u\. 9. constituerunt. A. disposuerunt. R. Rom. mandauerunt.

u\. 10. magnificauit super me supplantationem A. R. Rom. Amb. G. C. ampliauit. M. adampliauit. A. super me calcaneum. R. Rom. M. G. aduersus me supplantationem.

u\. 14. Fiat, fiat. A. et dicet omnis populus, Fiat, fiat.



EX PSALMO XLI.

u\. 1. intellectus filiis Core. A. iuxta Gr. in intellectum filiis Core.

u\. 3. ad Deum fortem uiuum. uox fortem abest ab A. R. Rom. M. G. C. et a Gr. At Amb. habet fontem.

u\. 4. panes. A. M. Amb. C. panis. Sic etiam Gr. et Hebr.

u\. 5. sonus epulantis. A. Amb. soni festiuitatem celebrantis. Gr. , soni festa celebrantium. Hebr. multitudinis festa celebrantis.

u\. 6. quoniam adhuc confitebor illi. A. R. Rom. M. G. C. et Gr. carent uoce adhuc: que etiam deest in plerisque libris u\. 12, et in subsequenti Psal. u\. 5.

u\. 7. et Deus meus. Particula et abest ab A. C. et Gr.

Item u\. 7. Ad meipsum R. Rom. A meipso.

Item u\. 7. memor ero tui . . . . a monte modico. A. memoratus sum tui, Domine . . . . a monte paruo. Gr. .

u\. 8. Omnia excelsa tua A. Omnes suspensiones tue. Gr. . Hebr. gurgites tui.

Item u\. 8. transierunt. A. G. ingressi sunt. Gr. .

u\. 9. et nocte canticum eius. A. R. Rom. G. C. et nocte declarauit. Gr. , declarabit.

u\. 10. Post oblitus es mei, additur in A. R. Rom. Amb. G. C. quare me repulisti?

u\. 11. dum confringuntur. A. C. fauente Gr. dum confringit.

Item u\. 11. inimici mei. He uoces absunt ab A. R. Rom. G. C. et a Gr. Habet illa M., sed istis caret, qui tribulant me.

u\. 12. salutare. A. et Gr. salus.



EX PSALMO XLII.

u\. 1. et discerne causam meam. G. et discerne iustitiam meam.

u\. 2. Deus fortitudo mea. A. R. Rom. Amb. G. C. Deus meus fortitudo mea.



EX PSALMO XLIII.

u\. 3. afflixisti populos. A. infirmasti populos.

u\. 10. et non egredieris Deus. G. C. et non progredieris. uox autem Deus a Gr. et Hebr. abest, et a G. Colb. Ger.

u\. 11. post inimicos nostros. A. R. Rom. M. Amb. G. iuxta Gr. pre inimicis nostris.

u\. 13. in commutationibus eorum. A. in iubilationibus eorum. Fauet Gr. . Sed quidam ueteres libri, .

u\. 22. mortificamur. R. Rom. Amb. G. morte afficimur. M. morte affligimur.



EX PSALMO XLIu.

u\. 1. qui commutabuntur. A. G. C. que commutabuntur.

u\. 6. Sagitte tue acute. A. sagitte tue acute potentissime. R. Rom. M. G. C. iuxta Gr. potentissime.

Item u\. 6. in corda. A. R. Rom. G. Colb. iuxta Gr. in corde. Et sic Hebr.

u\. 7. uirga directionis. R. Rom. M. G. C. uirga recta est.

u\. 9. a domibus eburneis. G. C. a grauibus eburneis. R. M. a gradibus, etc. Erratum ex errato. Nam Grece est : quod Latinus interpres uerbi ambiguitate deceptus uerterat, a grauibus: cum apud Palestinos dicerentur domus magne, in modum turrium edificate, teste Hieron. in epist. 140.  et in Ieremie XuII. et Osee uIII. Eadem uox habetur in Psal. XLuII, 4, 14.

u\. 10. circumdata. A. R. Rom. M. G. C. circumamicta.

u\. 12. Et concupiscet. A. R. Rom. M. G. C. iuxta Gr. Quoniam concupiuit.

u\. 13. omnes diuites plebis. uox omnes abest ab A. M. G. C. Car. Colb. Gal. a Gr. et ab Hebr.

u\. 14. filie regis. R. Rom. filie regum.

u\. 18. Memores erunt. Car. Ger. Gal. iuxta Hebr. Memor ero. Et sic Hieron. in epist. 140.



EX PSALMO XLu.

u\. 1. filiis Core. A. G. C. iuxta Gr. pro filiis Core.

u\. 4. aque eorum. A. R. Rom. Amb. G. C. aque eius.

u\. 5. Fluminis impetus letificat. A. iuxta Gr. Fluminis impetus letificant. Hebr. Fluminis diuisiones letificant.

u\. 6. Deus mane diluculo. A. R. Rom. C. Deus uultu suo. G. Deus de uultu. Gr. , nec addit suo. M. Deus a matutino in matutinum.

u\. 7. dedit uocem suam, mota est, etc. A. R. Rom. M. Amb. C. dedit uocem suam Altissimus, et mota est, etc. G. Excelsus, et mota est, etc.

u\. 10. usque ad finem terre. A. R. Rom. M. Amb. G. C. iuxta Gr. usque ad fines terre.



EX PSALMO XLuI.

u\. 1. pro Core. A. G. C. Car. iuxta Gr. pro filiis Core.

u\. 3. Dominus excelsus. R. Rom. Deus summus.

Item u\. 3. super omnem terram. R. Rom. super omnes deos.

u\. 6. in iubilatione. G. C. in strepitu.

u\. 8. psallite sapienter. A. psallite intelligenter. Gr. . Hebr. erudite.

u\. 9. Regnabit Deus super gentes. R. Rom. M. G. C. Colb. Regnauit. A. R. Rom. M. C. Dominus super omnes gentes.



EX PSALMO XLuII.

u\. 3. Fundatur exsultatione. A. R. Rom. M. C. Dilatans exsultationes. Amb. dilatans exsultationem. Gr. Bene radicans exsultatione.

Item u\. 3. mons Sion. A. G. C. iuxta Gr. montes Sion.

u\. 4. in domibus eius. R. M. in gradibus eius. Rom. G. C. in grauibus eius. Sic Amb. ut ex interpretandi ratione patet. Gr. . uide supra in Psal. XLIu, 9.

Item u\. 4. cognoscetur. G. C. et A. in aliquot MSS. cognoscitur, siue dignoscitur, tempore presenti, iuxta Gr.

u\. 5. reges terre. uox terre abest a uulgata in MSS. Colb. et Gr. Confer Hieron. epist. 135.

u\. 10. in medio templi tui. A. iuxta Gr. in medio populi tui. M. G. in medio plebis tue. C. in templo sancto tuo. uarietas ex affinitate uocum et .

u\. 12. filie Iude. A. in MSS. et Amb. C. iuxta Gr. filie Iudee.

u\. 14. domos eius. R. Rom. M. Amb. C. gradus eius. G. turrem eius. Gr. : id est excelsas et turritas domos, ait Ambrosius. uide Psal. XLIu, 9.

u\. 15. Deus, Deus noster. uox Deus non repetitur in A. R. Rom. M. G. C. neque in Gr.



EX PSALMO XLuIII.

u\. 4. prudentiam. A. intelligentiam Gr. .

u\. 9. et laborabit. A. R. Rom. G. C. iuxta Gr. et laborauit.

u\. 10. et uiuet adhuc in finem. uox adhuc abest ab A. R. Rom. M. G. C. et a Gr.

u\. 12. uocauerunt nomina sua in terris suis. A. R. Rom. M. Inuocabunt. M. Amb. Inuocauerunt. G. C. inuocauit. A. R. Rom. M. Amb. G. C. nomina eorum in terris ipsorum. Hebr. uocauerunt nominibus suis terras suas.

u\. 14. complacebunt. A. R. Rom. G. C. benedicent. M. bene prosperabuntur. Gr. .

u\. 15. mors depascet eos. A. mors pastor est eis. Gr. , pascet eos.

 Item u\. 15. Et dominabuntur eorum. R. Rom. G. C. Et obtinebunt eos.

Item u\. 15. in inferno a gloria eorum. R. Rom. M. in inferno, et a gloria sua expulsi sunt. G. in inferno a gloria eorum, et a gloria sua expulsi sunt.

u\. 18. cum interierit, non sumet omnia. A. R. Rom Amb. G. C. iuxta Gr. non cum morietur, accipiet omnia. M. nondum morietur, recipiet omnia.

Item u\. 18. gloria eius. R. Rom. M. Amb. G. C. gloria domus eius.



EX PSALMO XLIX.

u\. 5. sanctos eius. G. filios eius.

Item u\. 5. qui ordinant. R. Rom. qui ordinauerunt. A. qui disponunt.

u\. 7. et loquar. A. iuxta Gr. et loquar tibi.

u\. 17. odisti disciplinam. A. odisti eruditionem. Gr. .

u\. 19. concinnabat dolos. A. amplexa est dolositatem. R. Rom. M. C. Hebr. concinnauit dolum.

u\. 21. Existimasti inique. A. iuxta Gr. Suspicatus es iniquitatem. R. Rom. M. G. Existimasti iniquitatem.

Item u\. 21. et statuam contra faciem tuam. A. constituam te, etc. R. Rom. et statuam illam, etc. G. C. et statuam illa, etc. M. et statuam contra faciem tuam peccata tua.

u\. 22. nequando rapiat. A. G. nequando rapiat sicut leo.



EX PSALMO L.

u\. 5. contra me est semper. A. R. Rom. coram me est semper, : eadem uox que in subsequenti u\.

u\. 7. concepit me mater mea. A. mater mea me in utero aluit. R. Rom. M. Amb. peperit me mater mea. Et sic Hebr. In Gr. est .

u\. 10. Auditui meo dabis gaudium. Gr. sonat, Audire me facies exsultationem.

u\. 15. Docebo. A. Rom. G. C. Doceam.

u\. 19. Deus non despicies. A. R. Rom. M. Amb. C. non spernit. G. non spernet. Gr. .



EX PSALMO LI.

u\. 3. Quid gloriaris in malitia, qui potens es in iniquitate? Tota die, etc. A. Quid gloriatur in malitia, qui potens est? In iniquitate tota die, etc. H. Quid gloriatur in malitia, potens iniquitate tota die?

u\. 6. uerba precipitationis. A. uerba submersionis.

Item u\. 6. lingua dolosa. A. G. H. iuxta Gr. et Hebr. linguam dolosam. R. Rom. in lingua dolosa. C. in linguam dolosam.

u\. 7. destruet te. Gr. sonat, destruat te.

Item u\. 7. euellet te et emigrabit te. G. H. euellat te et emigret te: iuxta Gr.

u\. 11. bonum est. A. iucundum est. Gr. .



EX PSALMO LII.

u\. 2. Corrupti sunt. Gr. sonat, Corruperunt.

Item u\. 2. in iniquitatibus. R. Rom. G. C. in uoluntatibus suis.

u\. 5. ut cibum panis. A. in cibo panis. Gr. cibo panis.

u\. 6. ossa eorum qui hominibus placent. R. Rom. M. G. ossa hominum sibi placentium. G. consilia hominum sibi placentium.

u\. 7. cum conuerterit. A. C. iuxta Gr. in auertendo. M. in conuertendo. R. Rom. G. dum auertet. H. dum auertit.

Item u\. 7. exsultabit Iacob, et letabitur, etc. M. G. C. exsultet Iacob, et letetur, etc.



EX PSALMO LIII.

u\. 3. iudica me. R. Rom. M. G. C. libera me. Hebr. ulciscere me.

u\. 7. Auerte mala. G. Auertit mala. Gr. . H. Conuerte mala. Hebr. Redde mala.

u\. 9. despexit. A. R. Rom. M. G. C. respexit.



EX PSALMO LIu.

u\. 2. Exaudi. H. Inauri. Sic etiam in Psal. CXXXIX, u\. 7.

u\. 4. declinauerunt in me iniquitates. A. G. C. iuxta Gr. declinauerunt in me iniquitatem. Hebr. proiecerunt super me iniquitatem.

Item u\. 4. molesti erant mihi. A. adumbrabant me: mutato uidelicet in .

 u\. 9. qui saluum me fecit. A. R. Rom. iuxta Gr. qui me saluum faceret. C. faciat.

u\. 10. Precipita. A. Submerge.

u\. 13. maledixisset mihi. A. exprobrasset mihi. H. improperasset mihi. Gr. .

Item u\. 13. Abscondissem me forsitan. A. R. Rom. M. G. C. absconderem me utique: iuxta Gr.

u\. 16. ueniat mors super illos. G. Posuit mortem super illos.

Item u\. 16. nequitie in habitaculis eorum. A. R. Rom. M. G. H. C. iuxta Gr. nequitia in hospitiis eorum.

u\. 17. saluabit me. A. R. Rom. M. G. C. iuxta Gr. exaudiuit me.

u\. 19. inter multos erant mecum. A. M. iuxta Gr. in multis erant mecum.

u\. 20. Exaudiet Deus. A. H. Exaudiet me Deus.

Item u\. 20. qui est ante secula. R. Rom. qui est ante secula, et manet in eternum.

u\. 22. ab ira. A. pre ira.

Item u\. 22. Molliti sunt sermones eius. R. Rom. M. Mollierunt sermones suos. G. H. C. Mollierunt sermones eius.

u\. 23. curam tuam. R. Rom. M. G. C. cogitatum tuum. H. cogitationem tuam.

u\. 24. in puteum interitus. A. in puteum corruptionis. Gr. .



EX PSALMO Lu.

u\. 3 et 4. tota die: quoniam multi bellantes aduersum me. Ab altitudine diei timebo, ego uero, etc. A. R. Rom. G. iuxta Gr. tota die, ab altitudine diei: quoniam multi qui debellant me timebunt: ego uero, etc. Sic etiam C. nisi quod omittit ab altitudine diei. At M. habet sic, tota die: ab altitudine diei non timebo, quoniam multi qui debellant me, ab altitudine Dei non timebo, quia ego in te sperabo. H. tota die. Ab altitudine dierum non timebo, quia multi qui debellant me, timebunt.

u\. 5. sermones meos. R. Rom. G. H. sermones meos tota die.

u\. 7. Inhabitabunt. A. Incolent. Gr. .

Item u\. 7. Sicut sustinuerunt animam meam. A. Sicut sustinuit anima mea. R. Rom. G. C. Sicut exspectauit anima mea. M. Sicut exspectauerunt animam meam. Gr. sonat, Sicut sustinui anima mea.

u\. 8. populos confringes. A. H. populos deduces. Gr. .

u\. 9. posuisti. R. Rom. G. posui.

u\. 10. Tunc conuertentur. A. R. Rom. Conuertantur: omissa particula Tunc, que abest etiam a G. C. Gr.

u\. 12. laudationes tibi. A. laudis tibi. R. Rom. M. G. C. laudationis tibi: iuxta Gr.

u\. 13. et pedes meos a lapsu. A. R. Rom. C. oculos meos a lacrymis, et pedes meos a lapsu.



EX PSALMO LuI.

u\. 2. sperabo. Rom. G. spero.



EX PSALMO LuII.

u\. 3. concinnant. A. connectunt. Gr. . H. complectuntur.

u\. 6. et uenefici incantantis sapienter. A. iuxta Gr. et medicamenti medicati a sapiente: et sic fere H. At R. et ueneficia que incantantur a sapiente. G. C. et uenefici qui incantantur a sapiente. Sic etiam M. omisso et.

u\. 7. conteret. A. G. H. C. iuxta Gr. contriuit.

Item u\. 7. confringet. A. G. H. iuxta Gr. confregit.

u\. 8. ad nichilum deuenient. A. H. Spernentur. Gr. .

u\. 9. cera que fluit. A. R. Rom. G. H. C. iuxta Gr. cera liquefacta.

u\. 10. Priusquam intelligerent spine uestre rhamnum. A. R. Rom. H. C. Priusquam producat. A. H. spinas uestras rhamnus. R. spinas uestra rhamnus. Rom. spinas uester rhamnus. C. spine uestre rhamnum. M. G. Prius quam producant. M. spine uestre rhamnum. G. spinas uestras rinus. Gr. . Hebr. Antequam crescant spine uestre in rhamnum.

 Item u\. 10. sic in ira absorbet eos. A. tanquam in ira combibet eos. Gr. . H. absorbebit uos.

u\. 11. cum uiderit uindictam. R. Rom. G. C. iuxta Gr. cum uiderit uindictam impiorum, etc.

u\. 12. utique est Deus. G. et uere est Deus.



EX PSALMO LuIII.

u\. 4. ceperunt animam meam. A. uenati sunt animam meam. Gr. . R. aucupauerunt. Rom. G. C. occupauerunt, M. captauerunt. Hebr. insidiati sunt anime mee.

u\. 5. et direxi. A. in editis, et R. Rom. et dirigebar. A. in MSS. et G. C. et dirigebam.

u\. 7. Conuertentur. ..... patientur. A. Conuertantur. ..... patiantur. Fauet Hebr.

u\. 9. ad nichilum deduces. A. R. Rom. M. G. H. pro nichilo habebis. Gr. . Hebr. subsannabis.

u\. 10. quia Deus. R. Rom. M. iuxta Gr. quia tu Deus.

u\. 12. Deus ostendet mihi super inimicos meos. A. Deus meus demonstrauit mihi in inimicis meis. R. Rom. Deus meus, ostende mihi bona inter inimicos meos. M. Deus meus, ostende me inter inimicos meos. G. Deus meus ostendit mihi inter inimicos meos.

Item u\. 12. nequando obliuiscantur populi mei. A. R. Rom. M. G. H. C. iuxta Gr. nequando obliuiscantur legis tue.

Item u\. 12. et depone. A. et deduc. R. Rom. M. G. H. et destrue. Et sic. Hebr. At Gr. .

u\. 13. sermonem labiorum, etc. R. Rom. sermo labiorum, etc.

Item u\. 13. Et de exsecratione. A. Et de maledicto.

Item u\. 13 et 14. annuntiabuntur in consummatione: in ira consummationis. A. iuxta Gr. annuntiabuntur consummationes, in ira consummationis. R. Rom. compellantur in ira consummationis. M. compellentur in consummatione, in ira consummationis. G. conuellentur: consumantur in ira consummationis. H. conuellentur in consummatione: consummatio in ira consummationis.

Item u\. 14. quia Deus dominabitur Iacob, et finium terre. H. iuxta Gr. quia Deus Iacob dominatur finium terre.



EX PSALMO LIX.

u\. 2. et Sobal. A. R. M. G. H. C. iuxta Gr. et Syriam Sobal.

Item u\. 2. et percussit Idumeam in ualle. A. Rom. et Hebr. et percussit Edom in ualle. G. C. iuxta Gr. et percussit uallem. Car. et percussit in ualle.

u\. 5. uino compunctionis. A. uino stimulationis. Hebr. uino consopiente.

u\. 7. dilecti tui. R. Rom. electi tui.

u\. 11. in ciuitatem munitam. A. M. G. H. C. iuxta Gr. in ciuitatem circumstantie.

u\. 13. quia uana. A. R. Rom. M. G. H. C. Car. Colb. Ger. iuxta Gr. et uana.



EX PSALMO LX.

u\. 5. Inhabitabo. A. Inquilinus ero. Gr. .

u\. 7. usque in diem generationis et generationis. R. Rom. G. C. usque in diem seculi et secula.

u\. 8. Permanet. A. R. Rom. G. Permanebit: iuxta Gr.

Item u\. 8. quis requiret. A. quis requiret ei. R. Rom. H. iuxta Gr. quis requiret eorum. G. quis requiret eum.



EX PSALMO LXI.

u\. 2. salutare meum. C. patientia mea.

u\. 4. irruitis in hominem. A. iuxta Gr. apponitis super hominem.

Item u\. 4. interficitis uniuersi uos. A. interficite omnes. R. Rom. G. C. interficitis uniuersos. M. interficitis omnes uos. Amb. interficientes uniuersos. Gr. .

u\. 5. pretium meum. A. R. Rom. M. G. H. C. honorem meum. Gr. .

u\. 10. in idipsum. A. in unum.

u\. 11. si affluant. A. Amb. G. si fluant. Gr. .



EX PSALMO LXII.

u\. 2. Siliuil in te. A. H. iuxta Gr. Sitiuit tibi.

Item u\. 2. quam multipliciter. H. quam simpliciter.

u\. 6. et labiis exsultationis laudabit os meum. A. R.  Rom. M. G. H. C. iuxta Gr. et labia exsultationis laudabunt nomen tuum.

u\. 7. meditabor. A. Meditabar.

u\. 12. obstructum est. A. oppilatum est. G. obtusum est.



EX PSALMO LXIII.

u\. 2. cum deprecor. A. Rom. G. H. C. dum tribulor.

u\. 3. a conuentu. M. a conuersatione.

u\. 6. Narrauerunt. R. Rom. G. H. C. Disputauerunt. M. Disposuerunt.

u\. 7. defecerunt scrutantes scrutinio. A. defecerunt scrutantes scrutationes. R. Rom. M. defecerunt scrutantes scrutinium.

Item u\. 7. ad cor altum. A. G. C. iuxta Gr. et cor altum. Et sic habebat uulgata in Car. Colb. Gal. Ger. Fauet Hebr. in quo legitur, et corde profundo. Glossa in Psalteriis Colb. et Ger. id interpretatur de diuinitate occulta in Christo. Denique Hilarii expositio est, accedente homine cordis alti.

u\. 9. et infirmate sunt contra eos lingue eorum. R. Rom. C. et pro nichilo habuerunt contra eos lingue ipsorum. G. et pro nichilo habuerunt eum, et infirmate sunt super ipsos lingue eorum. Gr. sonat, Pro nichilo habuerunt eum lingue eorum.



EX PSALMO LXIu.

u\. 1. Ieremie et Ezechielis populo transmigrationis, cum inciperent exire. Id totum a Gr. abest. At eius loco A. prefert, Ieremie et Ezechielis ex populo, etc. C. Ieremie et Ezechiel de uerbo peregrinationis, quando incipiebant proficisci. G. Ieremie et Ezechiel profectionis.

u\. 2. in Ierusalem. Id abest a Gr. et Hebr.

u\. 7. in uirtute tua. A. in fortitudine sua.

Item. u\. 7. accinctus potentia. A. circumcinctus in potentatu.

u\. 8. profundum maris. A. R. Rom. M. G. H. C. fundum maris. Gr. .

Item u\. 8. sonum fluctuum eius. Ad hec uerba addit A. quis sufferet. R. Rom. M. G. C. quis sustinebit.

u\. 9. terminos. A. R. Rom. M. G. H. C. fines terre.

u\. 10. preparatio eius. A. R. Rom. M. G. H. preparatio tua.

u\. 11. Riuos eius. A. iuxta Hebr. Sulcos eius. In Gr. est .

Item u\. 11. in stillicidiis eius. A. R. Rom. M. C. in stillicidiis suis.

Item u\. 11. letabitur germinans. A. R. Rom. M. G. H. C. letabitur cum exorietur.

u\. 13. speciosa deserti. A. R. Rom. M. G. H. C. fines deserti. Gr. , montes.



EX PSALMO LXu.

u\. 4. nomini tuo. A. R. Rom. M. H. G. C. addunt Altissime.

u\. 6. in flumine pertransibunt pede. R. Rom. M. G. C. et flumina G. pertransiet pede. C. pertransit pede.

u\. 7. Qui dominatur ..... in eternum. Gr. sonat, Qui dominatur ..... seculo. Et sic Hebr.

Item u\. 7. qui exasperant. A. amaricant. R. Rom. M. H. C. qui in iram prouocant. G. qui exacerbant. Sic uariant ad idem uerbum in Psal. LXuII, u\. 7, et aliis locis.

u\. 10. igne nos examinasti, sicut examinatur argentum. A. iuxta Gr. ignisti nos, sicut ignitur argentum.

u\. 11. in dorso nostro. C. in conspectu nostro.

u\. 15. cum incenso arietum. A. R. Rom. M. G. H. C. iuxta Gr. cum incenso et arietibus.

u\. 18. non exaudiet. A. G. C. non exaudiat: iuxta Gr.



EX PSALMO LXuI.

u\. 2. et misereatur nostri. Hoc abest ab A. Gr. et Hebr.

u\. 5. iudicas ..... dirigis. M. iuxta Gr. iudicabis ..... diriges. G. H. iudicabit ..... diriget.



EX PSALMO LXuII.

u\. 3. sicut fluit cera. Gr. sonat, sicut liquefit cera.

 u\. 4. Et iusti epulentur. A. iuxta Gr. Et iusti iucundentur. Hebr. letentur.

u\. 7. Deus qui inhabitare facit. Hic notat Aug. in Gr. haberi tantum, Deus habitare facit.

Item u\. 7. unius moris in domo. A. unius modi in domo. R. Rom. G. C. unanimes in domo.

u\. 9. a facie Dei Sinai, a facie, etc. A. R. Rom. G. H. C. a facie Dei. Mons Sina a facie, etc. M. a facie Dei qui est in Sina, a facie, etc.

u\. 10. segregabis. A. R. Rom. M. segregans. G. segrega.

u\. 11. pauperi. R. Rom. pauperes.

u\. 13. dilecti, dilecti. R. Rom. M. G. H. C. dilecti, semel tantum.

u\. 14. inter medios cleros. G. in medio sortium.

Item u\. 14. et posteriora dorsi eius in pallore auri. A. et inter scapulas eius in uiriditate auri.

u\. 15. celestis. A. iuxta Gr. supercelestis.

u\. 16. mons Dei, mons pinguis. A. R. Rom. M. G. C. montem Dei, montem uberem.

Item u\. 16. mons coagulatus, mons pinguis. A. G. montem incaseatum, montem uberem. H. mons consecratus, etc.

u\. 17. utquid suspicamini. R. Rom. M. G. utquid suspicitis, C. utquid estimatis.

Item u\. 17. mons in quo. A. G. montem in quo.

u\. 19. Ascendisti. R. Rom. iuxta Gr. Ascendens. G. H. Ascendit.

Item u\. 19. cepisti captiuitatem, accepisti dona in hominibus. R. Rom. C. captiuam duxit captiuitatem. G. H. cepit captiuitatem. R. Rom. H. C. dedit dona hominibus. G. accepit dona in hominem. M. in homines. Gr. .

Item u\. 19 et 20. inhabitare Dominum Deum. Benedictus Dominus, etc. A. R. Rom. M. C. inhabitare Dominus Deus benedictus, benedictus Dominus, etc.

Item u\. 20. salutarium nostrorum. A. sanitatum nostrarum. R. Rom. M. salutaris noster.

u\. 21. Et Domini Domini exitus mortis. A. R. Rom. C. H. et Gr. nonnisi semel habent Domini. At G. et Domini exitus Domini mortis.

u\. 23. conuertam, conuertam in, etc. A. R. Rom. G. H. C. conuertar, conuertar in, etc.

u\. 24. ut intinguatur. R. Rom. donec intinguatur.

u\. 25. uiderunt ingressus tuos. A. R. Rom. M. uisi sunt gressus tui. G. H. uisa sunt itinera tua. uulgata in Car. Colb. Ger. uiderunt ingressus tui.

Item u\. 25. ingressus Dei mei. A. M. gressus Dei mei. G. H. itinera Dei mei.

Item u\. 25. regis mei. uox mei abest ab A. R. Rom. M. G. H. C. et a Gr.

Item u\. 25. qui est in sancto. R. Rom. addunt ipsius. G. addit eis.

Item u\. 25. iuuencularum. G. uirginum.

u\. 28. adolescentulus in mentis excessu. A. adolescentior in ecstasi. R. Rom. M. C. adolescentior in pauore. G. de adolescentia in pauore. H. iunior in pauore.

u\. 29. uirtuti tue. A. R. Rom. M. G. C. Car. Colb. Ger. uirtutem tuam.

u\. 31. feras arundinis. A. iuxta Gr. feras calami. Hebr. bestiam calami. R. Rom. C. feras siluarum. M. H. feras silue. G. bestias silue.

Item u\. 31. in uaccis. A. R. Rom. M. G. H. C. inter uaccas.

Item u\. 31. ut excludant eos. A. R. Rom. M. ut excludantur ii. G. H. C. ut non excludantur. Gr. non excludantur, omisso ut.

u\. 32. manus eius. M. manus suas. Gr. manum suam.

u\. 34. uoci sue. A. R. Rom. G. H. C. uocem suam.

Item u\. 34. post uocem uirtutis, in G. additur, Audiam uocem eius, uocem uirtutis.



EX PSALMO LXuIII.

u\. 5. tunc exsoluebam. H. tunc exsoluere repetebar.

u\. 8. operuit confusio. A. operuit irreuerentia. A. R. Rom. M. G. H. C. operuit reuerentia.

 u\. 9. Extraneus. A. iuxta Gr. Alienatus. H. Hebr. Alienus. R. Rom. M. G. C. Exter.

Item u\. 9. et peregrinus. A. R. Rom. M. G. H. C. et hospes.

u\. 13. loquebantur. A. insultabant. R. Rom. M. exercebantur. G. H. detrahebant.

u\. 14. orationem meam. A. iuxta Gr. oratione mea.

u\. 15. ut non infigar. A. R. Rom. M. H. ut non inheream.

u\. 16. neque urgeat. A. iuxta Gr. neque coarctet. G. H. neque contineat. C. neque aperiat. Hebr. et non coronet.

u\. 17. respice in me. C. conuertere in me.

u\. 21. improperium exspectauit. C. improperium sustinuit.

u\. 28. in iustitiam tuam. A. G. C. Colb. Ger. Gal. iuxta Gr. in iustitia tua.

u\. 30. salus tua Deus suscepit me. A. R. Rom. G. H. C. et salus uultus tui, Deus, suscepit me.

u\. 31. nomen Dei. R. Rom. iuxta G. addunt, mei.

u\. 34. non despexit. M. non annullauit. Gr. .

u\. 35. et omnia reptilia in eis. R. Rom. M. G. C. et omnia que in eis sunt. H. et omnia repentia in eo. Hebr. et omnia que mouentur in eis.

u\. 36. ciuitates Iuda. R. Rom. M. C. Car. Colb. Ger. Gal. ciuitates Iude. G. iuxta Gr. ciuitates Iudee. Et sic A. in MSS.



EX PSALMO LXIX.

u\. 1. quod saluum fecerit eum Dominus. Rom. C. Car. Gal. iuxta Gr. eo quod saluum me fecit Dominus.

u\. 2. Deus. Rom. G. Domine Deus. C. Domine Deus meus.

Item u\. 2. Domine, ad adiuuandum me festina. Hanc partem omittunt A. G. C. et Gr.



EX PSALMO LXX.

u\. 1. In te, Domine, speraui. A. R. Rom. M. C. Deus, in te speraui, Domine. G. Domine Deus, in te speraui.

u\. 8. os meum laude. R. Rom. M. G. C. addunt tua. Et sic Hebr.

Item u\. 8. ut cantem. A. ut hymnodicam. R. Rom. M. C. ut possim cantare. G. ut benedicam.

Item u\. 8. magnitudinem tuam. A. G. iuxta Gr. magnificentiam tuam.

u\. 10. inimici mei mihi. R. Rom. inimici mei mala mihi.

u\. 13. detrahentes anime mee. A. committentes animam meam.

u\. 14. sperabo. A. R. Rom. M. C. in te sperabo.

u\. 15. litteraturam. A. R. Rom. G. M. C. negotiationem, siue negotiationes. Gr. .

Item u\. 15. in potentias Domini. G. in potentia tua, Domine. Gr. . Hebr. in fortitudine. Car. Colb. Ger. Gal. in potentiam Domini.

u\. 21. magnificentiam tuam. A. R. Rom. M. G. C. iuxta Gr. iustitiam tuam. M. addit, super me.

Item u\. 21. consolatus es me. R. Rom. M. C. exhortatus es me. in Gr. est , uerbum ambiguum, quod aliis itidem locis uarietatem parit. Hic porro M. addit, et de abyssis terre iterum reduxisti me. Simile additamentum exstat apud G. C.

u\. 24. mala mihi. G. C. animam meam.



EX PSALMO LXXI.

u\. 2. in iustitia. R. Rom. G. in tua iustitia.

u\. 3. pacem populo. R. Rom. M. G. C. et Gr. addunt, tuo.

Item u\. 3 et 4. et colles iustitiam. Iudicabit, etc. R. Rom. C. et colles iustitiam. In sua iustitia iudicabit, etc. G. iuxta Gr. et colles. In iustitia iudicabit, etc. Huius lectionis meminit Aug. Enarr. in Psal. LXXI, n. 6.

u\. 5. in generatione et generationem. A. iuxta Gr. generationes generationum: omissa prepositione in. Et sic habebat uulgata in Car. Colb. Ger. At. R. Rom. G. in seculum seculi.

 u\. 7. auferatur luna. A. R. Rom. M. G. C. extollatur luna.

u\. 11. reges terre. Gr. nunc, et uulgata in libris Car. Colb. Ger. Gal. caret uoce terre, quam ut superfluam deleuerat Hieronymus, iuxta Epist. 135.

u\. 14. et honorabile nomen eorum coram illo. M. et preclarum nomen eius coram ipsis.

u\. 15. et adorabunt de ipso. A. R. Rom. M. C. Car. Ger. iuxta Gr. et Hebr. et orabunt. M. pro ipso. G. pro eo.

u\. 16. et florebunt. G. et floriet. C. et florent.

u\. 17. nomen eius R. Rom. G. addunt, et ante lunam sedes eius. M. et ante lunam in secula seculorum sedes eius.

Item u\. 17. magnificabunt eum. M. beatificabunt eum.

u\. 19. maiestatis. A. G. iuxta Gr. glorie: et sic infra loco maiestate, habent gloria.

Item u\. 19. in eternum. A. R. Rom. M. G. C. Gr. addunt, et in seculum seculi.



EX PSALMO LXXII.

u\. 4. non est respectus morti eorum. A. in MSS. et R. Rom. M. C. non est declinatio morti eorum. G. non est requies morti eorum. Hebr. non cogitauerunt de morte sua. Amb. non est reclinatio, etc.

Item u\. 4. in plaga. A. in flagello. G. in pena.

u\. 6. superbia. M. superbia eorum in finem.

u\. 7. Prodiit. A. iuxta Gr. Prodiet. G. Exiet.

Item. u\. 7. in affectum. A. R. Rom. M. Amb. in dispositionem. G. C. in dispositione. Gr. .

u\. 8. nequitiam. Gr. sonat, in nequitia.

Item u\. 8. in excelso. A. iuxta Gr. in altum. Rom. G. in excelsum.

u\. 9. in terra. A. R. Rom. M. G. C. super terram.

u\. 10. Ideo conuertetur populus meus hic. A. R. Rom. M. Amb. G. C. iuxta Gr. Ideo reuertetur huc populus meus.

u\. 11. scit Deus. A. R. Rom. G. C. iuxta Gr. sciuit Deus.

u\. 14. et castigatio mea. A. et argutio mea. Rom. M. et iudex meus. R. et index meus. Amb. et uindex meus. Hebr. et increpatio mea.

u\. 15. Ecce nationem reprobaui. R. Rom. ecce natio. G. ecce progenies. R. Rom. quibus disposui. M. G. C. cui disposui. Amb. ecce generationi filiorum tuorum sic disposui. Augustinus testatur exemplaria quedam habere, Ecce generationi ..... cui concinui.

u\. 16. Existimabam ut cognoscerem hoc, labor est, etc. A. iuxta Gr. Et suscepit cognoscere, hoc labor est, etc. Porro particula Et initio u\. reperitur in omnibus MSS. uulgate et in Hebr.

u\. 17. in nouissimis eorum. A. G. iuxta Gr. in nouissima: omisso eorum. At R. Rom. C. in nouissima eorum.

u\. 18. posuisti eis. R. Rom. disposuisti eis mala. M. C. posuisti illis mala. Amb. posuisti eis bona.

Item u\. 18. dum alleuarentur. A. M. dum extollerentur.

u\. 20. uelut somnium surgentium. A. R. Rom. M. Amb. C. uelut somnium exsurgentis. G. uelut a somnio exsurgentes.

u\. 21. inflammatum est. A. R. Rom. Amb. C. iuxta Gr. delectatum est. G. letatum est. M. exarsit. Hebr. contractum est.

Item u\. 21. commutati sunt. R. Rom. C. resoluti sunt. G. alienati sunt. Amb. requieuerunt.

u\. 22. ad nichilum redactus sum. G. spretus sum. Hebr. insipiens.

u\. 23. apud te. A. ad te.

u\. 24. dexteram meam. A. M. dextere mee. G. dextera mea.

u\. 25. est in celo. R. Rom. M. Amb. restat in celo. G. superest in celo.

u\. 28. in Domino Deo. A. M. C. in Deo. G. in Domino Deo salutis mee.

Item u\. 28. predicationes tuas. A. R. Rom. M. G. C. laudes, siue laudationes tuas.

 Item u\. 28. in portis. A. in atriis.



EX PSALMO LXXIII.

u\. 1. furor tuus. A. M. C. animus tuus.

Item u\. 1. pascue tue. A. R. Rom. M. C. gregis tui.

u\. 2. quam possedisti. G. quam acquisisti. R. Rom. M. C. quam creasti: quia interpres pro accepit .

Item u\. 2. mons Sion, in quo habitasti in eo. A. montem Sion, istum quem inhabitasti in ipso: fauet Gr. At R. mons Sion, in quo habitas in idipsum.

u\. 3. Leua manus tuas. A. R. Rom. Eleua manum tuam.

Item u\. 3. malignatus est. A. maligne operatus est.

Item u\. 3. in sancto. A. R. Rom. M. G. C. iuxta Gr. in sanctis tuis.

u\. 4. in medio solemnitatis tue. R. Rom. G. C. in medio atrio tuo. Hebr. in medio pacti tui.

u\. 5. sicut in exitu super summum. A. sicut in egressum desuper. R. Rom. sicut in uia supra summum. M. sicut in exitu de insuper. Gr. sicut in ingressu desuper. G. sicut in introitum eorum desuper.

u\. 6. in securi et ascia. A. in dolabro et fractorio.

u\. 8. Quiescere faciamus. A. R. Rom. M. G. C. uenite, comprimamus.

u\. 9. non cognoscet amplius. A. non cognoscet adhuc. G. nesciet adhuc.

u\. 11. manum tuam. R. Rom. faciem tuam. G. faciem tuam a nobis.

Item u\. 11. et dexteram tuam. G. et dextera tua.

u\. 13. in aquis. A. iuxta Gr. in aqua. R. Rom. M. super aquas. G. super aquam.

u\. 14. capita draconis. A. M. G. caput draconis. R. Rom. C. caput draconis magni.

u\. 16. tu fabricatus es auroram et solem. A. G. iuxta Gr. tu perfecisti solem et lunam. R. Rom. C. tu fecisti solem et lunam. M. tu preparasti lumen et solem. Hebr. tu ordinasti luminaria et solem.

u\. 18. Memor esto huius. A. R. Rom. M. G. C. et Gr. addunt, creature tue.

Item u\. 18. incitauit. A. R. Rom. M. G. C. exacerbauit Gr. . Hebr. blasphemauit.

u\. 20. quia repleti sunt, qui obscurati sunt terre domibus iniquitatum. A. quia repleti sunt, qui, etc. domorum iniquarum. R. Rom. M. domorum iniquitatum. G. quia repleti  sunt obscuritate terre domus iniquitatum. Fauet Hebr. quia replete sunt tenebris terre habitationes inique.

u\. 23. uoces inimicorum tuorum. A. G. iuxta Gr. uocem deprecantium te. M. uocem supplicum tuorum. R. Rom. uoces querentium te. C. uocem querentium te.

Item u\. 23. ascendit semper. A. R. M. iuxta Gr. ascendat semper ad te. Rom. ascendit semper ad te. G. ascendit in eternum. C. ascendit in sempiternum.



EX PSALMO LXXIu.

u\. 2. Narrabimus. A. iuxta Gr. Enarrabo. R. Rom. M. G. C. Narrabo.

u\. 4. Liquefacta est, A. G. Defluxit.

u\. 6. Nolite extollere in altum cornu uestrum. A. Nolite ergo efferri: nisi forte id uersiculum exponendo dixit Augustinus.

u\. 9. ex hoc in hoc. A. ex hoc in hunc.

u\. 10. annuntiabo in seculum. A. iuxta Gr. in seculum gaudebo. R. Rom. M. in secula gaudebo. G. in Domino gaudebo.



EX PSALMO LXXu.

u\. 1. ad Assyrios. Id a Rom. abest. At. Gal. iuxta Gr. ad Assyrium. G. pro Assyrio.

u\. 4. potentias arcuum. R. Rom. G. C. cornua arcuum. M. potestates: arcum.

u\. 5. Illuminans tu. Gr. sonat, Illuminas tu. Hebr. Lumen tu es.

u\. 6. in manibus suis. Particula in abest a Gr. eamque expungi uult Hieron. in Epist. 135.

u\. 8. resistet tibi. M. addit, contra faciem tuam.

Item. u\. 8. ex tunc ira tua. A. G. C. tunc ab ira tua.  R. ex tunc ab ira tua. Gr. ab ira tua: omisso ex tunc.

u\. 9. auditum fecisti. A. C. iaculatus es. G. iactasti. R. Rom. iaculatum est. Gr. : pro quo nonnulli codices, .

u\. 10. mansuetos terre. R. Rom. M. C. quietos terre.

u\. 11. diem festum agent tibi. A. solemnia celebrabunt tibi.

u\. 12. qui in circuitu eius. In A. M. et Hebr. additur, sunt.

Item u\. 12. offertis. A. M. cum Hebr. offerent. C. offerunt. G. iuxta Gr. afferent. Et sic uulgata in Car. Col. Ger. Gal.



EX PSALMO LXXuI.

u\. 2. uoce mea ad Deum. A. Rom. G. C. iuxta Gr. et uox mea ad Deum. R. M. uox mea, etc. omisso et.

u\. 3. contra eum. A. R. Rom. M. G. coram eo. C. contra eum semper.

Item u\. 3. Renuit, etc. A. M. Negauit. G. Recusauit. R. Rom. C. Negaui consolari animam meam.

u\. 4. et exercitatus sum. A. iuxta Gr. garriui, omisso et. Hebr. loquebar in memetipso. G. alienatus sum.

Item u\. 4. et defecit. R. Rom. M. C. et defecit paulisper.

u\. 5. Anticipauerunt uigilias oculi mei. A. C. Anticipauerunt uigilias omnes inimici mei. G. Preoccupauerunt custodias omnes inimici mei: fauet Gr.

u\. 6. Cogitaui. G. Recordatus sum.

Item u\. 6. et annos eternos in mente habui. A. et annorum eternorum memor fui. G. et annos eternos memoratus sum.

u\. 7. et exercitabar. A. iuxta Gr. garriebam. G. cogitabam. M. exercitabam: omisso et, quod etiam ab aliis libris abest.

Item u\. 7. et scopebam. A. et perscrutabar. M. G. C. et uentilabam. R. Rom. et uentilabam in me. Gr. .

u\. 8. Numquid. A. Non. R. Rom. G. Et dixi, Numquid. C. Et dixi. Non.

Item u\. 8. proiiciet. A. repellet.

Item u\. 8. ut complacitior sit adhuc. A. ultra, ut beneplaceat ei adhuc. M. ut beneplacitum sit adhuc. G. benefacere adhuc.

u\. 9. abscindet a generatione in generationem. R. Rom. C. abscidet a seculo et generatione. G. amputabit a seculo et generatione usque in seculum. M. abscindet, et complebit uerbum a generatione in generationem

u\. 13. et in adinuentionibus tuis exercebor. A. et in affectionibus tuis garriam. R. Rom. M. C. et in obseruationibus tuis exercebor. G. et in obsecrationibus, etc.

u\. 14. sicut Deus noster. G. preter Deum nostrum.

u\. 15. qui facis mirabilia. A. R. Rom. M. G. addunt, solus.

u\. 18. multitudo. M. a multitudine.

u\. 19. transeunt. A. R. Rom. G. C. pertransierunt. M. transierunt. Hebr. discurrebant.

Item u\. 19. Illuxerunt coruscationes tue. A. Apparuerunt fulgura tua.

Item u\. 19. commota est. R. Rom. uidit.

u\. 21. et Aaron. G. addit, sacerdotum tuorum.



EX PSALMO LXXuII.

u\. 2. propositiones. G. propositionem meam.

Item u\. 2. ab initio. R. Rom. G. C. ab initio seculi.

u\. 4. in generatione altera. G. C. iuxta Gr. in generationem alteram.

u\. 5. Quanta mandauit ..... nota facere ea. R. Rom. G. C. iuxta. Gr. Quam mandauit. R. Rom. ut notam facerent eam. G. C. notam facere eam.

u\. 6. et narrabunt. A. et narrent. R. Rom. et narrabunt eam.

u\. 8. generatio praua et exasperans. A. generatio praua et amaricans. G. natio praua et exacerbans. R. Rom. M. genus prauum et peramarum. Et sic fere C.

u\. 9. intendentes et mittentes arcum. R. Rom. intendentes arcum, et mittentes sagittas suas. Sic etiam  G. omisso tantum suas. At. C. intendentes et mittentes sagittas.

u\. 12. fecit mirabilia. A. iuxta Gr. que fecit mirabilia.

u\. 13. et perduxit eos. A. G. et traiecit eos. Hebr. et transduxit eos.

Item u\. 13. quasi in utre. A. quasi in utres. R. Rom. G. C. Car. Colb. quasi in utrem. Gr. quasi utrem. Hebr. quasi aceruum.

u\. 14. in nube diei. G. cum Hebr. in nube per diem. In Gr. est , quod ibi sonat die.

u\. 17. in iram excitauerunt ..... in inaquoso. A. M. G. et exacerbauerunt. A. R. Rom. M. G. C. in siccitate.

u\. 21. et distulit. R. Rom. G. C. et distulit, et superposuit.

u\. 25. cibaria misit, etc. R. Rom. M. C. frumentationem misit, etc. Gr. . G. escas misit eis in satietate.

u\. 26. Transtulit Austrum de celo. R. Rom. M. Et excitauit Austrum de celo. Sic etiam G. C. omisso tantum et.

Item u\. 26. et induxit. G. et superduxit.

u\. 30. fraudati. A. priuati.

u\. 31. pingues eorum. A. in plurimis eorum R. Rom. M. G. plurimos eorum. Gr. sonat in pinguibus.

Item u\. 31. impediuit. Gr. sonat compediuit. Hebr. incuruauit.

u\. 34. et reuertebantur, et diluculo ueniebant ad eum. R. et conuertebantur, et ante lucem, etc. Rom. M. C. et conuertebantur ante lucem, etc. G. et conuertebantur, et uigilabant diluculo ad eum. A. R. Car. Ger. iuxta Gr. ueniebant ed Deum. Hebr. consurgebant ad Deum.

u\. 37. nec fideles habiti sunt, etc. R. Rom. M. nec fides habita est illis, etc. G. neque crediderunt in testamentum eius.

u\. 38. et abundauit ut auerteret ..... et non accendit. A. iuxta Gr. et abundabit ut auertat ..... et non accendet.

u\. 42. die qua. R. Rom. M. G. C. qua die.

u\. 44. et imbres eorum. R. Rom. M. G. et pluuiales aquas eorum. C. fluuiales aquas, etc.

u\. 45. cenomyiam R. Rom. M. C. muscam caninam: iuxta Gr. : quod enarrando sequitur Angustinus. At Hieron. in Epist. 135 scribi uult non cynmoyam, sed cenomyiam, grece : ipseque interpretatur ex Hebr. omne genus muscarum.

Item u\. 45. et disperdidit eos. R. Rom. M. G. et exterminauit eos. G. et corrupit eos.

u\. 46. erugini. A. rubigini. G. canicule. Hebr. brucho.

u\. 47. in pruina. G. in gelicidia.

u\. 50. animabus eorum. A. Car. Colb. Ger. iuxta Gr. animarum eorum.

u\. 52. et abstulit. G. et promouit.

u\. 54. montem, quem. R. Rom. M. C. iuxta Gr. montem hunc, quem. G. et Hebr. montem istum, quem.

Item u\. 54. distributionis. G. hereditatis.

u\. 55. Et habitare fecit. R. G. C. Et habitauit.

u\. 57. et non seruauerunt pactum. Rom. et non obseruauerunt. G. et repulerunt. Nec habetur pactum in Rom. C. G. At Hebr. et preuaricati sunt.

u\. 69. in terra quam fundauit in secula. R. Rom. C. iuxta Gr. in terra fundauit eam in secula. G. et in terra fundauit eam in eternum.

u\. 72. et in intellectibus. A. et in intellectu. R. Rom. M. G. C. et in sensu. Hebr. et in prudentia.



EX PSALMO LXXuIII.

u\. 1. in pomorum custodiam. R. uelut pomorum custodiarium. G. uelut casam pomarii. Hebr. in aceruos lapidum.

u\. 2. morticina. R. Rom. M. G. C. mortalia. Hebr. cadauera.

u\. 10. et innotescat. R. Rom. G. et innotescant.

 Item u\. 10. Ultio sanguinis R. Rom. M. G. C. uindica sanguinem.

u\. 11. posside filios mortificatorum. A. recipe in adoptionem filios mortificatorum. R. Rom. M. C. posside filios morte punitorum. G. posside filios in adoptione morte punitorum.

u\. 13. pascue tue. G. R. Rom. M. C. gregis tui.



EX PSALMO LXXIX.

u\. 1. testimonium Asaph. A. addit, pro Assyriis. G. C. pro Assyrio: iuxta Gr.

u\. 2. uelut ouem. A. G. C. Car. Colb. Ger. Gal. iuxta Gr. uelut oues. Hebr. quasi gregem.

Item u\. 2. manifestare. A. R. Rom. M. G. C. appare.

u\. 4. et ostende. A. et illumina.

u\. 10. Dux itineris fuisti. A. R. Rom. M. G. C. uiam fecisti. Hebr. Preparasti: nec addit uiam.

Item u\. 10. et impleuit terram. R. Rom. C. iuxta Gr. et repleta est terra. G. et replesti terminos terre.

u\. 13. destruxisti. R. Rom. M. deposuisti.

u\. 15. conuertere. A. iuxta Gr. conuertere uero. R. Rom. M. conuerte nunc.

u\. 16. Et perfice eam. R. Rom. M. G. C. et dirige eam: accepto nimirum , pro .

Item u\. 16. filium hominis. uox hominis abest a Car. Colb. Gal. et Hebr.

u\. 17. et suffossa. R. Rom. M. G. C. et effossa manu.



EX PSALMO LXXX.

u\. 1. pro torcularibus. A. Rom. Gal. addunt, quinta sabbati. G. autem addit, Domini.

u\. 4. Buccinate in Neomenia tuba. A. Tuba canite in initio mensis tube. R. Rom. M. Canite in initio mensis tuba.

u\. 6. posuit illud. R. M. G. C. posuit eum. Gr. . Et sic Hebr.

u\. 9. et contestabor te. A. et loquar, et testificabor tibi. Sic fere R. Rom. C.

u\. 13. secundum desideria. A. secundum affectiones.

Item. u\. 13. in adinuentionibus suis A. iuxta Gr. in affectionibus suis. R. Rom. M. G. C. in uoluntatibus suis. Hebr. in consiliis suis.

u\. 15. Pro nichilo. A. In nichilum. R. Rom. M. G. C. Ad nichilum. Gr. In nichilo. Hebr. Quasi nichilum.



EX PSALMO LXXXI.

u\. 1. diiudicat. A. discernere. R. Rom. M. G. C. discernit.

u\. 2. et facies. M. et personas.

u\. 8. hereditabis. A. G. C. disperdes. Cyprianus in 2. Testim. exterminabis.



EX PSALMO LXXXII.

u\. 4. malignauerunt consilium. R. Rom. astute cogitauerunt consilium. M. dolose cogitauerunt, etc.

u\. 6. cogitauerunt unanimiter. R. Rom. M. C. cogitauerunt consensum in unum: forte pro consensu, iuxta Gr.

u\. 9. in adiutorium. R. Rom. M. G. C. Gr. in susceptionem.

u\. 13. sanctuarium Dei. Gr. altare Dei.



EX PSALMO LXXXIII.

u\. 2. dilecta. A. dilectissima. R. Rom. M. G. C. amabilia.

u\. 6. auxilium abs te. A. iuxta Gr. susceptio eius abs te.

Item u\. 6. in corde suo disposuit. A. R. Rom. M. G. C. in corde eius, etc. uerbum disposuit omittitur in C.

u\. 7. in loco, quem posuit. A. R. Rom. M. G. C. in locum. A. quem disposuit. R. quem disposuisti ei. Rom. quem disposuisti eis. G. C. quem disposuit eis.

u\. 8. de uirtute in uirtutem. A. a uirtutibus in uirtutem.



EX PSALMO LXXXIu.

u\. 4. iram tuam. G. C. addunt in finem.

u\. 5. Deus salutaris noster. A. Domine sanitatum nostrarum. G. Deus salutarium nostrorum.

u\. 6. Numquid in eternum, etc. A. M. G. Non in eternum irascaris nobis, uel extendas. Concordan  R. Rom. nisi quod premittunt particulam ut. Hebr. Noli in eternum irasci, etc.

u\. 7. Deus tu conuersus. A. R. Rom. M. G. C. Deus tu conuertens. Hebr. Nonne tu reuertens.

u\. 9. qui conuertuntur ad cor. A. iuxta Gr. qui conuertunt cor ad ipsum. R. qui conuertentur ad ipsum. Rom. qui conuertuntur ad ipsum. Sic etiam G.; sed addit, ex corde suo. M. qui conuertuntur coram ipso.

u\. 11. osculate sunt. R. Rom. M. G. C. complexe sunt se.

u\. 13. dabit benignitatem. A. dabit suauitatem. Gr. C. benedictionem.



EX PSALMO LXXXu.

u\. 2. sanctus sum. M. sanctus es.

u\. 3. clamaui G. C. Gr. et Hebr. clamabo.

u\. 6. Auribus percipe. A. Auribus infige.

u\. 10. tu es Deus solus. G. et Gr. addunt, magnus.

u\. 11. et ingrediar. A. R. Rom. C. et ambulabo. Hebr. ut ambulem.

u\. 16. da imperium tuum. R. Rom. M. G. C. da potestatem. Solus codex C. cum Gr. addit, tuam. Hebr. habet, da fortitudinem tuam.

u\. 17. in bonum. A. Rom. G. C. in bono.

Item u\. 17. consolatus es. C. exhortatus es.



EX PSALMO LXXXuI.

u\. 5. Numquid Sion. A. R. Rom. M. G. C. Mater Sion. Gr. : pro quo a LXX scriptum fuisse contendit auctor commentarii in Psalmos Hieronymo tributi. At Hebr. habet, Ad Sion autem dicetur.

Item u\. 5. natus est. A. R. Rom. M. G. C. factus est.

u\. 6. narrabit. R. Rom. G. C. narrauit.

Item. u\. 6. in scripturis. A. iuxta Gr. in scriptura.

u\. 7. letantium omnium. R. Rom. addunt, nostrum. M. G. habent, letantibus omnibus nobis.



EX PSALMO LXXXuII.

u\. 1. pro Maheleth. A. pro Melech. G. pro Maleleth.

Item u\. 1. Ezrahite. A. Rom. G. Gal. Gr. Isrelite. Sic etiam in titulo Psal. 88, n. 1.

u\. 6. uulnerati dormientes R. Rom. G. uulnerati dormientes proiecti. Gr. uulnerati proiecti dormientes.

u\. 8. fluctus tuos. A. suspensiones tuas. R. Rom. M. G. elationes tuas. Huius lectionis meminit Aug. At C. eleuationes tuas. Gr. .

u\. 10. languerunt. A. R. Rom. M. G. C. infirmati sunt.

u\. 13. in terra obliuionis. A. C. in terra oblita. M. in terra obliterata.

u\. 15. repellis orationem meam. M. G. repulisti animam meam. Hebr. abiicis animam meam.



EX PSALMO LXXXuIII.

u\. 2. Misericordias Domini. A. R. Rom. M. G. C. iuxta Gr. Misericordias tuas, Domine.

u\. 3. in eis. Hoc abest ab A. R. Rom. M. G. C. et a Gr.

u\. 11. et in brachio uirtutis tue. R. Rom. M. G. C. et in uirtute brachii tui.

u\. 18. et in beneplacito tuo. M. et in tua iustitia. G. et in bona uoluntate tua. C. et in nomine tuo. Hebr. et in misericordia tua.

u\. 20. in uisione sanctis tuis. A. R. Rom. M. G. C. in aspectu filiis tuis. Fauet Gr.

u\. 21. in oleo sancto meo. Gr. sonat in misericordia sancta. Et sic Hieron. in Isai. Lu.

u\. 28. pre regibus terre. A. G. C. apud reges terre.

u\. 34. ab eo. M. C. ab eis.

Item u\. 34. neque nocebo. M. addit, eis. C. habet, neque decipiam.

u\. 35. non faciam irrita. A. non reprobabo.

u\. 39. et despexisti. A. et ad nichilum deduxisti. G. et pro nichilo duxisti, et neglexisti nos. Gr. .

u\. 40. Euertisti. R. Rom. M. C. Car. Colb. Gal. Auertisti.

Item u\. 40. sanctuarium eius. A. R. Rom. M. G. C.  iuxta Gr. sanctitatem eius. Hebr. diadema eius.

u\. 41. firmamentum eius. A. R. Rom. M. G. C. Gr. munitiones eius. Et sic Hebr.

u\. 43. deprimentium eum. A. R. Rom. M. G. C. Gr. inimicorum eius. Hebr. hostium eius.

u\. 45. Destruxisti eum ab emundatione. A. R. Rom. M. G. C. Gr. Dissoluisti eum, etc. G. a destructione.

u\. 46. dies temporis eius. A. G. C. iuxta Gr. dies sedis eius.

u\. 47. auertis. A. M. auerteris. R. Rom. irasceris. G. C. auertis te.



EX PSALMO LXXXIX.

u\. 2. tu es Deus. uox Deus abest ab A. Rom. M. G. C. et Gr.

u\. 4. et custodia. A. et sicut uigilia. R. Rom. M. G. C. et sicut custodia.

u\. 9. meditabuntur. A. meditabantur. Fauet Gr.

u\. 12. sic notam fac. A. notam fac mihi: omisso sic R. Rom. G. notam fac nobis.

Item u\. 12. et eruditos. Nonnulli codices teste Augustino, et compeditos, quod in Gr. pro , quidam legerent .

u\. 13. usque quo. R. Rom. M. G. aliquantulum.

u\. 17. et opus manuum nostrarum dirige. Id abest a R. Rom. G. C. et a Gr. uide infra Enarr. in Psal. 89, n. 17.



EX PSALMO XC.

u\. 3. liberauit. A. eruet. M. liberabit: iuxta Gr.

u\. 4. Scapulis suis. A. iuxta Gr. Inter scapulas suas. G. C. Car. Ger. Gal. In scapulis suis.

u\. 6. ab incursu. A. R. Rom. M. G. C. iuxta Gr. a ruina.

u\. 10. Non accedet ad te malum. A. R. Rom. M. G. C. Gr. Non accedent ad te mala.

u\. 12. portabunt te. A. iuxta Gr. tollent te.

Item u\. 12. ne forte. A. M. G. C. Gr. nequando. R. Rom. ne unquam.



EX PSALMO XCI.

u\. 8. et apparuerint omnes. A. M. prospexerint omnes. G. et proscultati sunt eum. C. et proscultata sunt omnes.

u\. 10. Quoniam ecce inimici tui. Id secundo loco abest ab A. R. Rom. G. C. et a Gr.

u\. 11. in misericordia uberi. A. G. in misericordia pingui.

u\. 12. Et despexit oculus meus inimicos meos. A. R. Rom. M. G. C. Gr. Et respexit, etc. Hebr. Et respiciet, etc. A. iuxta Gr. in inimicis meis. G. oculus tuus: et infra, audient aures tue.

u\. 15. Adhuc multiplicabuntur. G. Supermultiplicabuntur. Gr. Tunc multiplicabuntur.

Item. u\. 15. et bene patientes. A. iuxta Gr. et tranquilli.



EX PSALMO XCII.

Tit. in die ante sabbatum. G. in die sabbati.

Ibid. quando fundata est. Rom. G. C. Car. Gal. quando inhabitata est.

u\. 1. et precinxit se. A. et precinctus est. R. Rom. M. G. C. et precinxit se uirtutem.

u\. 3. eleuauerunt flumina fluctus suos. Id abest ab A. R. Rom. M. G. C. et a Gr.

u\. 4. elationes maris. A. suspensure maris.

u\. 5. credibilia. A. credita. Fauet Gr.



EX PSALMO XCIII.

u\. 1. libere egit. A. iuxta Gr. fidenter egit.

u\. 4. Effabuntur. A. Respondent. R. Rom. M. G. C. Pronuntiabunt.

u\. 9. non audiet. G. iuxta Gr. non audit.

u\. 15. et qui iuxta illam. A. et qui habent eam. R. Rom. G. C. et qui tenent eam. M. et contineant eam. Hebr. et sequentur illud: subaud. iudicium.

Item. u\. 15. omnes qui. Pronomen qui abest ab A. G.

u\. 19. consolationes tue. A. M. G. exhortationes tue.

Item u\. 19. letificauerunt. Gr. sonat, dilexerunt.

u\. 20. laborem. A. R. Rom. M. G. C. dolorem.

u\. 23. iniquitatem ipsorum, et in malitia eorum. A. secundum  opera eorum, et secundum malitiam eorum. Fauet M.

Item u\. 23. disperdet illos. Id non repetitur in A. R. Rom. M. G. C. nec in Gr.



EX PSALMO XCIu.

u\. 2. preoccupemus. A. M. G. C. preueniamus.

u\. 3. super omnes Deos. Ad isthec uerba apud A. R. Rom. G. C. Gr. subsequitur, Quoniam non repellet Dominus plebem suam: quod a uulgata in excusis Bibliis et in MSS. abest.

u\. 4. et altitudines montium ipsius sunt. R. Rom. et altitudines montium ipse conspicit.

u\. 5. et siccam ..... formauerunt. A. R. Rom. M. G. et aridam. A. finxerunt. R. Rom. M. G. fundauerunt. Hebr. plasmauerunt.

u\. 7. populus pascue eius, et oues manus eius. R. Rom. populus eius, et oues pascue eius: qui uersiculus est Psal. XCIX, 3.

u\. 9. in irritatione. A. in amaricatione. R. Rom. M. G. C. in exacerbatione.

Item u\. 9. probauerunt me. Particula me deest in R. Rom. M. G. et Gr.

u\. 10. offensus fui, etc. A. R. Rom. M. proximus fui, etc. C. adhesi. G. odio fui in gentibus, et conuersatus sum generationi isti. Hebr. displicuit mihi generatio illa.

Item u\. 10. Hi errant corde. His uerbis apud C. subiicitur, Propter quod odio habui hanc generationem. Hinc sequitur, Et ipsi non cognouerunt, etc.

u\. 11. ut iuraui. A. R. Rom. M. C. quibus iuraui.



EX PSALMO XCu.

u\. 2. annuntiate de die in diem. A. R. Rom. M. G. C. bene nuntiate, etc. G. diem ex die: ad uerbum ex Gr.

u\. 10. quia Dominus regnauit. A. R. Rom. G. C. Dominus regnauit a ligno.

Item u\. 10. populos in equitate. R. Rom. G. C. addunt, et gentes in ira sua.



EX PSALMO XCuI.

u\. 1. restituta est. Rom. C. Car. restaurata est.

u\. 2. correctio. A. directio. C. correptio. Hebr. firmamentum.

u\. 5. a facie Domini omnis terra. A. iuxta Gr. a facie Domini omnis terre. Hebr. a facie Dominatoris omnis terre. R. Rom. C. a facie Domini tremuit omnis terra.

u\. 8. filie Iude. A. G. iuxta Gr. filie Iudee.

u\. 10. sanctorum suorum. A. R. Rom. M. G. seruorum suorum.



EX PSALMO XCuII.

u\. 1. Saluauit sibi. A. Sanauit ei. R. Rom. M. Saluauit eum. G. C. Liberauit eum.

u\. 3. misericordie sue. A. R. Rom. M. G. iuxta Gr. addunt, Iacob.

u\. 6. in tubis ductilibus. M. G. in tubis abietum. Gr. : quo ex uerbo uarietas profecta est; quia adiectiuo ductilis, et substantiuo abies significatur.

u\. 8. plaudent manu, simul montes, etc. A. R. Rom. M. C. plaudent manibus in idipsum: montes, etc.

u\. 9. quoniam uenit. Isthec uerba iterato ponuntur in A. R. Rom. M.



EX PSALMO XCuIII.

u\. 1. qui sedet. R. Rom. M. C. Car. Colb. Ger Gal. qui sedes.

u\. 3. quoniam terribile et sanctum est. R. Rom. C. et terribili, quoniam sanctum est.

u\. 4. directiones. A. R. Rom. M. equitatem. G. C. equitates. Et sic Hebr. In Gr. est .

u\. 5. quoniam sanctum est. A. C. iuxta Gr. quoniam sanctus est. Et sic Hebr.

u\. 8. et ulciscens in omnes adinuentiones eorum. A. et uindicans in omnes affectiones eorum. R. Rom. M. G. C. et uindicans in omnia studia eorum.



EX PSALMO XCIX.

u\. 1. in confessione. G. iuxta Gr. in confessionem.

 u\. 4. in hymnis: confitemini illi. R. Rom. in hymnis confessionum. G. in hymnis confessionis: nec addunt, confitemini illi.



EX PSALMO C.

u\. 2. et 6. in uia immaculata. G. C. in uia irreprehensibili.

Item u\. 2. domus mee. R. Rom. G. C. domus tue.

u\. 7. Non habitabit. A. iuxta Gr. Non habitauit. G. Non inhabitabat.



EX PSALMO CI.

u\. 1. cum anxius fuerit et. ..... effuderit. A. cum angeretur, et·: effudit. G. cum acediaretur, et ..... effunderet.

u\. 4. sicut cremium aruerunt. A. R. Rom. sicut in frixorio confrixa sunt. Sic fere G. At M. sicut frixorio confrixa sunt. C. sicut frixorium confrixa sunt. Fauet Gr.

u\. 5. Percussus sum. A. G. C. Percussum est. Et sic Hebr.

u\. 6. adhesit os meum. A. R. Rom. G. C. adheserunt ossa mea.

u\. 7. in domicilio. A. in parietinis.

u\. 8. solitarius in tecto. A. M. G. singularis, etc. R. Rom. C. unicus. R. Rom. M. G. C. in edificio.

u\. 10. cum fletu. G. cum felle.

u\. 15. Quoniam placuerunt seruis tuis lapides eius. A. iuxta Gr. Quoniam beneplacitum habuerunt serui tui in lapides eius. Sic etiam R. Rom. M. C. omissa tantum particula in. At G. Quoniam bene senserunt serui tui lapides eius.

Item u\. 15. et terre eius. A. M. G. et pulueris eius. Fauet Gr. et Hebr.

u\. 17. edificauit. A. R. Car. edificabit. Et sic Gr. et Hebr.

u\. 21. filios interemptorum. A. filios mortificatorum. M. filios morte afflictorum. Hebr. filios mortis.

u\. 23. et reges. A. R. Rom. G. et regna. Et sic Hebr.

u\. 25. in generationem et generationem. A. iuxta Gr. in generatione generationum.



EX PSALMO CII.

u\. 2. retributiones eius. Gr. sonat, laudationes eius.

u\. 4. de interitu. A. de corruptione. Et sic Hebr.

u\. 9. Non in perpetuum irascetur, neque in eternum comminabitur. A. R. Rom. M. G. C. Gr. Non in finem irascetur, neque in eternum indignabitur.

u\. 14. Recordatus est quoniam puluis sumus. A. iuxta Gr. Memento quia puluis sumus. R. Rom. G. C. Memento, Domine, quia puluis sumus.

u\. 19. omnibus dominabitur. G. iuxta Gr. omnium dominatur.



EX PSALMO CIII.

u\. 3. et seq. tegis aquis ..... ponis, etc. A. protegit in aquis. R. Rom. M. G. C. tegit in aquis. A. R. Rom. M. G. C. ponit ..... ambulat ..... facit angelos suos ..... fundauit terram, etc.

u\. 11. exspectabunt onagri in siti sua. A. iuxta Gr. suscipient onagri in sitim suam.

u\. 14. ut educas. A. R. Rom. M. G. C. iuxta Gr. et Hebr. ut educat.

u\. 15. letificet. A. M. G. C. iuxta Gr. et Hebr. letificat.

Item u\. 15. confirmet. A. M. G. C. Gr. confirmat. Hebr. roborat.

u\. 18. Herodii domus, etc. A. R. Rom. M. G. C. Fulice domus. M. Sturni domus ducatum eis prebet. Hebr. Miluo abies domus eius.

Item u\. 18. herinaciis. A. hericiis et leporibus.

u\. 24. possessione tua. A. R. Rom. M. G. C. creatura tua. Et sic Gr. nunc habens , creatura, pro , possessione.

u\. 25. et spatiosum manibus. uox manibus abest ab A. R. Rom. M. G. C. et a Gr.

u\. 27. in tempore. A. M. addunt, opportuno.

 u\. 34. Iucundum sit ei eloquium meum. A. R. Rom. M. G. C. suauis sit ei. A. M. disputatio mea. R. Rom. G. C. laudatio mea.



EX PSALMO CIu.

u\. 14. Non reliquit. A. Hebr. dimisit. R. Rom. M. G. C. Non permisit.

u\. 18. pertransiit animam eius. G. C. Car. iuxta Gr. petransiit anima eius. Hebr. in ferrum uenit anima eius.

u\. 22. et senes eius prudentiam doceret. Gr. interprete Augustino sonat, et seniores eius sapientiam doceret.

u\. 28. et non exacerbauit sermones suos. Lectiones duas adducit Augustinus, unam in plurimis codicibus a se inuentam, scilicet, et exacerbauerunt sermones eius. Alteram in duobus tantum libris, et non exacerbauerunt sermones eius. Priorem lectionem habent G. et Gr. At R. Rom. M. ferunt, quia exacerbauerunt sermones eius. C. et non preteriit sermones suos. Hebr. et non fuerunt increduli uerbis eius.

u\. 30. Edidit terra eorum ranas. A. Dedit terram eorum ranas. R. M. Misit terra, etc. Rom. Misit in terra, etc. C. Et misit, etc. Hebr. Ebulliuit terra, etc.

u\. 31. et uenit cynomyia. M. et uenit musca canina. Item u\. 31. et scyniphes. G. et uermes.

u\. 38. quia incubuit. R. Rom. M. C. quia cecidit. Hebr. quia irruerat.

u\. 40. Petierunt. R. Rom. Petierunt carnes. C. Petierunt carnem.

u\. 41. in sicco. M. in siccis. Suffragantur. C. Gr. et Hebr.

u\. 44. et labores. C. et ciuitates.



EX PSALMO Cu.

u\. 1. quoniam bonus. Gr. , quod uerbum hic, et in subsequente psalmo, nonnulli, teste Augustino, interpretati sunt, suauis. Hinc ipse in u\. 5 pro , habet suauitate, ubi uulgata bonitate. Sic in Psal. CXuIII, u\. 65 et aliis locis uarietas contingit.

u\. 5. Ad uidendum..... ad letandum..... ut lauderis. Obseruat Augustinus Grecam locutionem primum, hic unam esse, ut dici deberet, ad laudandum; deinde aliis duobus modis uerti potuisse, nimirum, Ut uideas, ut leteris, ut lauderis: uel, Ut uideamus, ut letemur, ut laudemur. Hebr. habet, Ut uideam, et leter, et exsultem.

u\. 7. Et irritauerunt. C. Et exacerbauerunt. Quidam codices, teste Augustino, Et amaricauerunt.

Item u\. 7. in mare, mare Rubrum. uox mare non repetitur apud R. Rom. M. G. C. Gr. Enarr. in Psal. 105, n. 7.

u\. 9. et deduxit eos in abyssis. A. R. Rom. M. et eduxit eos, etc. R. Rom. M. G. in aquis multis.

u\. 12. et laudauerunt laudem eius. R. Rom. M. et cantauerunt laudes eius.

u\. 13. Cito fecerunt, obliti sunt. G. Festinauerunt, et obliti sunt. C. Cito obliti sunt. Et sic Hebr.

u\. 17. super congregationem Abiron. C. tabernaculum. A. biron: omisso, et operuit super.

u\. 20. in similitudinem. A. in similitudine.

u\. 28. Et initiati sunt Beelphegor. R. Rom. M. C. Et consecrati sunt, etc. G. et consummati sunt uehementer.

u\. 29. in adinuentionibus suis. R. Rom. G. C. Hebr. in studiis suis. M. in obseruationibus suis. Et sic postea R. Rom. in u\. 39, quo loco M. habet studiis.

u\. 30. et placauit. R. Rom. M. G. C. et exorauit.

u\. 38. Et infecta est. A. M. G. C. Et interfecta est: iuxta Gr. . Et sic habet uulgata in Car. Ger.

u\. 40. furore. R. Rom. G. animo.

u\. 44. et audiuit. A. et Hebr. cum audiret. R. Rom. M. G. C. cum exaudiret.



EX PSALMO CuI.

u\. 8. misericordie eius. G. misericordias eius, constanter  quoties repetitur iste uersiculus: et plerumque suffragatur C.

u\. 11. exacerbauerunt ..... irritauerunt. A. inamaricauerunt ..... exacerbauerunt.

u\. 20. de interitionibus. A. G. de corruptela. R. Rom. Hebr. de interitu. M. de corruptionibus. Gr. .

u\. 29. Et statuit procellam eius in auram. A. G. iuxta Gr. et imperauit procelle, et stetit in auram. M. et percussit procellam, et stetit in auram.

u\. 36. ciuitatem. G. C. iuxta Gr. ciuitates.

u\. 37. fructum natiuitatis. A. fructum frumenti. Gr. fructum geniminis. Hebr. fruges genimina.

u\. 39. et dolore. R. Rom. et dolorum. M. et dolore improperiorum.

u\. 40. et errare fecit eos. A. M. G. et seduxit eos. R. Rom. et seduxerunt eos.

u\. 43. et custodiet hec. M. G. C. et intelliget hec.



EX PSALMO CuII.

u\. 3. Exsurge gloria mea. Id abest a uulgata in Car. Colb. Gal. et ab A. G. C. et recte, uti docet Hieronymus in epist. 135, quia nec in Hebr. nec in Gr. habetur.

u\. 8. Exsultabo. A. G. C. iuxta Gr. Exaltabor.

u\. 9. susceptio capitis mei. R. Rom. G. C. fortitudo capitis mei. Hebr. hereditas capitis mei.

u\. 10. extendam. G. immittam. Gr. . Hebr. proiiciam.

Item u\. 10. amici facti sunt. R. Rom. M. G. C. Gr. subditi sunt.

u\. 11. in ciuitatem munitam. G. C. in ciuitatem circumstantie.

u\. 13. quia uana. R. Rom. M. G. C. et uana.



EX PSALMO CuIII.

u\. 17. mortificare. R. Rom. M. morti tradidit,

u\. 21. fac mecum propter, etc. A. R. Rom. M. G. C. fac mecum misericordiam propter, etc.

u\. 24. propter oleum. G. C. propter misericordiam: et G. addit, tuam. Hebr. habet, absque oleo. Theodoretus ex Symmacho , ab omissione unctionis.

u\. 28. confundantur. G. C. Ger. confundentur.



EX PSALMO CIX.

u\. 2. dominare. R. Rom. M. G. C. et dominaberis.

u\. 6. conquassabit capita in terra multorum. A. G. C. conquassauit. A. capita super terram multa. R. Rom. G. C. capita multa in terra copiosa.

u\. 7. bibet. A. G. bibit.

Item u\. 7. exaltabit. A. exaltauit.



EX PSALMO CX.

u\. 10. facientibus eum. R. G. C. facientibus ea. Et sic Hebr. in MSS.



EX PSALMO CXI.

u\. 1. uolet nimis. R. Rom. cupit nimis.

u\. 4. lumen rectis. A. R. Rom. M. G. C. addunt, corde.

u\. 5. Iucundus. A. Suauis. Gr. .

u\. 8. donec despiciat, etc. A. R. Rom. M. G. C. donec uideat, etc. A. iuxta Gr. super inimicos suos. Hebr. donec aspiciat in hostibus suis.

u\. 10. fremet. A. frendet.



EX PSALMO CXII.

u\. 3. laudabile nomen Domini. A. R. Rom. M. G. C. laudate nomen Domini.



EX PSALMO CXIII.

u\. 2. Isrel potestas eius. R. Rom. G. addunt, Isrel regnauit in ea.

u\. 4. exsultauerunt. A. gestierunt. Et in u\. 6, loco exsultastis, habet gestiistis.

u\. 8. petram in stagna, etc. R. Rom. G. C. solidam petram. R. Rom. in stagnum aque.



EX PSALMO ALTERO CXIII.

u\. 3. in celo: omnia quecumque, etc. A. R. Rom. M. G. C. in celo sursum, in celo  et in terra omnia quecumque uoluit fecit.

u\. 7. in gutture suo. R. Rom. M. addunt, neque enim est spiritus in ore ipsorum: quod ascitum est ex  Psal. CXXXIu, 17.

u\. 14. super uos. Id hic nonnisi semel exstat in R. Rom. C.

u\. 15. a Domino. Particulam a non habent A. G. C. Car. Gr. Hebr.

u\. 18. benedicimus. G. benedicamus. Gr. sonat, benedicemus. Et sic Hebr.



EX PSALMO CXIu.

u\. 1. exaudiet. R. Rom. exaudiuit.

u\. 4. inuocaui. M. inuocabo.

u\. 9. Placebo Domino. A. iuxta Gr. Placebo in conspectu Domini. Hebr. Deambulabo coram Domino.



EX PSALMO CXu.

u\. 11. in excessu meo. A. iuxta Gr. in ecstasi mea. R. Rom. M. G. C. in excessu mentis mee. Hebr. in stupore meo.

u\. 14. uota mea Domino reddam coram omni populo eius. Iste uersiculus abest ab A. R. Rom. M. G. C.

u\. 17. et nomen Domini inuocabo. Id apud. A. R. Rom. M. G. C. non habetur.



EX PSALMO CXuI.

u\. 1. laudate eum. R. Rom. M. G. et collaudate eum.



EX PSALMO CXuII.

u\. 2. Dicat nunc Isrel. A. Dicat autem. A. M. C. iuxta Gr. domus Isrel.

u\. 3. domus Aaron. A. R. Rom. M. G. addunt, quoniam bonus: quod itidem, uno excepto. A. repetunt in medio u\. 4.

u\. 7. despiciam inimicos meos. R. Rom. G. C. uidebo inimicos meos. M. uidebo super inimicos meos.

u\. 10. et proxime subsequentibus, quia ultus sum in eos. A. R. Rom. M. G. iuxta Gr. ultus sum eos, omissis quia et in: nisi quod R. Rom. in u\. 12 uariant habentque, uindicabor in eis.

u\. 12. sicut apes. A iuxta Gr. sicut apes fauum.

u\. 13. Impulsus euersus sum. A. Tanquam cumulus arene impulsus sum R. Rom. M. G. C. Impulsus uersatus sum. Hebr. Impulsus pellebar.

u\. 16. dextera Domini fecit uirtutem. In secundo loco non repetitur apud R. Rom.

u\. 19. in eas. A. iuxta Gr. in eis. Neutrum est in G.

Item u\. 19. confitebor. G. confitear. Et sic Hebr.

u\. 20. hec porta ..... in eam. A. he porte ..... in eas.

u\. 23. factum est istud, et est mirabile. A. factus est ei, et est mirabilis. G. C. factus est, hic est mirabilis. Gr. facta est hec, et est mirabilis.

u\. 25. bene prosperare. A. bene prospera iter uero. Gr. . M. bene prospera nunc.

u\. 26. qui uenit. At in Car. Colb. Ger. Gal. uulgata habet, qui uenturus; et solus codex Gr. addit est.

u\. 27. diem solemnem in condensis. A. diem festum. M. solemnitatem. A. R. Rom. M. C. in confrequentationibus. G. in confrequentantibus.

Item u\. 27. ad cornu. A. G. iuxta Gr. ad cornua.



EX PSALMO CXuIII.

u\. 8. usquequaque. A. iuxta Gr. usque ualde. H. usque nimis. Sic ad eamdem uocem uariant codices in u\ u\. 13, 43, 51 et 107.

u\. 9. corrigit adolescentior. G. Gr. corriget. R. Rom. Amb. G. C. iuuenior.

u\. 15. exercebor. A. garriam. R. Rom. M. meditabor. G. exercitabor. Gr. ; quod frequens in hoc psalmo redditur per uerbum exerceri.

u\. 17. uiuifica me. A. R. Rom. Amb. G. H. C. iuxta Gr. et Hebr. uiuam. M. ut uiuam.

u\. 20. iustificationes tuas. M. Amb. H. iuxta Gr. et Hebr. iudicia tua.

u\. 24. et consilium meum. R. Rom. G. C. et consolatio mea.

u\. 27. instrue me. A. R. Rom. Amb. C. insinua mihi. G. erudi me. M. H. fac ut intelligam. Notat Aug. de Greco expressius dici, fac me intelligere. Et sic habet Hebr.

 u\. 28. Dormitauit..... pre tedio. Amb. Stillauit, etc. G. Ingemuit.....a uexatione.

u\. 35. in semitam. A. H. Car. iuxta Gr. in semita. C. in lege. G. in legem.

u\. 36. et non in auaritiam. H. G. C. et non in utilitatem.

u\. 38. in timore tuo. A. iuxta Gr. et Hebr. in timorem tuum.

u\. 39. Amputa. H. Circumcide.

Item u\. 39. iucunda. A. suauia. Amb. dulcia.

u\. 40. uiuifica me. G. sanctifica me.

u\. 43. usquequaque. G. usque in finem.

u\. 46. in testimoniis tuis. R. Rom. M. H. de testimoniis tuis.

u\. 47. que dilexi. R. Rom. Amb. et Gr. addunt, nimis. M. H. uehementer. G. ualde. At in subsequenti

u\. R. Rom. addunt, uehementer. Amb. G. C. nimis.

u\. 52. et consolatus sum. H. et exhortatus sum.

u\. 53. Defectio tenuit me. A. M. Tedium tenuit me. R. Rom. G. Defectio animi tenuit me. Amb. Pusillanimitas detinuit me. Gr. .

u\. 57. Portio mea, Domine. A. Amb. H. C. Pars  mea Dominus.

u\. 59. uias meas. Rom. M. G. C. iuxta Gr. uias tuas.

u\. 65. Bonitatem. A. Suauitatem. Amb. Iucunditatem. Gr. . Eadem uox habetur in u\. 66 et 68.

u\. 66. et disciplinam. A. et eruditionem.

u\. 68. Bonus es tu, etc. A. Suauis es Domine, et in suauitate tua doce me. etc.

u\. 69. corde meo. Abest meo a G. H. C. Car. Ger. Gal. et superfluum esse dicit Hieron. in epist. 135.

u\. 73. et plasmauerunt me. A. et finxerunt me. G. H. et preparauerunt me. Fauet Amb.

u\. 75. et in ueritate tua. A. iuxta Gr. et ueritate, omisso tua. H. et Hebr. et uere.

u\. 76. Fiat. R. Rom. Amb. C. addunt, nunc. M. addit, uero Quia scilicet in Gr. est particula .

Item u\. 76. ut consoletur me. M. Amb. G. H. C. ut exhortetur me.

u\. 78. exercebor. M. meditabor. G. permanebo.

u\. 82. consolaberis me. G. H. C. exhortaberis me.

u\. 83. in pruina. Amb. in gelicidio.

u\. 85. fabulationes. A. delectationes. Amb. G. H. C. exercitationes. Gr. .

u\. 86. inique. R. Rom. M. G. C. iniqui.

u\. 92. in humilitate mea. G. in humiliatione mea. Hebr. in pressura mea.

u\. 95. intellexi. G. non intellexerunt.

u\. 96. Omnis consummationis. R. Rom. G. C. Car., Colb. et Hebr. Omni consummationi.

u\. 98. prudentem me fecisti mandato tuo, etc. A. M. sapere me fecisti mandatum tuum. Gr. . Amb. intelligere me fecisti mandata, quia tu es.

u\. 100. Super senes..... quesiui. A. R. Rom. M. Amb. G. H. C. iuxta Gr. Super seniores..... exquisiui. Hebr. seruaui.

u\. 101. prohibui. M. prohibe. G. prohibuisti.

u\. 103. super mel. A. R. Rom. M. Amb. G. C. addunt, et fauum.

u\. 108. beneplacita fac. M. bene prospera nunc. G. proba. Amb. comproba C. comproba nunc. Gr. . Hebr. complaceant tibi.

u\. 109. in manibus meis. A. R. Rom. M. Amb. G. H. C. iuxta Gr. in manibus tuis.

u\. 118. Spreuisti. Gr. : quod Augustinus dicit diligentius expressum hoc modo, Ad nichilum deduxisti. Hebr. habet, Abiecisti.

u\. 119. testimonia tua. A. M. Amb. G. C. addunt, semper.

u\. 120. Confige timore tuo, etc. A. Amb. Confige clauis a timore tua. Gr. : quod uerbum sine clauis, inquit Augustinus, intelligi non potest.

u\. 121. calumniantibus me. A. M. Amb. H. C. nocentibus me. R. Rom. G. persequentibus me.

 u\. 122. Suscipe, etc. A. Excipe. R. Rom. M. G. C. Euge. Hebr. Sponde pro seruo tuo in bonum:

Item u\. 122 non calumnientur. R. Rom. M. G. ut non calumnientur.

u\. 126. faciendi Domine. A. G. H. iuxta Gr. faciendi Domino. Fauet Amb. in ratione interpretandi.

u\. 128. dirigebar. A. Amb. corrigebar.

u\. 136. Exitus aquarum deduxerunt, etc. C. Per exitus aquarum, etc. R. Rom. M. G. H. C. transierunt. A. descenderunt. Amb. In decursus aquarum descenderunt. Hebr. Riui aquarum fluebant de oculis meis.

Item u\. 136. non custodierunt. Amb. et. Gr. non custodiui.

u\. 139. Tabescere me feciy zelus meus. A. M. Tabefecit me, etc. Amb. G. Exquisiuit me, etc. M. H. zelus tuus. R. Rom. Amb. G. C. zelus domus tue. uide Enarr. in Psal. 118, serm. 28, II. 2.

u\. 143. et angustia. A. M. Amb. et necessitas. Gr. .

u\. 144. et uiuam. M. G. et uiuifica me. H. eorum, et uiuificer.

u\. 147. in maturitate. A. in intempesta nocte. Gr. , in immaturitate: que lectio probatur Augustino. Hebr. habet, Surgebam adhuc in tenebris.

u\. 148. ad te diluculo. A. iuxta Gr. ad matutinum.

u\. 150. iniquitati. A. iniquitate. Amb. G. C. inique. R. Rom. iniqui.

u\. 156. multe. R. Rom. Amb. addunt, nimis. H. ualde.

u\. 158. uidi preuaricantes. A. uidi insensatos. Gr. . R. Rom. M. Amb. G. H. C. non seruantes pactum.

u\. 165. dilexi. Amb. G. feci.

u\. 167. et dilexit. A. R. Rom. G. C. Car. Hebr. et dilexi.

u\. 172. mandata tua equitas. A. mandata tua iudicia: forte, iustitia, ut Amb. At C. mandata tua ueritas.

u\. 176. quere. Amb. G. H. uiuifica. Hanc discrepantiam notat Augustinus, ortam ab exemplaribus grecis, quorum aliqui habebant, pro .



EX PSALMO CXIX.

u\. 1. Canticum graduum. G. Canticum ascensuum.

Item u\. 1. Ad Dominum.....et exaudiuit me. A. G. H. Ad te, Domine.....et exaudisti me.

u\. 5. prolongatus est. A. longinquus factus est.

Item u\. 5. cum habitantibus Cedar. A. iuxta Gr. et Hebr. cum tabernaculis Cedar. Sic etiam Hilarium a legisse ex interpretandi ratione cognoscitur.

u\. 6. multum incola fuit. A. multum peregrinata est. Et sic Hebr.



EX PSALMO CXX.

u\. 3. Non det. A. iuxta Gr. Non des.

u\. 5. custodit te. A. H. iuxta Gr. custodiet te.

Item u\. 5. protectio tua. A. tegumentum tuum.

Item u\. 5. dexteram tuam. A. R. Rom. M. G. H. C. dextere tue.



EX PSALMO CXXI.

u\. 1. que dicta sunt mihi. A. iuxta Gr. qui dixerunt mihi.

u\. 2. in atriis tuis. uox tuis abest ab A. G. H. C.

u\. 4. nomini Domini. A. R. Rom. G. C. nomini tuo, Domine.

u\. 5. in iudicio. A. iuxta Gr. in iudicium.

u\. 6. Rogate. A. M. iuxta Gr. Interrogate.

u\. 7. in turribus tuis. H. in turribus tuis grauibus. Gr. .

u\. 8. loquebar. A. G. iuxta Gr. loquebar autem.



EX PSALMO CXXII.

u\. 2. in manibus. Gr. utroque loco sonat, in manus.

u\. 4. Quia multum repleta est. A. G. iuxta Gr. In plurimum, etc.



EX PSALMO CXXIII.

u\. 3. furor eorum. R. Rom. M. H. C. animus eorum.

u\. 4. aqua absorbuisset nos. A. aqua demersisset nos. R. Rom. uelut aqua absorbuissent nos. M. ut aquam absorbuissent nos.

 u\. 5. Forsitan pertransisset. A. iuxta Gr. Forsitan pertransiit.

Item u\. 5. aquam intolerabilem. A. aquam sine substantia. Gr. . M. G. H. aquam immensam.

u\. 6. in captionem. A. G. iuxta Gr. in uenationem. M. in capturam.



EX PSALMO CXXIu.

u\. 1. non commouebitur ..... qui habitat. A. non commouebuntur ..... qui inhabitant.

u\. 5. in obligationes, adducet. A. in strangulationem, abducet. Fauet Gr. . G. ad suffocationes. C. in prauitatibus. Hebr. ad prauitates suas. Sunt qui in uulgata pro obligationes, scribendum putant obliquationes, id est tortuositates.



EX PSALMO CXXu.

u\. 1. In conuertendo. A. cum Hebr. Cum conuerteret G. Cum auerteret. Gr. .



EX PSALMO CXXuI.

u\. 1. frustra uigilat. A. G. in uanum laborauit.

u\. 5. qui impleuit. M. iuxta Gr. et Hebr. qui implebit. Et sic habebat uulgata in Colb. Ger. Gal.

Item u\. 5. non confundetur cum loquetur. A. Rom. G. H. C. iuxta Gr. non confundentur cum loquentur.



EX PSALMO CXXuII.

u\. 2. Labores manuum tuarum quia manducabis. A. R. Rom. M. G. H. C. Labores fructuum tuorum manducabis. Erratum ex ambigua uoce greca, : enim dicuntur et fructus, et palme seu manus, ex Hieron. in Epist. 141.

u\. 3. sicut nouelle. A. uelut nouellatio. H. sicut nouella Et sic uulgata in Car. Colb. Ger.

u\. 5. bona Ierusalem. A. M. G. C. que bona sunt Ierusalem. R. Rom. que bona sunt in Ierusalem.

u\. 6. pacem. A. R. Rom. M. G. C. iuxta Gr. pax.



EX PSALMO CXXuIII.

u\. 1. dicat nunc. A. dicat uero. Gr. .

u\. 3. prolongauerunt. A. longe fecerunt.

u\. 4. concidit. A. R. Rom. M. G. H. C. iuxta Gr. et Hebr. concidet. Et sic uulgata in Car. Colb. Ger. Gal.

u\. 5. et conuertantur retrorsum. R. Rom. et reuereantur.

u\. 6. fenum tectorum. R. Rom. M. G. H. C. fenum edificiorum.

u\. 7. impleuit ..... metit ..... colligit. R. Rom. C. implebit ..... metet ..... colliget. Sic etiam uulgata in Car. Colb. Ger. Gal. et lauet Hebr.



EX PSALMO CXXIX.

u\. 2. in uocem deprecationis mee. R. Rom. C. in orationem serui tui.

u\. 3. Si iniquitates obseruaueris Domine, Domine, quis, etc. G. Si iniquitas assistit, quis, etc.

u\. 4. propter legem tuam. M. iuxta Gr. propter nomen tuum.

Item u\. 4. in uerbo eius. A. R. H. C. iuxta Gr. in uerbum tuum.

u\. 6. A. A custodia. A. Rom. M. A uigilia.



EX PSALMO CXXX.

u\. 2. Sicut ablactatus est super, etc. H. Sicut ablactato. G. C. Car. Colb. Ger. iuxta Gr. Sicut ablactatum. R. Rom. G. H. C. super matrem suam, ita retribues. Et sic Gr.



EX PSALMO CXXXI.

u\. 1. mansuetudinis eius. G. modestie eius. Hebr. afflictionis eius.

u\. 6. in campis silue. A. in campis saltuum.

u\. 7. Introibimus in tabernaculum eius, adorabimus, etc. Gr. sonat, Intremus in tabernacula eius, adoremus, etc. Et sic Hebr.

u\. 9. induantur ·: exsultent. Gr. induentur ·: exsultabunt.

u\. 11. et non frustrabitur eam. A. et non penitebit eum. R. Rom. M. G. H. C. et non frustrabitur eum. Hebr. et non auertetur ab ea.

u\. 13. elegit eam. A. R. Rom. M. G. H. C. iuxta Gr. preelegit eam. Hebr. desiderauit eam.

 u\. 14. elegi eam. A. R. Rom. M. G. H. C. Gr. preelegi eam. Hebr. desideraui eam.

u\. 15. uiduam eius. Quidam interpres, Captionem eius, teste Hilario, qui alteram lectionem antiquiorem esse et omnino sequendam dicit. Gr. habet , uenationem: sed in multis codicibus habuit , uiduam, uti obseruat Hieron. quest. in Gen., c. 45, quo loco docet uerbum Hebreum significare cibaria: licet in Psalterio transtulerit ipse uenationem.

u\. 17. Illuc producam. A. Ibi suscitabo. Gr. . Hebr. Ibi oriri faciam. R. Rom. G. H. C. Illic producam.

u\. 18. efflorebit. G. floriet. In quod Aug. de Doctrina Christiana, l. 2, c. 13. Illud, ait, quod iam auferre non possumus de ore cantantium populorum, Super ipsum autem floriet sanctificatio mea; nichil profecto sententie detrahit: auditor tamen peritior mallet hoc corrigi, ut non floriet, sed florebit diceretur.



EX PSALMO CXXXII.

u\. 3. in montem Sion. A. iuxta Gr. super montes Sion.



EX PSALMO CXXXIu.

u\. 3. quia bonus Dominus. R. Rom. G. H. quoniam benignus est Dominus. C. quoniam suauis Dominus.

Item u\. 3. quoniam suaue. A. R. Rom. G. quoniam suauis est. M. quoniam bonus. Gr. , quoniam decens; et sic Hebr.

u\. 5. pre omnibus diis. A. super omnes deos.

u\. 7. Educens. A. Suscitans. Hebr. Leuans.

u\. 10. reges fortes. G. reges mirabiles.

u\. 12. populo suo. A. M. C. seruo suo.

u\. 14. iudicabit. A. iudicauit.

Item u\. 14. deprecabitur. A. aduocabitur. Gr. . R. Rom. M. H. C. consolabitur. Hebr. erit placabilis.

u\. 17. et non audient. His uerbis subiicitur apud A. nares habent, et non odorabunt; os habent, et non loquentur; manus habent, et non operabuntur; pedes habent, et non ambulabunt. Apud R. Rom. M. G. H. C. nares habent, et non odorabunt; manus habent, et non palpabunt; pedes habent, et non ambulabunt; non clamabunt in gutture suo.

Idem u\. 17. neque enim est spiritus in ore ipsorum. Hec uerba preterit A.

u\. 21. ex Sion. Gr. sonat, in Sion.



EX PSALMO CXXXu.

u\. 1. in eternum. R. Rom. M. G. C. in seculum.

u\. 2. quoniam in eternum misericordia eius. Apud M. loco istius clausule, per omnes uersus repetitur tantum, quoniam bonus.

u\. 7. luminaria magna. Additur solus in A. R. Rom. M. G. H. C. et Gr.

u\. 15. et uirtutem eius. R. Rom. G. C. et exercitum eius. Et sic Hebr. At M. et omnem potentiam eius.

u\. 17. Qui percussit, etc. Huic uersiculo in R. Rom. G. C. alius iste premittitur: Qui eduxit aquam de petra rupis, quoniam in seculum, etc.

u\. 18. reges fortes. R. Rom. G. C. reges mirabiles. Hebr. reges magnificos.



EX PSALMO CXXXuI.

u\. 5. obliuioni detur dextera mea. A. R. Rom. M. G. H. C. obliuiscatur me dextera mea.

u\. 6. proposuero. A. G. C. Car. Gr. preposuero.

u\. 7. usque ad fundamentum. A. usque dum fundamentum. G. H. C. quoadusque fundamentum.



EX PSALMO CXXXuII.

u\. 1. Ipsi Dauid. Gr. addit, Aggei et Zacarie.

Item u\. 1. quoniam audisti uerba oris mei. Id abest a G. et Hebr.

u\. 2. et ueritate tua. G. et pietate tua.

Item u\. 2. super omne. R. Rom. super nos. M. G. H. C. super omnia.

 u\. 3. exaudi me. A. M. Gr. cito exaudi me. C. uelociter, etc.

Item u\. 3. multiplicabis in anima mea uirtutem. R. Rom. addunt. tuam. At A. habet, multiplicabis me in anima mea uirtute. G. C. multiplicasti me in anima mea in uirtute tua. H. et Gr. concordant cum A. cui tantum addunt, tua.

u\. 5. in uiis Domini. R. Rom. G. C. in canticis, etc., quia pro , legebatur . R. Rom. C. Domino.

u\. 8. Dominus retribuet. A. G. iuxta Gr. Domine retribues. R. Rom. Domine retribue.

Item u\. 8. in seculum. A. in eternum.

Item u\. 8. ne despicias. G. H. non omittas. Hebr. ne dimittas. Gr. .



EX PSALMO CXXXuIII.

u\. 2. sessionem meam. G. passionem meam.

u\. 3. et funiculum meum, etc. A. et limitem meum. R. Rom. G. H. C. et directionem meam. M. et funem meum. Hebr. et accubitionem meam.

u\. 4. non est sermo. A. R. Rom M. G. H. C. non est dolus. In Gr. .

u\. 9. diluculo. A. in directum. R. Rom. G. H. C. ante lucem. G. ante lucem in directum. M. a matutino. Gr. : pro quo in aliis libris, .

u\. 11. illuminatio mea. uox mea abest ab A. Car. Ger. Gr.

u\. 14. magnificatus es. A. R. Rom. M. iuxta Gr. mirificatus es. G. H. mirificatus sum. Hebr. magnificasti me.

u\. 15. Non, est occultatum os meum a te, quod fecisti in abscondito. G. Non occultum ossum meum ad ea que fecisti in occulto.

u\. 16. Imperfectum meum, etc. M. iuxta Gr. Inoperatum meum. G. Imperfectum tuum uiderunt oculi mei. Hebr. informem adhuc me, etc.

Item u\. 16. dies formabuntur. A. M. C. per diem, etc. A. errabunt.: quasi in Gr. legerit , pro . H. die replebuntur.

u\. 17. honorificati sunt. M. honorandi sunt.

Item u\. 17. confortatus est. A. iuxta Gr. confortati sunt. G. C. confirmati sunt.

u\. 20. dicitis in cogitatione. A. H. C. Gr. dices in cogitatione. G. dicis, etc. M. contentiosi estis in cogitationibus. Hebr. contradicent tibi scelerate.

Item u\. 20. ciuitates tuas. A. R. Rom. M. G. Car. Colb. Ger. Gal. ciuitates suas.

u\. 23. interroga me, et cognosce semitas meas. A. Scrutare me, etc. M. Afflige me, et scito uias meas.

u\. 24. in uia eterna. R. Rom. H. in uiam eternam.



EX PSALMO CXXXIX.

u\. 4. sicut serpentis. A. R. Rom. M. G. H C. sicut serpentes. Et sic uulgata in Car. Colb. Ger. Gal.

u\. 6. extenderunt in laqueum. A. R. Rom. M. G. H. C. iuxta Gr. addunt, pedibus meis.

u\. 8. obumbrasti super caput, etc. R. obumbra caput, etc.

u\. 9. Ne tradas me, Domine, a desiderio meo. G. Non tradas, Domine, desiderium meum peccatori. Car. Colb. C. Gal. Non tradas, Domine, desiderio meo peccatori. Hebr. Ne des, Domine, desideria impii.

u\. 11. carbones in ignem deiicies eos. A. iuxta Gr. carbones ignis in terra, et deiicies  eos. G. carbones ignis, et deiiciet eos. H. carbones ignis, super terram deiicies eos.

u\. 12. capient in interitu. A. iuxta Gr. uenabuntur in interitum.

u\. 13. Et uindictam. A. iuxta Gr. et causam.



EX PSALMO CXL.

u\. 3. et ostium circumstantie labiis meis. A. et ostium continentie circum labia mea.

u\. 4. et non communicabo. A. G. et non combinabo, R. H. et non combinabor.

 u\. 5. oleum autem peccatoris. G. misericordia peccatoris.

u\. 6. iuncti petre. A. cum. Hebr. iuxta petram. R. Rom. M. G. H. C. continuati petre.

Item. u\. 6. potuerunt. A. preualuerunt. Gr. . dulcuerunt. Hebr. decora sunt.

u\. 7. erupta est. A. disrupta est. G. C. eruptum est. R. Rom. M. eructuat, siue eructat.

u\. 10. singulariter. A. singularis.



EX PSALMO CXLI.

u\. 3. Effundo..... pronuntio. A. R. M. iuxta Gr. et Hebr. Effundam. A. C. annuntiabo. R. pronuntiem.

u\. 4. In deficendo ex me. R. Rom. M. C. In deficiendo in me. A. Dum defecit a me spiritus meus.

Item u\. 4. absconderunt laqueum. R. M. absconderunt superbi laqueos.

u\. 8. me exspectant iusti. A. iuxta Gr. me sustinebunt iusti. Hebr. in me coronabuntur iusti.



EX PSALMO CXLII.

u\. 4. et anxiatus est super me. A. Tedium passus est in me.

u\. 10. in terram rectam. Gr. sonat, in recta: nec addit, terra. R. Rom. habent, in uiam rectam.



EX PSALMO CXLIII.

u\. 3. reputas. A. estimas. M. uisitas.

u\. 8. dextera iniquitatis. C. dextera mendacii. Et sic Hebr.

u\. 10. Qui das..... redemisti: A. iuxta Gr. et Hebr. Qui dat..... redimit. R. M. G. H. C. Qui das..... liberas.

u\. 12. nouelle plantationes in iuuentute sua. A. nouelle constabilite in iuuentute sua. R. M. nouelle plantationes stabilite a iuuentute sua. G. C. nouella plantationis stabilita a iuuentute sua. H. nouella plantatio stabilita in, etc.

u\. 13. in egressibus suis. R. M. G. C. in itineribus suis. Hebr. in compitis nostris.



EX PSALMO CXLIu.

u\. 1. Deus meus rex. A. II. iuxta Gr. addunt, meus.

u\. 5. glorie sanctitatis tue loquentur. R. Rom. H. C. Maiestatis tue et sanctitatem tuam loquentur. Gr. maiestatis tue et honorem tuum loquentur, et sanctitatem tuam dicent.

u\. 9. uniuersis. Gr. sonat, sustinentibus.

 u\. 12. magnificentie regni tui. A. magnitudinis decoris regni tui.

u\. 16. omne animal. H. omnem animam.

u\. 18. omnibus inuocantibus eum. Id apud R. Rom. G. C. nonnisi semel habetur.



EX PSALMO CXLu.

u\. 4. cogitationes eorum. A. cogitationes eius. Et sic Hebr.

u\. 8. illuminat cecos. A. iuxta Gr. sapientes facit cecos. H. sapientificat cecos.



EX PSALMO CXLuI.

u\. 1. Halleluia. G: C. Car. et Gr. addunt. Aggei et Zacarie. Sic etiam Gr. cum aliquot libris initio Psal. CXLuII et CXLuIII.

Item u\. 1. decoraque. Abest ab A. R. Rom. M. G. H. C. Gr.

u\. 2. congregabit. A. colligens. R. Rom. G. H. C. congregans.

u\. 5. Et sapientie eius. A. iuxta Gr. et intelligentie eius. Hebr. prudentie eius.

u\. 7. Precinite. A. R. M. G. C. Gr. Incipite. H. Inchoate.

u\. 10. nec in tibiis. M. neque in tibialibus. A. R. Rom. G. H. C. nec in tabernaculis: quia forte in Gr. pro , legebatur .

Item u\. 10. beneplacitum erit ei. A. bene sentiet. Gr. bene sentit.



EX PSALMO CXLuII.

Tit. Halleluia H. C. Car. Gr. addunt, Aggei et Zacarie.

u\. 13. seras. A. iuxta Gr. et Hebr. uectes.

u\. 15. uelociter. A. iuxta Gr. usque in uelocitatem.

u\. 17. sicut buccellas. A. R. Rom. M. G. C. sicut frusta panis.

Item u\. 17. quis sustinebit. A. M. G. C. quis subsistet,

u\. 18. et liquefaciet. A. et tabefaciet.



EX PSALMO CXLuIII.

u\. 4. et aque omnes. Abest omnes ab R. Rom. C. Car. Gal. Gr. et Hebr.

u\. 14. et exaltauit. A. iuxta Gr. exaltabit.



EX PSALMO CXLIX.

u\. 4. beneplacitum est Domino. A. bene facit Dominus.

Item u\. 4. in salutem. G. C. Gr. in salute. Hebr, in Iesu.



EX PSALMO CL.

u\. 2. uirtutibus. R. Rom. M. G. C. Gr. potentatibus.

u\. 5. iubilationis. R. Rom. C. bene tinnientibus.

 Pauca restant in superiorem collectionem obseruanda. Ac primum quidem discrepantiarum genus illud, in uocum interpunctione situm, unde uariatur interdum sensus, pretermissum hic necessario fuit, quod nimis late pateat, neque alia facile ratione, quam relatis integris Psalteriis ostendi ualeat. Preterea, ne quis psalterium quod appellant uetus, hic a nobis neglectum putet, admonere iuuat nichil ipsum ab Augustiniano dissidere. Et iam nulli dubitamus quin illud totum ex Augustini Commentariis exscripserit eiusdem in quincuplici Psalterio editor Iac. Faber, qui Psalmorum uerba, rei subiecte quandoque a concionante aptata, non alio quam expressa ibi erant modo retulit, ut uidere est in Psal. CXX, Leuent, etc. Quod non satis aduerterunt ii, qui uetus istud et Augustinianum in suis ad LXX Interpretes scholiis et notis, non pro uno eodemque, sed pro duobus habent Psalteriis. Postremo obseruatione dignum est, uulgatam in quibusdam, tametsi rarissimis locis, minus cum Hebreo, quam ueterem uersionem conuenire, ob uarietatem, credimus, contextus greci Hexaplorum, ad quem Hieronymus Psalterium latinum emendauit. Exempli gratia, in Psal. Iu, 8, habet uulgata, A fructu; quia grecum exemplar ferebat, , pro , A tempore, que erat lectio ueteris uersionis magis Hebreo consentanea.





DE SUBSEQUENTE AUGUSTINI OPERE, CASSIODORUS SENATOR
IN PROLOGO AD SUUM COMMENTARIUM IN PSALMOS.

Cum Psalterii celestis animarum mella gustassem, id quod solent desiderantes efficere, auidus me perscrutator immersi, ut dicta salutaria suauiter imbiberem post amarissimas actiones: sed familiaris inchoantibus occurrit obscuritas, que uariis est intexta personis et uelata parabolis. Hec in dictis uitalibus noxia dissimulatione preteritur, dum sepe illud reperiri solet ambiguum, quod magni sacramenti gestat  arcanum. Tunc ad Augustini facundissimi patris confugi opinatissimam  lectionem, in qua tanta erat copia congesta dictorum, ut retineri uix possit relectum, quod abunde uidetur expositum. Credo, cum nimis auidos populos ecclesiasticis dapibus explere cupit, necessario fluenta tam magne predicationis  emanauit. Quocirca memor infirmitatis mee, mare ipsius quorumdam psalmorum fontibus profusum, diuina misericordia largiente, in riuulos uadosos compendiosa breuitate deduxi, uno codice tam diffusa complectens, que ille in decadas quindecim mirabiliter explicauit. Sed, ut quidam de Homero ait, tale est de eius sensu aliquid subripere, quale Herculi clauam de manu tollere  . Est enim litterarum omnium  magister egregius, et quod in ubertate rarum est, cautissimus disputator. Decurrit quippe tanquam fons purissimus nulla fece pollutus; sed in integritate fidei perseuerans, nescit hereticis dare unde se possint aliqua colluctatione defendere. Totus catholicus, totus orthodoxus inuenitur, et in Ecclesia Domini suauissimo nitore resplendens, superni luminis claritate radiatur.





uERSUS AD EPITOMEN COMMENTARIORUM AUGUSTINI IN PSALMOS, CONTENTAM IN uETERE CODICE COLBERTINO, Cui codici propyleum, camere forma, ad Dauidis complectendam imaginem appictum conspicitur, et inscriptum his ad fornicem uerbis: Landulfus ouans hunc libellum fieri iussit, pro quo funde preces carmina qui legis, etc. At uero ad imaginis pedes: Orate pro Annone, hoc supplico. *


Cantica Dauidico Christum modulantia plectro,
   Explanata tenet floridus iste liber;
Maxima succinctis reserans mysteria uerbis,
   Et profluos sensus sub breuitate loquens.
Hunc Augustinus, toto uenerabilis orbe,
   Egregius presul, doctor apostolicus
In populis largo diffundens flumine lingue,
   Ter quinis decadis grande peregit opus;
Dum cupit et tenues rerum comprendere formas,
   Et mentem plebis uoce mouere pia.
Sed quia rem miram atque omni ratione salubrem,
   Non omnes auido cordis amore petunt;
Immo etiam plures censu sensuque minores,
   Haudquaquam tantas quimus habere gazas:
 Uno cuncta simul libuit perstringere libro,
   Et modicas undas sumere de pelago;
Sepius ut breuiter possit res tanta reuolui,
   Nec nimio sumptu siue labore grauet.
Hunc igitur, Lector, sensu percurre sagaci,
   Et cape sidereum nectar ab ore sacro:
Quod recreat mentes, quod mores format et ornat;
   Unde trahunt uires spes, amor atque fides.
Nam Deus hic clemens reuerende presidet arce,
   Que duplici tabula iura superna tenet:
Austeram uirgam manne dulcedine sedans,
   Propitioque super numine cuncta tegens:
Atque duos inter Cherubinos uoce tremenda
   Intonat, et rapidi fulguris igne micat.





FRANCISCUS PETRARCHA, IOAN. BOCCACIO, DE AUGUSTINI IN PSALMOS OPERE SIBI TRANSMISSO  .

Beasti me munere magnifico et insigni. Iam Dauidicum pelagus securior nauigabo: uitabo scopulos; neque uerborum fluctibus, neque fractarum sententiarum collisione terrebor. Solebam ipsis meis uiribus in altum niti, et nunc altius brachia iactando, nunc assere fortuito subnixus, per obstantes fluctus fesso ingenio laborare: ita quidem ut sepe cum Petro mergi incipiens exclamarem, Domine, saluum me fac : et sepe cum Christo manum supplicibus porrigente consurgerem. Hos inter estus, puppim tu mihi preualidam et nauclerum industrium destinasti, diuini ingenii Augustinum: cuius opus immensum, quod uulgo tres in partes, apud quosdam plurifariam diuisum, multis et magnis uoluminibus continetur, totum uno uolumine comprehensum  , et a te mihi transmissum letus stupensque suscepi. Et dixi mecum, Non est inertie locus: si quid otii supererit, iste discutiet. Magnus adest hospes et magno curandus impedio. Dormire totis noctibus non sinet. Frustra iacetis adhuc coniunctis oculis: uigilandum est, lucubrandum est. Frustra quietem meditamini: laborandum est. uerum dicam: Nemo ex amicis illum sine admiratione respexit, cunctis una uoce testantibus, nunquam se librum tanti corporis uidisse. Quod de me ipse profiteor, rerum talium haud ultimus inquisitor: nec mole litterarum, quam sensuum ubertate, maius opus. Monstrum est cogitare, quantus ille uir ingenio, quantus studio fuit; unde ille feruor impetusque scribendi sancto uiro, illa rerum diuinarum notitia terrenis diu primum illecebris capto, illa demum laborum patientia seni, illud otium episcopo, illa Romani eloquii facultas Afro homini; de quo proprie dictum putes, quod ipse de Marco uarrone dixit, Terentianum secutus: uir, inquit, doctissimus undecumque uarro, qui tam multa legit,  ut aliquid ei scribere uacauisse miremur; et tam multa scripsit, quam multa uix quemquam legere posse credamus  . Sed ut alia omittam eiusdem ingenii monumenta, seu que multa sunt mihi, seu quibus adhuc careo; et rursum, seu que Retractationum suarum libris ipse idem commemorat seu que ibi uel oblita forte, uel neglecta, uel nondum scripta preteriit, atque omnia relegendum uita humana uix sufficit: quis eum, si nichil aliud egisset, unum hoc scribere potuisse non stupeat? Nullum unum et unius opus hominis latinis editum litteris, huic magnitudini conferendum scio, nisi forte sit alter eiusdem liber in Epistolas Pauli, quod, nisi fallit existimatio, frustraturque memoria, prope ad eamdem litterarum congeriem uidetur accedere: uel Titi Liuii Romanarum rerum liber ingens, quem in partes, quas Decades uocant, non ipse qui scripsit, sed fastidiosa legentium scidit ignauia. Huic tali amicitie tue dono, preter eam quam loquor magnitudinem, et libri decor, et uetustioris littere maiestas, et omnis sobrius accedit ornatus; ut cum oculos ibi figere ceperim, siticulose hirudinis in morem nequeam nisi plenos auellere. Ita mihi sepe dies impransus preterlabitur, nox insomnis: in quo quidem delectationi mee, quam iam fere unicam, nec nisi ex litterarum lectione percipio, quantum hac tua liberalitate sit additum, non facile uulgus existimet, cui extra corporeos sensus nulla uoluptas est: tu uero perfacile; neque mirabere libri huius aduentum me sitienter atque anxie exspectasse. Scis ut cupiditati longa breuitas, festinatio tarda est. Quod si apud Nasonem amantis insani uerbum est,

»Septima nox agitur, spatium mihi longius anno.«
quod mihi uisum putas, cui inter exspectandum, ut ex persona alterius ait idem,

»Luna quater latuit, toto quater orbe recreuit?« 
Solet honesta cupientium flamma serenior esse, non  segnior. Consulto tamen actum rear, non quidem abs te, qui in mittendo multam sollicitudinem habuisti; sed ad formam  potius, ut ipsa dilatio desiderio  meo calcar, munerique tuo gratiam cumularet. Pro quo tibi grates meritas agendi ne forte putes quod huius epistole contextus, aut dies unus modum statuat; non alium scio quam legendi uiuendique finem fore. uale nostri memor.





PRAEFATIO CUIUSDAM RECENTIORIS IN COMMENTARIOS AUGUSTINI, QUOS SCRIPSIT IN PSALMOS.

Cum non solum diuine, uerum etiam humane philosophie ueritas doceat, nichil frustra, et sine causa, siue in Dei, siue in nature operibus esse factum; non parum eorum animos, qui singulorum rationem factorum conati sunt reddere, questio pulsauit, cuius rei causa et ad quid homo conditus sit. Ad quam dissoluendam etsi multorum philosophorum ingenia sollicite ac plurimum laborauerint, nullus eorum tamen ueram integramque rationem reddere potuit. Quo factum est, ut a recto ueritatis tramite deuiantes, in uarios inexcusabilesque errores inciderint. Nec mirum: qui enim rationem sui ignorabant, quo pacto cuiusuis alterius rationem scire poterant? Diuina autem Scriptura ab hominis Conditore inspirata, sola summam perfectamque factionis ipsius causam in lucem produxit; non modo generalem, qua Dominus omnium uniuersa propter se operatus est , sed et in specie officii sui rationem, dignitatem finemque demonstrans. Ita enim scriptum est: Deus de terra creauit hominem, et secundum imaginem suam fecit illum. Et paulo post: Posuit oculum suum super corda illorum, ostendere illis magnalia operum suorum, ut nomen sanctificationis collaudent, et gloriari in mirabilibus illius, ut magnalia enarrent operum eius . Quorum omnium hec summa est, Deum idcirco hominem, talemque condidisse, ut esset qui opera eius intelligeret, qui prouidentiam disponendi, rationem faciendi, uirtutem consummandi, potentiam conseruandi, sapientiam gubernandi, clementiam benefaciendi, et sensu admirari, et uoce enarrare atque collaudare posset, hoc est, ut Deum factorem coleret. Quemadmodum itaque factus est mundus propter hominem, ut ei seruiret: ita homo factus est propter Deum, ut ei seruiret. Sic ergo mundus idcirco factus est, ut fieret homo: homo uero ideo factus est, ut Deum factorem suum agnosceret; ideo agnosceret, ut amaret et coleret; ideo amaret et coleret, ut beatam immortalitatem pro mercede laboris caperet; ideo autem premio beate immortalitatis afficeretur, ut similis effectus Angelis, summo et immortali Deo in perpetuum seruiret, et esset regnum eternum ipsi Deo. Hec est summa rerum, hoc arcanum Dei, hoc constitutionis mundi mysterium, hec conditi hominis ratio, hic uniuersorum cardo. Hoc qui nescit, si ipse homo sit nescitur. Hoc si philosophi tenuissent, in tot tam uarios tamque perniciosos errores prolapsi non fuissent. Hanc denique conditionis sue rationem ut homo iugiter teneret, in preceptum sibi posita est, sancto legislatore Moyse attestante, et Iudaicum populum ita commonente: Et nunc, inquit, quid Dominus Deus tuus petit a te, nisi ut timeas Dominum Deum tuum, et ambules in uiis eius, et diligas eum, ac seruias Domino Deo tuo in toto corde tuo, et in tota anima tua, custodiasque mandata Domini, et ceremonias eius, quas ego hodie precipio tibi, ut bene sit tibi? Et post pauca: Dominum Deum tuum, inquit, timebis, et ei soli seruies . Neque istud pretereundum est, quod eadem quoque de causa, non solum conditus est homo, sed et hominis Conditor factus est homo, Zacaria parente precursoris Domini Spiritu sancto repleto, ita inter cetera uaticinante et dicente: Iusiurandum quod iurauit ad Abraham patrem nostrum, daturum se nobis; ut sine timore de manu inimicorum nostrorum liberati, seruiamus illi, in sanctitate et iustitia coram ipso, omnibus diebus nostris . Ecce testimonio tanti prophete idcirco etiam Deum propter hominem, hominem factum, imo et homini seruiuisse, ut et homo  dignam sibi seruitutem rependeret. Indicta autem homini seruitus, licet multifarie interpretari, multis uariisque modis Deo creatori exhiberi possit; nichil tamen aliud est quam debitus Deo cultus, et hic non aliud quam deuota ipsius laudatio. »Summus enim, Lactantio Firmiano teste, colendi Dei ritus est, ex ore iusti hominis ad Deum directa laudatio. Que tamen ipsa, inquit, ut Deo sit accepta, et humilitate, et timore, et deuotione maxima opus est; ne quis forte integritatis et innocentie fiduciam gerens, tumoris et arrogantie crimen incurrat, eoque facto gratiam uirtutis amittat  .« Unde et sanctus Moyses postquam prememoratum expressit preceptum, subiecit, Ipsi adherebis, ipse est laus tua : hoc est, quem solum laudare debes. Hec est uera religio, hec recta pietas, hec debita Deo seruitus. Hoc est acceptabile iugeque sacrificium, quo coli, placari, honorificari et glorificari uult Deus, ipso per Prophetam contestante, et dicente: Immola Deo sacrificium laudis, et redde Altissimo uota tua. Et in calce eiusdem uaticinii: Sacrificium, inquit, laudis honorificabit me, et illic iter quo ostendam illi salutare Dei .

uerum quamuis ad hanc seruitutem omnes homines teneantur; quosdam tamen Dominus elegit, a quibus precipue et specialius coli atque laudari uoluit, ut in ueteri Testamento populum Isreliticum, ad quem Moyses ita locutus est: Te elegit Dominus Deus tuus, ut sis ei populus peculiaris de cunctis populis qui sunt super terram . Et iterum post multa: En Dominus, inquit, elegit te hodie, ut sis ei populus peculiaris, sicut locutus est tibi, et custodias omnia precepta illius, et faciet te excelsiorem cunctis gentibus, quas creauit in laudem et gloriam suam, ut sis populus sanctus Domini Dei tui . Sic et in nouo Testamento populum christianum ad sui laudem et gloriam singulariter elegit, Apostolo Ephesiis hoc scribente, et ob id Deum benedicente et laudante: Benedictus, inquit, Deus et Pater Domini nostri Iesu Christi, qui benedixit nos in omni benedictione spirituali in celestibus in Christo, sicut elegit nos in ipso ante mundi constitutionem, ut essemus sancti et immaculati in conspectu eius in caritate. Qui predestinauit nos in adoptionem filiorum per Iesum Christum in ipsum, secundum propositum uoluntatis sue, in laudem glorie gratie sue . Item quemadmodum in ueteri Testamento ex electo populo subelegit sibi Dominus filios Leui, qui specialiter sibi in ministeriis tabernaculi seruirent, secundum quod ad Aaron locutus est: Ego, inquit, dedi uobis fratres uestros Leuitas de medio filiorum Isrel, et tradidi donum Domino, ut seruiant in ministeriis tabernaculi eius . Quos postea rex Dauid instituit ut starent mane ad confitendum et canendum Domino , similiterque ad uesperam, etc. Sic simili modo in Nouo Testamento ex populo christiano subelecti sunt clerici et sacerdotes, ut illi specialiter Domino seruiant, et uirtutes eius enarrando, eum laudent et colant. Quod Petri Apostolorum principis auctoritate comprobatur, ad eos sic scribentis: uos autem genus electum, regale sacerdotium, gens sancta, populus acquisitionis, ut uirtutes annuntietis eius, qui de tenebris uos uocauit in admirabile lumen suum . Et sicut filii Leui certis temporibus et horis, laudibus diuinis deuotius insistebant, ita et clerici debent. Nam et clerici a sorte dicti sunt, eo quod sint de sorte Domini; ipsum  pro sorte et hereditate sua cum filiis Leui in perpetuum possessuri, dummodo hic debito cultu et digna laudatione ei seruierint.

Illud preterea consideratione dignum est, nec mysterio caret, quod cum tota Scriptura diuinitus inspirata, ad Dei laudem et gloriam ordinata et conscripta sit, tota etiam homini ad eius doctrinam et consolationem tradita, tota denique diuinis laudibus plena, uniuersa a quibus debita Dei laudatio sumi potest inducens, omnemque laudandi formam atque rationem exponens; sancta tamen Ecclesia quibusdam Scripturis specialius atque frequentius in diuino cultu uti uoluit. Nam sicut ex utriusque Testamenti populis Dominus quosdam specialiter elegit, ut superius expositum est; ita et ex utriusque Testamenti Scripturis quasdam specialiter in cultu suo uoluit frequentari, utpote ex ueteri Testamento librum Psalmorum, hac presertim ratione, ut docto Dionysio placet, quia Psalmi per modum laudis comprehendunt quidquid in sacra Scriptura continetur  . Unde et hic Psalmorum liber registrum est totius sacre Scripture, et consummatio totius theologice pagine. Quem et subsequens diui Augustini nostri prologus innumeris pene preconiis commendat et extollit. Hunc librum sacer canon, inter cetera que sacerdotibus ad sciendum necessaria sunt, discendum commonet. Cum enim intelligenter Deo psallendum sit, quomodo debite Deo psallere potest, qui  quid psallat ignorat? Iubet namque sanctus Psalmista noster ut psallentes Deo intelligenter psallant. Quoniam rex, inquit, omnis terre Deus, psallite sapienter , hoc est intelligenter, ut alia littera habet. Quia uero hic liber tot et tam profundis mysteriis plenus est, ut a nemine sine reuelatione uel docto interprete possit intelligi; ea de re magnus ille doctor Augustinus noster, deuotissimus Dei cultor, animarumque salutis zelator ardentissimus, illius explanationi uigilanti studio insudauit, clausa queque reserans, abscondita reuelans, mysteria pandens, obscura dilucidans, dubia definiens, uitia detestans, uirtutes extollens, supplicia comminans, premia promittens, pusillanimes confortans, presumentes deterrens, perseuerantes coronans; ita ut nemo qui diligenter legerit, absque fructu discedat. Huic igitur operi studium impendant, illud frequenter legant, illius sensum teneant omnes qui in sortem Domini, ut illum debita seruitute laudent et glorificent, electi sunt: ne negligentes et ignari, illam diuine comminationis ultionem experiantur: Quia tu scientiam repulisti, repellam te, ne sacerdotio fungaris mihi . Et istam adhuc terribilem: Dixi, semper hi errant corde: ipsi uero non cognouerunt uias meas, quibus iuraui in ira mea, si intrabunt in requiem meam . et ita partem suam habituri sint cum hypocritis. Quin potius intelligentes et tenentes rationem qua conditi sunt, Conditorem pro sorte hereditatis sue possideant, laudent et glorificent in secula seculorum. Amen.





IN LIBRUM PSALMORUM PROLOGUS,
Augustino in editis olim tributus, sed non in omnibus manuscriptis repertus. Ipsa est Basilii ad eius Commentarium in Psalmos prefatio ex interpretatione Rufini.

Omnis Scriptura diuinitus inspirata, utilis est ad docendum . Hac ipsa de causa a Spiritu sancto conscripta est, id est, ut ueluti ex communi quodam sanitatis fonte, omnes nobis ex hac remedia propriis passionibus assumamus. Sanitas enim, inquit, compescit peccata magna. Alia namque sunt que Prophete tradunt, alia que historici  , lex quoque alia, prouerbiorum etiam admonitio alia: Psalmorum uero liber quecumque utilia sunt ex omnibus continet. Futura predicit, ueterum gesta commemorat, legem uiuentibus tribuit, gerendorum statuit modum: et ut breuiter dicam, communis quidam bone doctrine thesaurus est, apte singulis necessaria subministrans. ueteribus namque animarum uulneribus nouit mederi, sed et recentibus uelocissimum scit adhibere remedium, atque intactis perseuerantiam salutis adhibere; sed et uniuersis pariter passionibus subuenire, que dominationibus uariis humanas animas angunt. Et hoc sub modulatione quadam et delectabili canore, humanum animum  ad pudicitiam prouocante. Quoniam quidem Spiritus sanctus uidens obluctantem ac resistentem a uirtutis uia humani generis animum, et ad delectationes uite magis inclinari, quam ad uirtutis rectum iter erigi, delectabilibus modulis cantilene uim sue doctrine permiscuit  ; ut dum suauitate carminis mulcetur auditus, diuini sermonis pariter utilitas inseratur: secundum sapientes medicos, qui si quando usus poposcerit ut austeriora medicamenta egris offerant mortalibus; ne eger utilitatem pre austeritate refugiat, ora ac summitates poculi quo remedium porrigunt, melle circumlinunt. Propterea ergo Psalmorum nobis per modulos apta sunt carmina, ut qui uel etate puerili, uel adolescentes sunt moribus, quasi cantilena quadam psallentes delectari uideantur. Reuera enim animas illuminant ac mentem. Plurimi  enim ex his qui in Ecclesiam commeant, neque apostolica precepta facile possunt, neque prophetica uel liquido discere, uel cum didicerint retinere; Psalmorum uero responsa et intra domos, interdum etiam in publico canunt: et sicubi quis quamuis fero ac rabidissimo furore raptetur, si forte fuerit Psalmi, ut ita dixerim, carminibus incantatus, continuo omnis rabies ferocitatis eius abscedit.

Psalmus tranquillitas animorum est, signifer pacis, perturbationes uel fluctus cogitationum cohibens, iracundiam reprimens, luxum repellens, sobrietatem suggerens, amicitiam congregans, adducens in concordiam discrepantes, reconcilians inimicos. Quis enim ultra inimicum dicat eum, cum quo unam ad Deum Psalmi emiserit uocem? Ex quo intelligitur, quia, quod omnium bonorum maximum est, caritatem Psalmus instaurat, coniunctionem quamdam per consonantiam uocis efficiens, et diuersum populum unius chori per concordiam consona modulatione consocians. Psalmus demones fugat, Angelos ad adiutorium inuitat. Scutum enim in nocturnis terroribus, diurnorumque requies est laborum, tutela pueris, iuuenibus ornamentum, solamen senibus, mulieribus aptissimus decor. Desertas habitare facit urbes, sobrietatem docet: incipientibus primum efficitur elementum, proficientibus incrementum, perfectis stabile firmamentum, totius Ecclesie uox una. Psalmus solemnitates decorat: Psalmus tristitiam que propter Deum est, mollit: Psalmus etiam ex corde lapideo lacrymas mouet. Psalmus Angelorum opus est, exercituum celestium, spirituale thymiama. O uere admirandi magistri sapiens institutum, ut simul et cantare uideamur, et quod ad utilitatem anime pertinet, doceamur! Per quod magis necessaria doctrina nostris mentibus informatur: pro eo quod si qua per uim et difficultatem aliquam animis nostris fuerint inserta, continuo dilabuntur; ea uero que cum gratia et dilectione suscepimus, nescio quo pacto magis residere in mentibus, ac memorie uidentur inherere. Quid autem est, quod non discatur  in Psalmis? Non omnis magnitudo uirtutis, non norma iustitie, non pudicitie decor, non prudentie consummatio, non patientie regula, non omne quidquid potest dici bonum? Procedit ex ipsis Dei scientia perfecta, prenuntiatio Christi in carne uenturi, et communis resurrectionis spes, suppliciorum metus, glorie pollicitatio, mysteriorum reuelatio: omnia prorsus in his uelut magno quodam et communi thesauro, recondita atque conferta sunt bona.

Quem librum Propheta, cum multa sint organa musicorum, huic tamen organo quod Psalterium appellatur, aptauit; de superioribus, ut mihi uidetur, inspiratam Dei  gratiam per Spiritum sanctum  docens. Quoniam quidem hoc solum organum musicorum sonos de superioribus habere fertur. Cithara namque, uel lyra, ex inferiori parte es uel tympanum habens, resultat ac resonat ad plectrum: psalterium uero harmonias de superioribus habere refertur aptatas, et sonorum causas desuper dare. Quo scilicet etiam per hoc nos doceamur, que sursum sunt et que superiora attendere; et que infima, id est, uitia carnalia declinare. Sed illud arbitror profundius nobis prophetica hac indicari ratione, ac per formam nos organi istius edoceri, quod hi qui diligentes et apti, moderatique sunt moribus, facile peruium ad superiora iter habeant. Sed uideamus tandem, quid etiam ipsa Psalmorum indicent initia.





IN PRIMUM PSALMUM ANNOTATIO,
In editis quidem antiquioribus Augustino tributa, sed non in omnibus Mss. reperta, neque de Psalmorum auctore consentiens cum Augustini opinione in lib. 17 de Ciuitate Dei, c. 14.

Diuersa sunt genera prophetie: et proinde cuius hec uox, uel in qua persona proprie dictum sit, aut cur titulum non habeat, requiramus. Centum itaque et quinquaginta Psalmos esse, nulla dubitatio est, et qui Psalmus quotus sit, uel a quo recitatus sit, titulorum inscriptione ostenditur. Non enim omnes Psalmi a Dauid editi sunt. Ipse enim Dauid ex omni populo quatuor principes Spiritu sancto mundatos elegit, quorum nomina sunt Asaph, Eman, Ethan, et Idithun, ut in quemcumque diuinus Spiritus intrasset, hymnum Deo caneret. Dauid ergo solus nouem psalmos ore proprio cecinit: reliqui autem ab illis quatuor principibus, iuxta titulorum inscriptionem, sunt dicti. Hic autem quia titulum, sicut iam dixi, non habet; requirendum nobis est, qua ratione inter ceteros solus non habeat tituli inscriptionem, uel a quo fuerit recitatus. Nam si Psalmographus secundum et tertium et quartum et omnes uel in numero redigere, uel causas singulorum ostendere potuit; cur non et huic titulum imposuit, et utrum primus esset, ostendit?  Sed quia hic psalmus propriam uocem Dei loquentis inducit, ideo titulum non habet, ne quid diuino eloquio preponeretur, aut primus diceretur, qui non primus, sed unus est appellatus: et ideo pretitulationem habere non potuit, nec debuit, ne si habuisset ut primus esset, melior tantum in ordine numeri, non auctoritate iudicaretur: aut ne, ut iam relatum est, aliquid preponeret diuino eloquio Psalmographus, pretitulatione preposita. Nam et pre ceteris potuisset intelligi, si primus dictus fuisset. Et ideo solus titulum non habet, ut perspicuum esset quantum inter ceteros emineret. Unde iam animaduertere debet Prudentia uestra, quanta uis, quanta auctoritas, quanta ratio in hoc psalmo uersetur, cui nec titulum ausus est scriba preponere, nec numerum indicare; ut solum eum et unum, potius quam primum ostenderet. Igitur quia fauente Deo, et uocis auctoritas iam ostensa est, et tituli ratio demonstrata; superest, ut de ipso psalmo tractemus.





SYLLABUS CODICUM AD QUOS RECOGNITUM EST AUGUSTINI OPUS IN PSALMOS. [1Kb]


MANUSCRIPTI CODICES.
    Abbatie S. Audeni Rotomagensis, qui annos fere 700 preferunt.
    Beccensis Abbatie Mss. eiusdem etatis.
    Belgici codices, id est, uariantes lectiones per Louanienses Theologos collecte.
    S. Benigni [.....]iuionensis Mss.
    Bellouacensis Ecclesie antiquissimus codex in postremos 50 psalmos.
    Christine serenissime Suecorum Regine unus, septemdecim ex prioribus psalmis, id est a 34 ad 50 continens; et alter posteriores triginta duos, a 119 scilicet ad 150.
    Colbertini codices optime note.
    Corbeienses per totum hoc opus duo, et interdum plures in eosdem tractatus, plerique ante annos 800 scripti.
    Abbatie de Cultura apud Cenomanos perantiquus codex in priores 50 psalmos.
    Ferrariensis Abbatie codex uiginti sex Psalmos complectens, a 63 ad 98.
    Floriacenses Mss. annorum circiter 700.
    S. Mauri Fossatensis perantiquus Ms. in psalmos Graduales.
    RR. PP. Fuliensium S. Bernardi Parisiensis Mss. duo: alter psalmos sexdecim, a 35 ad 50; alter octodecim continet, nempe a 101 ad 118.
    Ecclesie S. Gatiani Turonensis optime note codex in priores centum psalmos.
    Gemmeticensis Abbatie Mss. annorum fere 700.
    Mss. S. Germani a pratis in suburbio Parisiensi.
    Lyrensis Abbatie codices.
    S. Michelis in periculo maris.
     Nouiomensis Ecclesie Mss. qui 600 ad minus annos referunt.
    Pratellensis Abbatie codices ante annos item 600 scripti.
    Regius mire magnitudinis et in duos nunc tomos diuisus liber, qui in prima pagella uacua prefert: »Hoc immensum opus donauit mihi uir egregius dominus Ioannes Boccacii de Certaldo, peta nostri temporis, quod de Florentia Mediolanum ad me peruenit 1355, april. 10.« Quod Francisci Petrarche manuscrscriptum intelliges ex data ab ipso ad Boccacium epistola, que uariarum in ueneta editione est 24, in Basileensi autem 22, incipiens: »Beasti me munere magnifico,« etc. Ubi Augustini in Psalmos opus »immensum totum uno uolumine comprehensum,« Boccacii beneficio sibi transmissum testatur, scribens »Mediolani u idus maii.« Epistolam ex integro relatam habes supra inter prefationes in hunc tomum, col. 59-60.
    Ex Abbatia S. Remigii Remensis plures in eosdem Psalmos, quidam ante annos 500, alii ante 800 descripti.
    S. Theoderici prope Remos libri aliquanto recentioris etatis.
    uaticane Bibliothece codex in priores quadraginta nouem psalmos.
    uindocinensis Abbatie Mss.




EDITI CODICES.
    Am. Id est, liber Basilee excusus per Ioannem de Amerbach, anno Domini 1489.
    Er. Desiderii Erasmi cura castigatus, et Frobeniano prelo editus Basilee, anno 1529.
    Lou. Iuxta Louaniensium Theologorum recognitionem impressus Antuerpie, Plantinianis typis, an. 1576.







SANCTI AURELII AUGUSTINI HIPPONENSIS EPISCOPI ENARRATIONES IN PSALMOS. 



PSALMI PRIMI ENARRATIO.

1. [uers. 1.] Beatus uir qui non abiit in consilio impiorum: de Domino nostro Iesu Christo, hoc est homine Dominico  , accipiendum est. Beatus uir qui non abiit in consilio impiorum: sicut homo terrenus qui uxori consensit decepte a serpente, ut Dei precepta preteriret. Et in uia peccatorum non stetit: quia uenit quidem in uia peccatorum, nascendo sicut peccatores; sed non stetit, quia eum non tenuit illecebra secularis. Et in cathedra pestilentie non sedit: noluit regnum terrenum cum superbia; que ideo cathedra pestilentie recte intelligitur, quia non fere quisquam est qui careat amore dominandi et humanam non appetat gloriam; pestilentia est enim morbus late peruagatus, et omnes aut pene omnes inuoluens. Quanquam accommodatius accipiatur cathedra pestilentie, perniciosa doctrina, cuius sermo ut cancer serpit . Deinde considerandus est ordo uerborum, abiit, stetit, sedit: abiit enim ille, cum recessit a Deo; stetit, cum delectatus est peccato; sedit, cum in sua superbia confirmatus, redire non potuit, nis per eum liberatus, qui neque abiit in consilio impiorum, nec in uia peccatorum stetit, nec in cathedra pestilentie sedit.

2. [uers. 2.] Sed in lege Domini fuit uoluntas eius, et in lege eius meditabitur die ac nocte. Iusto non est lex posita, ut dicit Apostolus ; sed aliud est esse in lege, aliud sub lege: qui est in lege, secundum legem agit; qui est sub lege, secundum legem agitur. Ille ergo liber est, iste seruus. Deinde aliud est lex que scribitur, et imponitur seruienti; aliud lex que mente conspicitur, ab eo qui non indiget litteris. Meditabitur die ac nocte: aut sine intermissione intelligendum est; aut die in letitia, nocte in tribulationibus; dicitur enim: Abraham diem meum uidit, et gauisus est ; et de tribulatione dicitur: Insuper et usque ad noctem emendauerunt [1 1Kb] me renes mei .

3. [uers. 3.] Et erit tanquam lignum quod plantatum est secundum decursus aquarum: id est, aut secundum ipsam Sapientiam, que dignata est hominem suscipere ad salutem nostram; ut ipse homo sit lignum plantatum secundum decursus aquarum: potest enim  et hoc intellectu accipi, quod in alio psalmo dicitur: Fluuius Dei repletus est aqua . Aut secundum Spiritum sanctum, secundum quem dicitur: Ipse uos baptizabit in Spiritu sancto ; et illud: Qui sitit, ueniat, et bibat ; et illud: Si scires donum Dei, et quis est qui a te aquam petit; petisses ab eo, et daret tibi aquam uiuam, unde qui biberit non sitiet in eternum; sed efficietur in eo fons aque salientis in uitam eternam . Aut secundum decursus aquarum, secundum populorum peccata, quia et aque populi interpretantur in Apocalypsi ; et decursus non absurde intelligitur lapsus, quod pertinet ad delictum. Lignum ergo illud, id est Dominus noster, de aquis decurrentibus, id est populis peccatoribus, trahens eos in uia in radices discipline sue, fructum dabit, hoc est, constituet Ecclesias; in tempore suo, id est, postquam clarificatus est resurrectione et ascensione in celum. Tunc enim Spiritu sancto misso Apostolis, et eis in fiducia sui confirmatis et directis in populos, fructificauit Ecclesias [1 1Kb] . Et folium eius non decidet: id est, uerbum eius non erit irritum; quia omnis caro fenum, et claritas hominis ut flos feni: fenum aruit, et flos decidit, uerbum autem Domini manet in eternum . Et omnia quecumque fecerit prosperabuntur: id est, quecumque illud lignum attulerit; que omnia uidelicet accipienda sunt fructus et folia, id est facta et dicta.

4. [uers. 4.] Non sic impii, non sic: sed tanquam puluis quem proiicit uentus a facie terre. Terra hic accipienda est ipsa stabilitas in Deo, secundum quam dicitur: Dominus pars hereditatis mee, etenim hereditas mea preclara est mihi ; secundum hanc dicitur: Sustine Dominum, et obserua uias eius, et exaltabit te, ut possideas terram ; secundum hanc dicitur: Beati mites, quia ipsi heredi tate possidebunt terram . Similitudo autem hinc ducta est; quia ut hec terra uisibilis exteriorem hominem nutrit et continet, ita illa terra inuisibilis interiorem hominem. A cuius terre facie proiicit uentus impium, id est superbia, quia [2 1Kb] inflat. Quam cauens ille qui inebriabatur ab ubertate domus Dei, et torrente uoluptatis eius potabatur, dicit: Non ueniat mihi pes superbie . Ab hac terra proiecit superbia eum qui dixit: Ponam sedem  meam ad Aquilonem, et ero similis Altissimo . Ab huius terre facie proiecit etiam eum qui, cum consensisset et gustasset de prohibito ligno, ut esset sicut Deus, abscondit se a facie Dei . Hanc terram ad interiorem hominem pertinere, et inde superbia hominem proiici, maxime intelligi potest in eo quod scriptum est: Quid superbit terra et cinis? quoniam in uita sua proiecit intima sua ; unde enim proiectus est, non absurde se dicitur proiecisse.

5. [uers. 5.] Ideo non resurgunt impii in iudicio: ideo scilicet, quia tanquam puluis proiiciuntur a facie terre. Et bene hoc eis dixit auferri quod superbi ambiunt, id est ut iudicent, ut hoc ipsum planius dictum intelligatur sequenti sententia: Neque peccatores in consilio iustorum. Solet enim hoc modo repeti planius quod superius dicitur, ut peccatores intelligantur impii; et quod supra dictum est in iudicio, hic dictum sit in consilio iustorum. Aut certe si aliud sunt impii, aliud peccatores; ut quanquam omnis impius peccator sit, non tamen omnis peccator sit impius. Impii non resurgunt in iudicio: id est, resurgent quidem, sed non ut iudicentur, quia iam penis certissimis destinati sunt; peccatores autem non resurgunt in consilio iustorum, id est ut iudicent, sed forte ut iudicentur, ut de his dictum sit: Uniuscuiusque opus quale sit, ignis probabit: si cuius opus manserit, mercedem accipiet: si cuius autem opus exustum fuerit, detrimentum patietur; ipse autem saluus erit, sic tamen quasi per ignem .

6 [uers. 6.] Quoniam nouit Dominus uiam iustorum  . Quemadmodum dicitur, Nouit salutem medicina, morbos autem non nouit; et tamen etiam morbi arte medicine agnoscuntur; sic dici potest, nosse Dominum uiam iustorum, uiam uero impiorum non nosse; non quia aliquid Dominus nescit, et tamen dicit peccatoribus: Non noui uos . Iter autem impiorum peribit, pro eo positum est, ac si diceretur: Iter autem impiorum non nouit Dominus. Sed planius dictum est, ut hoc sit nesciri a Domino, quod est perire, et hoc sit sciri Domino, quod est manere: ut ad scientiam Dei esse pertineat, ad ignorantiam uero non esse; quia Dominus dicit: Ego sum qui sum; et: Qui est, misit me .



IN PSALMUM II ENARRATIO.

1. [uers. 1, 2.] Utquid fremuerunt gentes, et populi meditati sunt inania? Astiterunt reges terre, et principes conuenerunt in unum, aduersus Dominum, et aduersus Christum eius. Pro eo dictum est utquid, ac si diceretur, frustra: non enim impleuerunt quod uoluerunt, ut Christus exstingueretur; dicitur hoc enim de persecutoribus Domini, qui et in Actibus Apostolorum commemorantur .

2. [uers. 3.] Disrumpamus uincula eorum, et abiiciamus  a nobis iugum ipsorum. Quanquam et possit aliter intelligi, tamen aptius ex eorum persona accipitur, quos dixit inania meditatos; ut hoc sit, Disrumpamus uincula eorum, et abiiciamus a nobis iugum ipsorum, demus operam ut non nos alliget, neque imponatur nobis christiana religio.

3. [uers. 4.] Qui habitat in celis irridebit eos, et Dominus subsannabit eos. Repetita sententia est: nam pro eo quod est, Qui habitat in celis, subsequenter positum est, Dominus; et pro eo quod est, irridebit, subsequenter positum est, subsannabit. Nihil horum tamen sapere oportet carnaliter, quasi aut buccis Deus irrideat, aut naso subsannet: sed ea uis accipienda est, quam dat sanctis suis, ut futura cernentes, id est nomen Christi et dominationem peruagaturam in posteros et uniuersas gentes obtenturam, illos inania meditatos esse intelligant; hec enim uis qua ista prescita sunt, irrisio Dei est et subsannatio. Qui habitat in celis, irridebit eos: celos si animas sanctas accipiamus, per has eos, utique presciens quid futurum sit, deridebit Deus et subsannabit.

4. [uers. 5.] Tunc loquetur ad eos in ira sua, et in furore suo conturbabit eos: planius enim ostendens quomodo ad eos loquetur, dixit, conturbabit eos; ut in ira sua, hoc sit, in furore suo. Iram autem et furorem Domini Dei non perturbationem mentis oportet intelligi, sed uim qua iustissime uindicat, subiecta sibi ad ministerium uniuersa creatura [1 1Kb] . Precipue namque peruidendum est et tenendum illud quod scriptum est in Salomone: Tu autem, Domine uirtutis, cum tranquillitate iudicas, et cum magna reuerentia disponis nos . Ira ergo Dei est motus qui fit in anima que legem Dei nouit, cum eamdem legem uidet a peccatore preteriri; per hunc enim motum iustarum animarum multa uindicantur. Quanquam possit ira Dei recte intelligi etiam ipsa mentis obscuratio, que consequitur eos qui legem Dei transgrediuntur.

5. [uers. 6.] Ego autem constitutus sum rex ab eo super Sion montem sanctum eius, predicans preceptum Domini [2 1Kb]  : ex persona ipsius Domini nostri Iesu Christi ista manifesta sunt. Sion autem, si speculationem, ut quidam interpretantur, significat, nichil magis quam Ecclesiam debemus accipere, ubi quotidie intentio erigitur speculande claritatis Dei, sicut Apostolus dicit: Nos autem reuelata facie gloriam Domini speculantes . Ergo iste sensus est: Ego autem constitutus sum rex ab eo super Ecclesiam sanctam eius, quam montem appellat propter eminentiam et firmitatem. Ego autem constitutus sum rex ab eo: ego scilicet, cuius uincula illi disrumpere et iugum meditabantur abiicere. Predicans preceptum ipsias: quis hoc non sentiat, cum quotidie factitetur?

6. [uers. 7.] Dominus dixit ad me: Filius meus es  tu, ego hodie genui te  . Quanquam etiam possit ille dies in prophetia dictus uideri, quo iehsu Christus secundum hominem natus est; tamen hodie quia presentiam significat, atque in eternitate nec preteritum quidquam est, quasi esse desierit; nec futurum, quasi nondum sit; sed presens tantum, quia quidquid eternum est, semper est; diuinitus accipitur secundum id dictum, Ego hodie genui te, quo sempiternam generationem uirtutis et sapientie Dei, qui est unigenitus Filius, fides sincerissima et catholica predicat.

7. [uers. 8.] Postula a me, et dabo tibi gentes hereditatem tuam  . Hoc iam temporaliter secundum susceptum hominem, qui sacrificium sese obtulit pro omnibus sacrificiis, qui etiam interpellat pro nobis ; ut ad totam ipsam dispensationem temporalem, que pro genere humano facta est, referatur quod dictum est, Postula a me; ut scilicet gentes nomini christiano copulentur, atque ita a morte redimantur, et possideantur a Deo. Dabo tibi gentes hereditatem tuam, quas possideas ad earum salutem, et que tibi fructificent spiritualia. Et possessionem tuam terminos terre. Idem repetitum est: terminos terre, pro eo positum quod dictum est, gentes; sed hoc planius, ut omnes gentes intelligamus: possessionem autem tuam, pro eo quod dictum est, hereditatem tuam.

8. [uers. 9, 10.] Reges eos in uirga ferrea: in inflexibili iustitia. Et tanquam uas figuli conteres eos  ; id est, conteres in eis terrenas cupiditates, et ueteris hominis lutulenta negotia, et quidquid de peccatore limo [1 1Kb] contractum atque inolitum est. Et nunc, reges, intelligite: et nunc, id est iam innouati, iam contritis luteis tegumentis, id est carnalibus uasis erroris que ad preteritam uitam pertinent: nunc intelligite iam reges, id est, iam ualentes regere quidquid in uobis seruile atque bestiale est; et iam ualentes pugnare, non quasi eret cedentes, sed castigantes uestra corpora, et seruituli subiicientes . Erudimini, omnes qui iudicatis terram. Hoc idem repetitum est: erudimini, pro eo quod dictum est, intelligite; qui iudicatis autem terram, pro eo quod dictum est, reges. Spirituales enim significat qui iudicant terram: inferius enim nobis est, quidquid iudicamus; quidquid autem infra spiritualem hominem est, merito terra nominatur, quia terrena labe sauciatum est.

9. [uers. 11.] Seruite Domino in timore  : ne in superbiam uertat [2 1Kb] quod dictum est, reges qui iudicatis terram. Et exsultate ei cum tremore: optime subiectum est exsultate, ne ad miseriam ualere uideretur quod dictum est, seruite Domino in timore. Sed rursus ne idipsum pergeret in effusionem temeritatis, additum est, cum tremore; ut ad cautionem ualeret circumspectamque sanctificationis custodiam. Etiam sic potest accipi, Et nunc reges intelligite, id est, Et  iam nunc me rege constituto, nolite tristes esse, reges terre, quasi bonum uestrum uobis ablatum sit; sed intelligite potius, et erudimini. Id enim uobis ex pedit ut sub illo sitis, a quo intellectus et eruditio uobis datur. Et hoc uobis expedit, ut non temere dominemini; sed Domino omnium cum timore seruiatis, et exsultetis in beatitudine certissima et sincerissima, cauti et circumspicientes ne ab ea per superbiam decidatis.

10. [uers. 12.] Apprehendite disciplinam, nequando irascatur Dominus, et pereatis de uia iusta: hoc est quod ait, intelligite, et erudimini; nam intelligere et erudiri, hoc est apprehendere disciplinam. uerumtamen in eo quod dicitur, apprehendite, satis significatur presidium quoddam atque munimentum esse aduersus omnia que obesse possent, nisi tanta cura apprehenderetur. Nequando autem irascatur Dominus, cum dubitatione positum est; non secundum uisionem Prophete, cui certum est, sed secundum eos ipsos qui monentur; quia cum dubitatione solent cogitare iram Dei, quibus non aperte reuelatur. Hoc ergo sibi ipsi debent dicere: Apprehendamus disciplinam, nequando irascatur Dominus, et pereamus de uia iusta. Iam uero, irascatur Dominus, quomodo accipiendum sit supra dictum est  . Et pereatis de uia iusta: hec magna pena est, que ab iis formidatur qui aliquid dulcedinis iustitie perceperunt; qui enim perit de uia iustitie, cum magna miseria per uias iniquitatis errabit.

11. [uers. 13.] Cum exarserit in breui ira eius, beati omnes qui confidunt in eo: id est, cum uindicta uenerit, que impiis et peccatoribus preparatur, non solum eos non attinget qui confidunt in Domino, sed etiam ad regnum illis instruendum et sublimandum proficiet. Non enim dixit: Cum exarserit in breui ira eius, securi omnes qui confidunt in eo, tanquam hoc solum inde habeant, quod non puniantur; sed beati dixit, ubi est bonorum omnium summa et cumulus. Quod autem positum est, in breui, hoc significare arbitror, quia repentinum aliquid erit, dum hoc remotum et longe futurum peccatores existimabunt.



IN PSALMUM III ENARRATIO. Psalmus Dauid, cum fugeret a facie Abessalon [1 1Kb] filii sui.

1. [uers. 1.] Hunc psalmum ex persona Christi accipiendum persuadet quod dictum est: Ego dormiui, et somnum cepi: et exsurrexi, quoniam Dominus suscipiet me. Magis enim hoc ad passionem et resurrectionem Domini congruenter sonat, quam ad illam historiam in qua Dauid scribitur fugisse a facie bellantis aduersum se filii sui . Et quoniam scriptum est de discipulis Christi: Quamdiu cum eis est sponsus, non ieiunant [2 1Kb] filii sponsi ; non mirum si filius eius impius, significatur discipulus impius qui eum tradidit. A cuius facie fugisse quanquam historice possit accipi, quando illo discedente secessit cum ceteris in montem; tamen spiritualiter, quando mentem Iude Filius Dei, id est uirtus et sapientia Dei, deseruit, cum eum diabolus penitus inuasit, in eo quod scriptum est, Et intrauit diabolus in cor eius , bene accipitur a facie eius Christum fugisse; non quia Christus diabolo cessit, sed Christo discedente diabolus possedit. Quem discessum fugam esse in hoc psalmo appellatum celeritatis causa arbitror; quod uerbo etiam Domini significatur dicentis: Quod facis, cito fac . Loquimur etiam sic in consuetudine, ut dicamus: Fugit me, quod in mentem non uenit; et de homine doctissimo dicimus: Nihil eum fugit. Propterea ueritas fugit mentem Iude, cum eum illustrare destitit. Abessalon autem, sicut quidam interpretantur, in latina lingua dicitur Patris pax: quod mirum uideri potest, siue in historia Regnorum, cum bellum aduersus patrem Abessalon gesserit; siue in historia Noui Testamenti, cum traditor Domini Iudas fuerit, quemadmodum Patris pax possit intelligi. Sed et ibi qui diligenter legunt, uident in illo bello Dauid pacatum fuisse filio, qui etiam magno cum dolore planxit exstinctum, dicens: Abessalon filius meus, quis dabit mihi mori pro te ? et in historia Noui Testamenti, ipsa Domini nostri tanta et tam miranda patientia, quod eum tamdiu pertulit tanquam bonum, cum eius cogitationes non ignoraret, cum adhibuit ad conuiuium in quo corporis et sanguinis sui figuram [1 1Kb] discipulis commendauit et tradidit , quod denique in ipsa traditione osculum accepit , bene intelligitur pacem Christum exhibuisse traditori suo; quamuis ille tam scelerate cogitationis interno bello uastaretur. Et ideo Abessalon Patris pax dicitur, quia pater habuit pacem, quam ille non habuit.

2. [uers. 2, 3.] Domine, quid multiplicati sunt qui tribulant me? tam scilicet multiplicati sunt, ut etiam de numero discipulorum non defuerit qui numero accesserit persequentium. Multi insurgunt super me: multi dicunt anime mee: Non est salus illi in Deo eius. Manifestum est quod nisi desperarent resurrecturum, non utique occiderent. Ad hoc ualent ille uoces: Descendat de cruce, si Filius Dei est; et: Alios saluauit, seipsum non potest . Ergo nec Iudas eum tradidisset, nisi ex eorum esset numero qui Christum contemnerent, dicentes: Non est salus illi in Deo eius.

3. [uers. 4.] Tu autem, Domine, susceptor meus es: secundum hominem dicitur Deo; quia hominis susceptio est uerbum caro factum. Gloria mea: gloriam suam Deum dicit etiam ille, quem sic suscepit Dei uerbum, ut simul cum eo Deus fieret. Discant superbi, qui non libenter audiunt cum eis dicitur: Quid autem habes quod non accepisti? Si autem accepisti, quid gloriaris quasi non acceperis ? Et exaltans caput meum: mentem ipsam humanam hic  accipiendam puto, quod caput anime non absurde appellatur, que ita inhesit et quodammodo coaluit excellenti supereminentie uerbi hominem suscipientis, ut tanta passionis humilitate non deponeretur.

4. [uers. 5.] uoce mea ad Dominum clamaui: id est, non corporis uoce, que cum strepitu uerberati eris promitur; sed uoce cordis, que hominibus silet, Deo autem sicut clamor sonat. Qua uoce Suzanna exaudita est : et de qua uoce ipse Dominus precipit, ut in cubiculis clausis, id est, in secretis cordis sine strepitu oretur . Nec facile quisquam dixerit hac uoce minus orari, si nullus uerborum sonus reddatur ex corpore; quoniam et silentes cum in cordibus oramus, si aliene ab affectu orantis cogitationes intercurrant, nondum dici potest: uoce mea ad Dominum clamaui. Neque hoc recte dicitur, nisi cum sola anima, nichil carnis nichilque carnalium intentionum in oratione [1 1Kb] attrahens, loquitur Domino, ubi solus audit; clamor autem etiam iste dicitur, propter uim ipsius intentionis. Et exaudiuit me de monte sancto suo  : montem quidem ipsum Dominum per Prophetam dictum habemus, ut scriptum est, lapidem precisum sine manibus creuisse in magnitudinem montis . Sed hoc ab ipsius persona [2 1Kb] non potest accipi, nisi forte ita dicere uoluit: De memetipso, tanquam de monte sancto suo, me exaudiuit, cum habitaret in me, id est, in ipso monte. Planius autem est et expeditius, si accipiamus exaudisse Deum de iustitia sua: iustum enim erat ut innocentem occisum, et cui retributa sunt mala pro bonis, resuscitaret a mortuis, et digna persequentibus retribueret; legimus enim: Iustitia tua sicut montes Dei .

5. [uers. 6.] Ego dormiui, et somnum cepi  . Non inconuenienter animaduerti potest quod positum est, Ego, ad significandum quod sua uoluntate mortem sustinuit, secundum illud: Propterea me Pater diligit, quoniam ego pono animam meam, ut iterum sumam eam. Nemo eam tollit a meipso: potestatem habeo ponendi eam, et potestatem habeo iterum sumendi eam : non ergo, inquit, uos me tanquam inuitum cepistis et occidistis, sed ego dormiui, et somnum cepi; et exsurrexi, quoniam Dominus suscipiet me. Somnum autem pro morte positum innumerabiliter Scripture continent, sicut Apostolus dicit: Nolo uos ignorare, fratres, de iis qui dormitionem acceperunt . Nec querendum est cur additum sit, somnum cepi, cum iam dictum esset, dormiui; usitatas enim habent Scripture huiuscemodi repetitiones, sicut in secundo psalmo multas ostendimus. Nonnulli autem codices habent, dormiui, et soporatus sum, et alii aliter; quomodo interpretari potuerunt quod grece positum est, . Nisi forte dormitio morientis, somnus autem mortui accipi potest; ut dormitio sit qua transitur ad somnum, ueluti  est expergefactio qua transitur ad uigilationem. Ne pro inanibus sermonis ornamentis, repetitiones istas in diuinis libris esse arbitremur. Bene ergo accipitur, Ego dormiui, et somnum cepi; Ego me passioni permisi, et mors consecuta est. Et exsurrexi, quoniam Dominus suscipiet me. Hoc magis animaduertendum est, quemadmodum in una sententia et preteriti temporis uerbum posuit, et futuri: et exsurrexi enim dixit, quod est de preterito; et suscipiet, quod est de futuro; cum resurgere utique nisi illa susceptione non posset. Sed in prophetia bene miscentur futura preteritis, quo utrumque significetur: quia ea que uentura prophetantur, secundum tempus futura sunt; secundum scientiam uero prophetantium, iam pro factis habenda. Miscentur quoque presentis temporis uerba, que suo loco, cum occurrerint, tractabuntur.

6. [uers. 7.] Non timebo millia populi circumdantis me: scriptum est in Euangelio, quanta eum multitudo patientem et crucifixum circumsteterit . Exsurge, Domine, saluum me fac, Deus meus: non dormienti aut iacenti dicitur Deo, exsurge; sed moris est diuinarum Scripturarum persone Dei tribuere quod in nobis facit; non quidem ubique, sed ubi congruenter dici potest, ueluti cum ipse loqui dicitur, quando eius dono loquuntur Prophete uel Apostoli, uel quique nuntii ueritatis. Unde illud est: An uultis experimentum accipere eius qui in me loquitur Christus ? non enim ait, eius quo illuminante aut iubente loquor; sed prorsus ipsam locutionem illi tribuit cuius munere loquebatur.

7. [uers. 8.] Quoniam tu percussisti omnes aduersantes mihi sine causa: non ita distinguendum est, quasi una sententia sit, Exsurge, Domine; saluum me fac, Deus meus, quoniam tu percussisti omnes aduersantes mihi sine causa: non enim propterea saluum facit, quia percussit inimicos eius; sed potius ipso saluo facto, illos percussit. Ergo ad id quod sequitur pertinet; ut iste sit sensus, Quoniam tu percussisti omnes aduersantes mihi sine causa, dentes peccatorum contriuisti; id est, inde contriuisti dentes peccatorum, quoniam percussisti omnes aduersantes mihi. Pena quippe aduersantium est, qua dentes eorum contriti sunt, id est, in irritum quasi in puluerem perducta uerba peccatorum dilacerantium maledictis Filium Dei; ut sic accipiamus dentes, uerba maledica, quibus dentibus dicit Apostolus: Si autem mordetis inuicem, uidete ne consumamini ab inuicem . Possunt et dentes peccatorum accipi principes peccatorum, quorum auctoritate quisque de societate secte uiuentium preciditur, et quasi incorporatur male uiuentibus. His dentibus contrarii sunt dentes Ecclesie, quorum auctoritate ab errore gentilium uariorumque dogmatum preciduntur credentes, et in eam que Christi corpus est transferuntur: his dentibus dictum est Petro ut manducaret mactata animalia ; id est, occidendo in Gentibus quod erant, et transmutando in id quod ipse esset. Et de his dentibus Ecclesie dicitur: Dentes tui sicut grex  detonsarum ascendens de lauacro, que omnes geminos pariunt, et sterilis non est in illis . Hi sunt qui recte precipiunt, et quemadmodum precipiunt ita uiuunt; qui faciunt quod dictum est: Luceant opera uestra coram hominibus, ut benedicant Patrem uestrum qui in celis est : horum enim auctoritate commoti, Deo per illos loquenti et operanti homines credunt, et separati a seculo cui conformati erant, in Ecclesie membra transeunt. Et ideo recte isti, per quos hec fiunt, dentes dicuntur detonsis ouibus similes, quia terrenarum curarum onera deposuerunt, et ascendentes de lauacro, de sordium seculi ablutione [1 1Kb] per sacramentum baptismatis, omnes geminos pariunt. Operantur enim duo precepta, de quibus dictum est: In his duobus preceptis tota Lex pendet et Prophete , diligentes Deum ex toto corde, et ex tota anima, et ex tota mente; et proximum tanquam seipsos. In quibus sterilis non est, quoniam tales fructus reddunt Deo. Secundum ergo istum intellectum sic accipiendum est, dentes peccatorum contriuisti; id est, in irritum adduxisti principes peccatorum, percutiendo omnes aduersantes mihi sine causa: principes enim eum secundum euangelicam historiam persecuti sunt, cum multitudo inferior honoraret.

8. [uers. 9.] Domini est salus, et super populum tuum benedictio tua  . In una sententia et precepit hominibus quid crederent, et pro credentibus orauit: nam, Domini est solus cum dicitur, ad homines sermo dirigitur; nec ita sequitur, Et super populum suum benedictio eius, ut totum hominibus dictum sit; sed ad ipsum Deum oratio conuertitur, pro ipso populo cui dictum est: Domini est salus. Quid ergo ait, nisi hoc? Nemo de se presumat, quoniam Domini est saluos facere de morte peccatis nam Infelix ego homo, quis me liberabit de corpore mortis huius? Gratia Dei, per Iesum Christum Dominum nostrum ; tu autem, Domine, benedic populum tuum de te salutem sperantem.

9. Potest et iste psalmus accipi ad personam Christi alio modo, id est, ut totus loquatur. Totus dico, cum corpore suo cui caput est, secundum Apostolum qui dicit: uos autem estis corpus Christi et membra ; ergo ille caput est huius corporis. Propter quod alio loco dicit: ueritatem autem facientes in caritate, augeamur in illo per omnia, qui est caput Christus, ex quo totum corpus connexum et compactum est . Loquitur ergo apud Prophetam simul Ecclesia et caput eius, inter procellas persecutionum constituta per uniuersum orbem terrarum, quod iam contigisse scimus: Domine, quid multiplicati sunt qui tribulant me? multi insurgunt aduersum me, christianum nomen exterminare cupientes. Multi dicunt anime mee: Non est salus illi in Deo eius: non enim aliter sperarent posse se perdere Ecclesiam latissime pullulantem, nisi ad Dei  curam pertinere non crederent. Tu autem, Domine, susceptor meus es: in Christo utique; nam in illo homine et Ecclesia suscepta est a uerbo, quod caro factum est, et habitauit in nobis ; quia et in celestibus nos sedere fecit una cum illo : precedente enim capite, membra cetera consequentur; quis enim nos separabit a caritate Christi ? Recte ergo dicit etiam Ecclesia: Susceptor meus es, gloria mea; non enim sibi tribuit quod excellit, cum intelligit cuius gratia et misericordia talis est. Et exaltans caput meum, ipsum scilicet qui primogenitus a mortuis ascendit in celum. uoce mea ad Dominum clamaui, et exaudiuit me de monte sancto suo. Hec est oratio omnium sanctorum, odor suauitatis qui ascendit in conspectu Domini: iam enim exauditur Ecclesia de ipso monte, quod etiam caput eius est; uel de illa iustitia Dei, qua et liberantur electi eius, et persecutores eorum puniuntur. Dicat populus Dei etiam illud: Ego dormiui, et somnum cepi; et exsurrexi, quoniam Dominus suscipiet me, ut adiungatur et cohereat capiti suo; huic enim populo dictum est: Surge qui dormis, et exsurge a mortuis, et continget [1 1Kb] te Christus ; quoniam de peccatoribus assumptus est, de quibus generaliter dictum est: Qui autem dormiunt, nocte dormiunt . Dicat etiam: Non timebo millia populi circumdantis me; circumuallantium scilicet gentium, ad exstinguendum nomen, si possent, ubicumque christianum. Sed quomodo timerentur, cum tanquam oleo sanguine martyrum in Christo ardor caritatis inflammaretur? Exsurge, Domine, saluum me fac, Deus meus: potest hoc ipsi capiti suo corpus dicere; illo enim exsurgente saluum factum est, qui ascendit in altum, captiuam egit captiuitatem, dedit dona hominibus : hoc enim in predestinatione a Propheta dicitur, quo usque ad terras Dominum nostrum, illa de qua in Euangelio dicitur, messis matura  deposuit, cuius salus est in eius resurrectione, qui pro nobis dignatus est mori. Quoniam tu percussisti omnes aduersantes mihi sine causa, dentes peccatorum contriuisti: iam regnante Ecclesia, inimici nominis christiani confusione percussi sunt, et siue maledica uerba eorum, siue principatus, in irritum deducti. Credite ergo, homines, quod Domini est salus: et, tu, Domine, sit super populum tuum benedictio tua.

10. Potest etiam unusquisque nostrum dicere, cum uitiorum et cupiditatum multitudo resistentem mentem ducit in lege peccati: Domine, quid multiplicati sunt qui tribulant me, multi insurgunt aduersum me? Et quoniam plerumque coaceruatione uitiorum subrepit desperatio sanitatis, tanquam ipsis uitiis insultantibus anime, uel etiam diabolo et angelis eius per noxias suggestiones ut desperemus operantibus, uerissime dicitur: Multi dicunt anime mee: Non est salus illi in Deo eius. Tu autem, Domine, susceptor meus es; hec enim spes est, quod naturam humanam  in Christo [1 1Kb] suscipere dignatus est. Gloria mea: ex illa regula, ne quis sibi aliquid tribuat. Et exaltans caput meum: siue ipsum qui omnium nostrum caput est, siue uniuscuiusque nostrum spiritum, quod caput est anime et carnis; caput enim mulieris uir, et caput uiri Christus . Exaltatur autem mens, cum iam dici potest, Mente seruio legi Dei ; ut cetera hominis pacata [2 1Kb] subdantur, cum iam carnis resurrectione absorbetur mors in uictoriam . uoce mea ad Dominum clamaui: uoce illa intima et intentissima. Et exaudiuit me de monte sancto suo: de ipso per quem nobis subuenit, et quo mediatore nos exaudit. Ego dormiui, et somnum cepi; et exsurrexi, quoniam Dominus suscipiet me: quis hoc non potest fidelium dicere, recolens mortem peccatorum suorum, et donum regenerationis? Non timebo millia populi circumdantis me. Exceptis his que uniuersaliter Ecclesia sustinuit et sustinet, habet etiam unusquisque tentationes quibus circumuallatus hec dicat: Exsurge, Domine, saluum me fac, Deus meus; hoc est, Fac me exsurgere. Quoniam tu percussisti omnes aduersantes milti sine causa: recte in predestinatione dicitur de diabolo et angelis eius, qui non solum in totum Christi corpus, sed etiam in singulos quosque priuatim seuiunt. Dentes peccatorum contriuisti: habet unusquisque maledicentes sibi; habet etiam uitiorum auctores conantes eum a Christi corpore precidere. Sed Domini est salus; cauenda superbia est, et dicendum: Adhesit anima mea post te . Et super populum tuum benedictio tua, hoc est super unumquemque nostrum.



IN PSALMUM Iu ENARRATIO. In finem, Psalmus Canticum Dauid.

1. [uers. 1.] Finis Legis Christus ad iustitiam omni credenti : hic enim finis perfectionem significat, non consumptionem. Utrum autem omne canticum psalmus sit, an potius omnis psalmus canticum; an sint quedam cantica que non possint dici psalmi, et quidam psalmi qui non possint dici cantica, queri potest. Sed animaduertende Scripture sunt, ne forte Canticum letitiam indicet: Psalmi autem dicuntur, qui cantantur ad psalterium; quo usum esse Dauid prophetam in magno mysterio, prodit historia . De qua re non est hic disserendi locus; quia diuturnam inquisitionem et longam disputationem desiderat. Nunc interim aut uerba Dominici hominis post resurrectionem exspectare debemus, aut hominis in Ecclesia credentis et sperantis in eum.

2. [uers. 2.] Cum inuocarem, exaudiuit me Deus iustitie mee: cum inuocarem, exaudiuit me Deus, inquit, a quo est iustitia mea. In tribulatione dilatasti mihi: ab angustiis tristitie, in latitudinem gaudiorum me duxisti; tribulatio enim et angustia in omnem  animam hominis operantis malum . Qui autem dicit: Gaudemus in tribulationibus, scientes quoniam tribulatio patientiam operatur, usque ad illud ubi ait: Quoniam caritas Dei diffusa est in cordibus nostris per Spiritum sanctum, qui datus est nobis , non habet cordis angustias, quamuis extrinsecus a persequentibus ingerantur. Mutatio autem persone, quod a tertia, ubi ait, exaudiuit, statim transiit ad secundam, ubi ait, dilatasti mihi, si non uarietatis ac suauitatis causa facta est, mirum cur primum tanquam indicare uoluit hominibus exauditum se esse, et postea compellare exauditorem suum. Nisi forte cum indicasset quemadmodum exauditus sit in ipsa dilatatione cordis, maluit cum Deo loqui; ut etiam hoc modo ostenderet quid sit corde dilatari, id est, iam cordi habere infusum Deum, cum quo intrinsecus colloquatur. Quod in persona eius qui credens in Christum illuminatus est, recte accipitur: in ipsius autem Dominici hominis, quem suscepit Dei Sapientia, non uideo quemadmodum hoc possit congruere; non enim ab ea aliquando desertus est. Sed quemadmodum ipsa eius deprecatio, nostre potius infirmitatis indicium est; sic etiam de ista repentina dilatatione cordis potest idem Dominus pro fidelibus suis loqui, quorum personam sibi imposuit etiam cum ait: Esuriui, et non cibastis me; sitiui, et potum non dedistis mihi , et cetera. Quare hic quoque potest dicere, dilatasti mihi, pro uno ex minimis suis colloquente cum Deo, cuius caritatem diffusam habet in corde per Spiritum sanctum, qui datus est nobis. Miserere mei, et exaudi orationem meam: cur iterum rogat, cum iam se exauditum et dilatatum indicauerit? An propter nos, de quibus dicitur: Si autem quod non uidemus speramus, per patientiam exspectamus ; aut ut in illo qui credidit perficiatur quod inchoatum est?

3. [uers. 3.] Filii hominum, usquequo graues corde? saltem usque in aduentum, inquit, Filii Dei uester error durauerit; quid ergo ultra graues corde estis? Quando habituri finem fallaciarum, si ueritate presente [1 1Kb] non habetis? Utquid diligitis uanitatem, et queritis mendacium? utquid uultis beati esse de infimis? Sola ueritas facit beatos, ex qua uera sunt omnia. Nam uanitas est uanitantium [2 1Kb] , et omnia uanitas, Que abundantia homini in omni labore suo, quo ipse laborat sub sole ? Utquid ergo temporalium rerum amore detinemini? utquid tanquam prima, extrema sectamini; quod est uanitas et mendacium? Cupitis enim permanere uobiscum, que omnia transeunt tanquam umbra.

4. [uers. 4.] Et scitote quoniam admirabilem fecit Dominus sanctum suum: quem, nisi eum quem suscitauit ab inferis, et in celo ad dexteram collocauit? Increpatur ergo genus humanum, ut ad eum se tandem ab huius mundi amore conuertat. Sed si quem mouet coniunctio superaddita, quod ait, Et scitote, facile est ut in Scripturis animaduertat huius locutionis  genus familiare esse illi lingue qua Prophete locuti sunt. Nam sepe inuenis ita ceptum: Et dixit Dominus ad illum, Et factum est uerbum Domini ad illum. Que iunctura coniunctionis, cum sententia non precesserit cui sequens annectatur, mirabiliter fortassis insinuat prolationem ueritatis in uoce cum ea uisione que fit in corde esse coniunctam. Quanquam hic dici possit, quod superior sententia, Utquid diligitis uanitatem, et queritis mendacium? ita posita est ac si diceretur, Nolite diligere uanitatem, et querere mendacium; quo ita posito, rectissima locutione sequitur: Et scitote quoniam admirabilem fecit Dominus sanctum suum. Sed interpositum diapsalma uetat istam cum superiore coniungi: siue enim hebreum uerbum sit, sicut quidam uolunt, quo significatur Fiat; siue grecum, quo significatur interuallum psallendi, ut psalma sit quod psallitur, diapsalma uero interpositum in psallendo silentium; ut quemadmodum sympsalma dicitur uocum copulatio in cantando, ita diapsalma disiunctio earum, ubi quedam requies disiuncte continuationis ostenditur: siue ergo illud, siue hoc, siue aliud aliquid sit, certe illud probabile est, non recte continuari et coniungi sensum, ubi diapsalma interponitur.

5. Dominus exaudiet me, dum clamauero ad eum: hic nos admoneri credo, ut magna intentione cordis, id est, interno et incorporeo clamore auxilium imploremus Dei; quoniam sicut gratulandum est de illuminatione in hac uita, ita orandum pro requie post hanc uitam. Quapropter aut ex persona fidelis euangelizantis, aut ex ipsius Domini, sic accipiendum est ac si dictum sit: Dominus exaudiet uos, dum clamaueritis ad eum.

6. [uers. 5.] Irascimini, et nolite peccare  : occurrebat enim: Quis est dignus exaudiri, aut quomodo non frustra clamat peccator ad Dominum? Ergo Irascimini, inquit, et nolite peccare; quod duobus modis intelligi potest: aut, Etiam si irascimini, nolite peccare; id est, Etiam si surgit motus animi, qui iam propter penam peccati non est in potestate, saltem ei non consentiat ratio et mens, que intus regenerata est secundum Deum, ut mente seruiamus legi Dei, si adhuc carne seruimus legi peccati : aut, Agite penitentiam; id est, irascimini uobis ipsis de preteritis peccatis, et ulterius peccare desinite. Que dicitis in cordibus uestris: subauditur, dicite; ut sit plena sententia: Que dicitis, in cordibus uestris dicite; id est, nolite esse populus de quo dictum est: Labiis me honorant, cor autem eorum longe est a me . In cubilibus uestris compungimini: hoc est quod iam dictum est, in cordibus; hec enim sunt cubilia de quibus et Dominus monet, ut intus oremus clausis ostiis . Compungimini autem, aut ad penitentie dolorem refertur, ut se ipsam anima puniens compungat, ne in Dei iudicio damnata torqueatur; aut ad excitationem, ut euigilemus ad uidendam lucem Christi, tanquam stimulis adhibitis. Nonnulli autem non compungimini, sed  aperimini, dicunt melius legi; quoniam in greco Psalterio est , quod refertur ad illam dilatationem cordis, ut excipiatur diffusio caritatis per Spiritum sanctum.

7. [uers. 6, 7.] Sacrificate sacrificium iustitie, et sperate in Domino. Idem dicit in alio psalmo: Sacrificium Deo spiritus contribulatus . Quare non absurde hic accipitur ipsum esse sacrificium iustitie, quod fit per penitentiam: quid enim iustius, quam ut suis unusquisque peccatis, quam alienis potius irascatur, seque ipsum puniens mactet Deo? An sacrificium iustitie opera iusta sunt post penitentiam? Nam et interpositum diapsalma, non absurde fortassis insinuat etiam transitum de uita ueteri ad uitam nouam: ut exstincto uel infirmato per penitentiam uetere homine, sacrificium iustitie secundum regenerationem noui hominis offeratur Deo, cum se offert ipsa anima iam abluta, et imponit in altare fidei, diuino igne, id est, Spiritu sancto comprehendenda; ut iste sit sensus, Sacrificate sacrificium iustitie, et sperate in Domino, id est, Recte uiuite, et sperate donum Spiritus sancti, ut uos ueritas, cui credidistis, illustret.

8. Sed tamen Sperate in Domino, clause adhuc dictum est. Sperantur autem que, nisi bona? Sed quia unusquisque id bonum uult a Deo impetrare quod diligit, nec facile inueniuntur qui diligant bona interiora, id est, ad interiorem hominem pertinentia, que sola diligenda sunt, ceteris autem ad necessitatem utendum, non ad gaudium perfruendum; admirabiliter cum dixisset, Sperate in Domino, subiecit: Multi dicunt: Quis ostendit nobis bona? Qui sermo, et que interrogatio quotidiana est omnium stultorum et iniquorum; siue pacem et tranquillitatem uite secularis desiderantium, et propter peruersitatem generis humani non inuenientium, qui etiam ceci accusare audent ordinem rerum, cum inuoluti meritis suis putant tempora esse peiora quam preterita fuerunt; siue de ipsa futura uita, que nobis promittitur, dubitantium uel desperantium, qui sepe dicunt: Quis nouit si uera sunt, aut quis uenit ab inferis ut ista nuntiaret? Magnifice igitur et breuiter, sed intrinsecus uidentibus, ostendit que bona querenda sint, respondens illorum interrogationi qui dicunt: Quis ostendit nobis bona? Signatum est, inquit, in nobis lumen uultus tui, Domine. Hoc lumen est totum hominis et uerum bonum, quod non oculis, sed mente conspicitur. Signatum autem dixit in nobis, tanquam denarius signatur regis imagine: homo enim factus est ad imaginem et similitudinem Dei , quam peccando corrupit: bonum ergo eius est uerum atque eternum, si renascendo signetur. Et ad hoc credo pertinere, quod quidam prudenter intelligunt, illud quod Dominus uiso Cesaris nummo ait: Reddite Cesari quod Cesaris est, et Deo quod Dei est ; tanquam si diceret: Quemadmodum Cesar a uobis exigit impressionem imaginis sue, sic et Deus; ut quemadmodum illi redditur nummus, sic Deo anima lumine uultus eius illustrata atque signata.  Dedisti letitiam in cor meum. Non ergo foris querenda est letitia, ab his qui adhuc graues corde diligunt uanitatem et querunt mendacium, sed intus ubi signatum est lumen uultus Dei: in interiore enim homine habitat Christus , ut ait Apostolus; ad ipsum enim pertinet uidere ueritatem, cum ille dixerit: Ego sum ueritas . Et cum loquebatur in Apostolo dicente: An uultis experimentum eius accipere qui in me loquitur Christus ? non ei foris utique; sed in ipso corde, id est, in illo cubili ubi orandum est , loquebatur.

9. [uers. 8, 9.] Sed homines temporalia sectantes, qui certe multi sunt, nichil aliud nouerunt dicere, nisi Quis ostendit nobis bona? cum uera et certa bona intra semetipsos uidere non possint. Itaque consequenter de his rectissime dicitur, quod adiungit: A tempore [1 1Kb] frumenti, uini et olei sui multiplicati sunt. Non enim uacat, quod additum est, sui: est enim et frumentum Dei, siquidem est panis uiuus qui de celo descendit ; est et uinum Dei, nam Inebriabuntur, inquit, ab ubertate domus tue  est et oleum Dei, de quo dictum est: Impinguasti in oleo caput meum . Isti autem multi qui dicunt, Quis ostendit nobis bona? et regnum celorum intra se esse non uident , a tempore frumenti, uini et olei sui multiplicati sunt. Non enim multiplicatio semper ubertatem significat, et non plerumque exiguitatem: cum dedita temporalibus uoluptatibus anima semper exardescit cupiditate, nec satiari potest, et multiplici atque erumnosa cogitatione distenta, simplex bonum uidere non sinitur; qualis est illa de qua dicitur: Corpus enim, quod corrumpitur, aggrauat animam, et deprimit terrena inhabitatio sensum multa cogitantem . Talis anima temporalium bonorum decessione et successione, id est, a tempore frumenti, uini et olei sui, innumerabilibus completa phantasmatibus sic multiplicata est, ut non possit agere quod preceptum est: Sentite de Domino in bonitate, et in simplicitate cordis querite illum ; ista enim multiplicitas illi simplicitati uehementer aduersa est. Et ideo istis relictis qui multi sunt, multiplicati scilicet temporalium cupiditate et dicunt, Quis ostendit nobis bona, que non oculis foris, sed intus cordis simplicitate querenda sunt, uir fidelis exsultat et dicit: In pace, in idipsum obdormiam, et somnum capiam. Recte enim speratur a talibus omnimoda mentis abalienatio a mortalibus rebus et miseriarum seculi huius obliuio, que nomine obdormitionis et somni decenter et prophetice significatur, ubi summa pax nullo tumultu interpellari potest. Sed hoc iam non tenetur in hac uita, sed post hanc uitam sperandum est. Hoc etiam ipsa uerba ostendunt, que futuri sunt temporis: non enim dictum est, aut, Obdormiui et somnum cepi; aut, Obdormio et somnum capio; sed, Obdormiam et somnum capiam. Tunc  corruptibile hoc induetur incorruptione, et mortale hoc induetur immortalitate; tunc absorbebitur mors in uictoriam . Hoc est unde dicitur: Si autem quod non uidemus speramus, per patientiam exspectamus .

10. [uers. 10.] Quapropter congruenter ultimum annectit, et dicit: Quoniam tu, Domine, singulariter in spe habitare fecisti me. Hic non dixit, Facies; sed, Fecisti. In quo ergo iam ista spes est, erit profecto etiam quod speratur. Et bene ait, singulariter: potest enim referri aduersus illos multos qui, multiplicati a tempore frumenti uini et olei sui, dicunt: Quis ostendit nobis bona? perit enim hec multiplicitas, et singularitas tenetur in sanctis, de quibus dicitur in Actibus Apostolorum: Multitudinis autem credentium erat anima una et cor unum . Singulares ergo et simplices, id est, secreti a multitudine ac turba nascentium rerum ac morientium, amatores eternitatis et unitatis esse debemus; si uni Deo et Domino nostro cupimus inherere.



IN PSALMUM u ENARRATIO.

1. [uers. 1.] Titulus Psalmi est: Pro ea que hereditatem accipit. Intelligitur ergo Ecclesia, que accipit hereditatem uitam eternam per Dominum nostrum Iesum Christum, ut possideat ipsum Deum, cui adherens beata sit secundum illud: Beati mites, quia ipsi hereditate possidebunt terram ; quam terram? nisi de qua dicitur: Spes mea es tu, portio mea in terra uiuentium ; et illud manifestius: Dominus pars hereditatis mee et calicis mei . Dicitur et hereditas Dei uicissim Ecclesia secundum illud: Postula a me, et dabo tibi gentes hereditatem tuam . Ergo hereditas nostra Deus dicitur, quia ipse nos pascit et continet: et hereditas Dei dicimur, quia ipse nos administrat et regit. Quapropter uox Ecclesie est in hoc psalmo uocate ad hereditatem, ut et ipsa fiat hereditas Domini.

2. [uers. 2]. uerba mea exaudi, Domine: uocata inuocat Dominum, ut eodem opitulante pertranseat nequitiam seculi huius, et ad eum perueniat. Intellige clamorem meum: bene ostendit quis iste sit clamor, quam interior de cordis cubili sine strepitu corporis perueniat ad Deum; quandoquidem uox corporalis auditur, spiritualis autem intelligitur. Quanquam hoc sit etiam exaudire Dei, non aure carnali, sed maiestatis presentia.

3. [uers. 3.] Intende uoci obsecrationis mee: id est, illi uoci, quam ut Deus intelligat petit; que qualis sit iam insinuauit, cum dixit: Intellige clamorem meum. Intende uoci obsecrationis mee, Rex meus et Deus meus. Quamuis et Filius Deus, et Pater Deus, et simul Pater et Filius unus Deus; et si interrogemur de Spiritu sancto, nichil aliud respondendum est, nisi quod Deus sit; et cum simul dicuntur Pater et Filius et Spiritus sanctus, nichil aliud intelligendum est quam unus  Deus; tamen regem Filium solent appellare Scripture. Secundum ergo illud quod dictum est, Per me itur ad Patrem , recte primo, Rex meus, et deinde, Deus meus. Nec tamen dixit, Intendite; sed, Intende: non enim duos aut tres deos fides catholica predicat, sed ipsam Trinitatem unum Deum: non ut eadem Trinitas simul possit aliquando Pater, aliquando Filius, aliquando Spiritus sanctus dici, sicut Sabellius credidit; sed ut Pater nonnisi Pater, et Filius nonnisi Filius, et Spiritus sanctus nonnisi Spiritus sanctus, et hec Trinitas nonnisi unus Deus. Quia et cum dixisset Apostolus: Ex quo omnia, per quem omnia, in quo omnia , Trinitatem ipsam insinuasse creditur; nec tamen subiecit, Ipsis gloria; sed, Ipsi gloria.

4. [uers. 4.] Quoniam ad te orabo, Domine, mane exaudies uocem meam: quid sibi uult quod superius dixit, exaudi, quasi in presenti se exaudiri cuperet, nunc uero dicit, mane exaudies, non, exaudi; et, ad te orabo, non, ad te oro; et deinceps, mane astabo tibi et uidebo, non, asto et uideo? Nisi forte superior eius oratio ipsam inuocationem [1 1Kb] ostendit: caligans autem inter procellas huius seculi, sentit se non uidere quod cupit, et tamen sperare non desinit: spes enim que uidetur, non est spes . Intelligit tamen quare non uideat, quia nondum nox peracta est, id est tenebre quas peccata meruerunt. Dicit ergo, Quoniam ad te orabo, Domine, id est, quoniam tantus es ad quem orabo, mane exaudies uocem meam. Non ille es, inquit, qui possis uideri ab eis quorum ab oculis nox peccatorum nondum recessit: peracta ergo erroris mei nocte, et discedentibus tenebris quas mihi peccatis meis feci, exaudies uocem meam. Cur ergo superius non ait, exaudies; sed, exaudi? An postquam clamauit, exaudi, et non exaudita est, sensit quid [2 1Kb] oporteat transire ut possit exaudiri? An et superius exaudita est, sed nondum se intelligit exauditam, quia nondum uidet a quo exaudita est; et quod nunc ait, mane exaudies, hoc intelligi uoluit, mane intelligam me esse exauditam? qualis est ista locutio, Exsurge, Domine , id est, fac me exsurgere; sed hoc de resurrectione [3 1Kb] Christi accipitur. Illud certe non potest recte aliter accipi, Tentat uos Dominus Deus uester, ut sciat si diligitis eum , nisi ut uos per illum sciatis, et uobismetipsis manifestetur quantum in eius amore profeceritis.

5. [uers. 5-8.] Mane astabo tibi, et uidebo  : astabo quid est, nisi non iacebo? quid est autem aliud iacere, nisi in terra quiescere, quod est in terrenis uoluptatibus beatitudinem querere? Astabo, inquit, et uidebo: non est ergo inherendum terrenis, si uolumus Deum uidere, qui mundo corde conspicitur. Quoniam non Deus uolens iniquitatem tu es. Non habitabit iuxta te  malignus, neque permanebunt iniusti ante oculos tuos. Odisti omnes qui operantur iniquitatem, perdes omnes qui loquuntur mendacium. uirum sanguinum et dolosum abominabitur Dominus: iniquitas, malignitas, mendacium, homicidium, dolus, et quidquid huiusmodi est, ipsa nox est, qua transeunte fit mane ut uideatur Deus. Causam ergo exposuit quare mane astabit, et uidebit; quoniam non Deus uolens iniquitatem, inquit, tu es. Si enim Deus esset qui uellet iniquitatem, posset etiam ab iniquis uideri; ut non mane uideretur, id est, cum iniquitatis nox pertransierit.

6. Non habitabit iuxta te malignus: id est, non sic uidebit ut hereat. Ideo sequitur, neque permanebunt iniusti ante oculos tuos; quia oculi eorum, id est mens eorum reuerberatur luce ueritatis propter tenebras peccatorum, quorum consuetudine fulgorem recte intelligentie sustinere non possunt. Ergo et qui uident aliquando, id est, qui uerum intelligunt, tamen adhuc iniusti sunt, non ibi permanent amando ea que auertunt a uero; gerunt enim secum suam noctem, id est, non solum consuetudinem, sed etiam amorem peccandi. Que nox si transierit, id est, si peccare destiterint, et ipse amor atque consuetudo fugata fuerit, fit mane; ita ut non solum intelligant, sed etiam inhereant ueritati.

7. Odisti [1 1Kb] omnes qui operantur iniquitatem: odium Dei ex illa locutione intelligendum est, qua odit peccator quisque ueritatem. uidetur enim quod et illa odit quos in se manere non sinit: non autem manent, qui eam sustinere non ualent. Perdes omnes qui loquuntur mendacium: hoc enim est ueritati contrarium. Sed ne quis putet aliquam substantiam uel naturam ueritati esse contrariam, intelligat ad id quod non est pertinere mendacium, non ad id quod est. Si enim hoc dicitur quod est, uerum dicitur; si autem hoc dicitur quod non est, mendacium est. Ideo, inquit, Perdes omnes qui loquuntur mendacium; quia recedentes ab eo quod est, ad id quod non est declinantur [2 1Kb] . Multa quidem uidentur pro salute aut commodo alicuius, non malitia, sed benignitate mendacia, quale illarum in Exodo obstetricum que Pharaoni falsum renuntiauerunt , ut infantes filiorum Isrel non necarentur. Sed etiam ista non re, sed indole [3 1Kb] laudantur; quoniam qui tantum hoc modo mentiuntur, merebuntur aliquando ab omni mendacio liberari. Nam in iis qui perfecti sunt, nec ista mendacia inueniuntur; quibus dictum est: Sit in ore uestro, Est, est; non, non: quidquid amplius est, a malo est . Nec immerito alio loco scriptum est: Os quod mentitur occidit animam ; ne quis arbitretur perfectum et spiritualem hominem pro ista temporali uita, in cuius morte non occiditur anima, siue sua, siue alterius, debere mentiri. Sed quoniam aliud est mentiri, aliud uerum occultare; siquidem aliud est falsum dicere, aliud uerum tacere; si quis forte uel ad istam  uisibilem mortem non uult hominem prodere, paratus esse debet uerum occultare, non falsum dicere, ut neque prodat neque mentiatur, ne occidat animam suam pro corpore alterius. Si autem hoc nondum potest; uel sola huius necessitatis habeat mendacia, ut etiam ab istis, si sola remanserint, liberari mereatur, et Spiritus sancti robur accipere, quo quidquid perpetiendum est pro ueritate contemnat. Duo sunt omnino genera mendaciorum in quibus non magna culpa est, sed tamen non sunt sine culpa, cum aut iocamur, aut ut prosimus mentimur. Illud primum in iocando, ideo non est perniciosissimum quia non fallit; nouit enim ille cui dicitur, ioci causa esse dictum. Secundum autem ideo mitius est, quia retinet nonnullam beneuolentiam. Illud uero quod non habet duplex cor, nec mendacium quidem dicendum est: tanquam, uerbi gratia, si cui gladius commendetur, et promittat se redditurum cum ille qui commendauit poposcerit; si forte gladium suum repetat furens, manifestum est tunc non esse reddendum, ne uel se occidat uel alios, donec ei sanitas restituatur. Hic ideo non habet duplex cor, quia ille cui commendatus est gladius, cum promittebat se redditurum poscenti, non cogitabat furentem posse repetere. uerum autem occultauit et Dominus, cum discipulis nondum idoneis dixit: Multa habeo uobis dicere, sed nunc non potestis portare illa ; et apostolus Paulus cum ait: Non potui loqui uobis quasi spiritualibus, sed quasi carnalibus . Unde manifestum est non esse culpandum, aliquando uerum tacere. Falsum autem dicere, non inuenitur concessum esse perfectis.

8. uirum sanguinum et dolosum abominabitur Dominus. Potest hic recte uideri repetitum quod ait superius: Odisti omnes qui operantur iniquitatem, perdes omnes qui loquuntur mendacium; ut uirum sanguinum ad operantem iniquitatem referas, dolosum autem ad mendacium: dolus enim est, cum aliud agitur, aliud simulatur. Et apto uerbo usus est quod ait, abominabitur; solent enim abominati dici, exheredati: hic autem psalmus pro ea est que hereditatem accipit, que subiicit exsultationem spel sue, dicens: Ego autem in multitudine miserationis tue, introibo in domum tuam. In multitudine miserationis, fortasse in multitudine hominum perfectorum et beatorum dicit, quibus ciuitas illa constabit, quam nunc parturit et paulatim parit Ecclesia. Homines autem multos regeneratos atque perfectos, recte dici multitudinem miserationis Dei quis negat, cum uerissime dictum sit: Quid est homo, quod memor es eius; aut filius hominis, quia uisitas eum ? Introibo in domum tuam: tanquam lapis, credo, in edificium, dictum est. Quid enim aliud domus Dei quam templum Dei est, de quo dictum est: Templum enim Dei sanctum est, quod estis uos ? cuius edificii lapis angularis est ille , quem suscepit ceterna Patri uirtus et sapientia Dei.

9. Adorabo ad templum sanctum tuum, in timore tuo: ad templum sicut prope templum intelligimus;  non enim ait, Adorabo in templo sancto tuo, sed, Adorabo ad templum sanctum tuum. Intelligendum etiam est non de perfectione, sed de progressu ad perfectionem dictum esse; ut illud perfectionem significet, Introibo in domum tuam. Sed ut hoc proueniat, prius adorabo, inquit, ad templum sanctum tuum; et fortasse ob hoc addidit, in timore tuo, quod magnum est presidium procedentibus ad salutem. Cum autem quisque peruenerit, fiet in eo quod dictum est: Consummata dilectio foras mittit timorem , non enim timent iam amicum [1 1Kb] , quibus dictum est: Iam non dicam uos seruos, sed amicos , cum ad id quod promissum est perducti fuerint.

10. [uers. 9, 10.] Domine, deduc me in tua iustitia propter inimicos meos: satis hic declarauit in profectione se esse, id est in prouectu ad perfectionem, nondum in ipsa perfectione, quando ut deducatur exoptat. In tua iustitia autem, non in ea que uidetur hominibus. Nam et malum pro malo reddere, iustitia uidetur, sed non est eius de quo dictum est: Qui facit oriri solem suum super bonos et malos ; quia et cum punit Deus peccatores, non malum suum eis infert, sed malis eorum eos dimittit: Ecce, inquit, parturiit iniustitiam, concepit laborem, et peperit iniquitatem: lacum aperuit et effodit eum, et incidit in foueam quam operatus est: conuertetur dolor eius in caput eius, et in uerticem eius iniquitas eius descendet . Cum ergo punit Deus, ut iudex punit eos qui legem pretereunt, non eis inferens de seipso malum, sed in id quod elegerunt eos expellens ad complendam summam miseriarum. Homo autem cum malum pro malo reddit, malo uoto id facit; et ob hoc prior ipse malus est, dum punire uult malum.

11. Dirige in conspectu tuo iter meum. Nihil manifestius est, quam in tempus eum commendare quo proficit; hoc est enim iter quod non terrarum locis peragitur, sed affectibus animorum. In conspectu, inquit, tuo dirige iter meum: id est, ubi nullus hominum uidet, quibus credendum non est laudantibus, aut uituperantibus; non enim ullo modo possunt de aliena conscientia iudicare, in qua iter dirigitur ad Deum. Ideo subiecit, Quoniam non est in ore eorum ueritas, quibus utique iudicantibus non est credendum, et ideo intro ad conscientiam et ad Dei conspectum confugiendum est. Cor eorum uanum est: quomodo ergo potest esse in ore eorum ueritas, quorum cor fallitur de peccato et pena peccati? Unde reuocantur homines illa uoce: Utquid diligitis uanitatem, et queritis mendacium ?

12. [uers. 11.] Sepulcrum patens est guttur eorum: ad uoracitatis significationem referri potest, propter quam plerumque homines adulatione mentiuntur. Et mirabiliter dixit, patens sepulcrum; quoniam semper inhiat illa uoracitas, non ut sepulcra que receptis cadaueribus muniuntur. Potest et illud intelligi, quod mendacio et blanda adulatione trahunt  in se quos ad peccata illectant, et eos tanquam deuorant cum in suam uitam conuertunt. Quod quibus contingit quoniam peccato moriuntur [1 1Kb] , recte illi a quibus inducuntur, sepulcra patentia dicti sunt; quia et ipsi quodammodo exanimes sunt uitam non habendo ueritatis, et mortuos in se recipiunt quos uerbis mendacibus et uano corde interemptos in se conuertunt. Linguis suis dolose agebant, id est linguis malis: nam hoc uidetur significare, cum dicit suis, mali enim malas habent linguas; id est, mala loquuntur, cum loquuntur dolum. Quibus Dominus dicit: Quomodo potestis bona loqui, cum sitis mali .

13. Iudica illos, Deus: decidant a cogitationibus suis. Prophetia est, non maledictio: non enim optat ut eueniat, sed cernit quid euenturum sit: contingit namque illis, non quia uidetur optasse, sed quia tales sunt ut merito contingat. Sic enim et quod postea dicit, Letentur omnes qui sperant in te, per prophetiam dicit; quoniam cernit esse letaturos. Sic per prophetiam dictum est, Excita potentiam tuam et ueni ; quoniam uidebat esse uenturum. Quanquam possit etiam hoc modo accipi quod dictum est, decidant a cogitationibus suis, ut magis bene ab eo optatum credatur, dum cadunt a cogitationibus suis malis, id est, ut iam non cogitent mala. Sed uetat sic intelligi quod sequitur, expelle eos; nullo enim modo potest in bonam partem accipi, cum quisque expellitur a Deo. Quapropter per prophetiam dictum, non per maleuolentiam intelligitur; cum hoc dictum sit, quod necessario talibus euenturum est, qui in peccatis que memorata sunt perseuerare uoluerint. Decidant ergo a cogitationibus suis, dictum est; decidant accusantibus se cogitationibus suis, testimonium perhibente conscientia sua, sicut Apostolus dicit: Et cogitationum accusantium seu defendentium, in reuelatione iusti iudicii Dei .

14. Secundum multitudinem impietatum eorum expelle eos: id est, longe eos expelle; hoc est enim secundum multitudinem impietatum eorum, ut multum expellantur. Expelluntur ergo impii ab illa hereditate que intelligendo et uidendo Deum possidetur; sicut expelluntur morbidi oculi fulgore lucis, cum illis ea pena est que aliis letitia. Non ergo ipsi mane astabunt, et uidebunt. Et tam magna pena est ista expulsio, quam magnum premium est illud quod dicitur: Mihi autem adherere Deo bonum est . Huic pene contrarium est: Intra in gaudium Domini tui. Quia huic expulsioni simile est: Proiicite illum in tenebras exteriores .

15. Quoniam inamaricauerunt te, Domine. Ego sum, inquit, panis qui de celo descendi : et, Operamini escam que non corrumpitur : et, Gustate, et uidete quoniam suauis est Dominus . Peccatoribus autem panis ueritatis amarus est; unde os uera dicentis oderunt. Ipsi ergo inamaricauerunt Deum, qui peccando in eam egritudinem  deuenerunt, ut cibum ueritatis, quo sane anime gaudent, tanquam felleum sustinere non possint.

16. [uers. 12] Et letentur omnes qui sperant in te: utique illi quibus gustantibus suauis est Dominus. In eternum exsultabunt, et inhabitabis in eis: ipsa ergo erit eterna exsultatio, cum templum Dei fiunt iusti; et erit gaudium ipsorum, ipse incola [1 1Kb] eorum. Et gloriabuntur in te omnes qui diligunt nomen tuum: tanquam cum adest eis ad fruendum quod diligunt. Et bene in te, tanquam possidentes hereditatem de qua titulus psalmi est, cum et ipsi sint eius hereditas, quod significat, inhabitabis in eis. A quo bono prohibentur quos secundum multitudinem impietatum eorum expellit Deus.

17. [uers. 13.] Quoniam tu benedices iustum: hec est benedictio, gloriari in Deo, et inhabitari a Deo. Ista sanctificatio conceditur iustis; sed ut iustificentur, precedit uocatio, que non est meritorum, sed gratie Dei: omnes enim peccauerunt,et egent gloria Dei . Quos enim uocauit, hos et iustificauit; quos autem iustificauit, hos et glorificauit . Quia ergo uocatio non meritorum nostrorum, sed beneuolentie et misericordie Dei est, subiecit dicens: Domine, ut scuto bone uoluntatis tue coronasti nos; bona enim uoluntas Dei precedit bonam uoluntatem nostram, ut peccatores uocet in penitentiam. Et ipsa sunt arma quibus expugnatur inimicus, contra quem dicitur: Quis accusabit aduersus electos Dei? et, Si Deus pro nobis, quis contra nos? Qui unico Filio suo non pepercit, sed pro nobis omnibus tradidit illum . Si enim adhuc cum inimici essemus, Christus pro nobis mortuus est; multo magis reconciliati, salui erimus ab ira per ipsum . Hoc est inuictissimum scutum, quo repellitur inimicus desperationem salutis suggerens multitudine tribulationum et tentationum.

18. Totus ergo textus Psalmi est oratio ut exaudiatur; ab eo quod scriptum est, uerba mea exaudi, Domine, usque ad, Rex meus et Deus meus. Deinde intellectus eorum que impediunt ad uidendum Deum, id est, ut se exauditam esse cognoscat; ab eo quod scriptum est, Quoniam ad te orabo, Domine, mane exaudies uocem meam, usque ad, uirum sanguinum et dolosum abominabitur Dominus. Tertio, sperat se domum Dei futuram, et nunc ei appropinquare in timore ante consummationem que expellit timorem; ab eo quod scriptum est, Ego autem in multitudine miserationis tue, usque ad, Adorabo ad templum sanctum tuum in timore tuo. Quarto, proficientem se atque promouentem inter illa ipsa quibus impediri se sentit, orat ut adiuuetur intrinsecus, ubi nemo hominum uidet, ne auertatur malis linguis; ab eo quod scriptum est, Domine, deduc me in tua iustitia propter inimicos meos, usque ad, Linguis suis dolose agebant. Quinto, prophetia est que pena maneat impios, quando iustus uix saluus erit, et quod premium iusti adepturi sint, qui uocati uenerunt et donec perducerentur  uiriliter omnia sustinuerunt; ab eo quod scriptum est, Iudica illos, Deus, usque in finem Psalmi.



IN PSALMUM uI ENARRATIO. In finem, in hymnis de octauo, Psalmus Dauid.

1. [uers. 1.] De octauo, hic uidetur obscurum; nam cetera in hoc titulo manifestiora sunt. uisum est autem nonnullis diem iudicii significare, id est tempus aduentus Domini nostri, quo uenturus est iudicare uiuos et mortuos. Qui aduentus, computatis annis ab Adam, post septem annorum millia futurus creditur; ut septem annorum millia tanquam septem dies transeant, deinde illud tempus tanquam dies octauus adueniat. Sed quoniam dictum est a Domino: Non est uestrum scire tempora que Pater posuit in sua potestate , et: De die uero et illa hora nemo scit, neque angelus, neque uirtus, neque Filius, nisi solus Pater , et illud quod scriptum est, tanquam furem uenire diem Domini , satis aperte ostendit neminem sibi oportere arrogare scientiam illius temporis, computatione aliqua annorum. Si enim post septem millia annorum ille dies uenturus est, omnis homo potest annis computatis aduentum eius addiscere: ubi erit ergo, quod nec Filius hoc nouit? Quod utique ideo dictum est, quia per Filium homines hoc non discunt, non quod apud se ipse non nouerit, secundum illam locutionem, Tentat uos Dominus Deus uester, ut sciat , id est, scire faciat uos; et, Exsurge, Domine , id est, fac nos exsurgere. Cum ergo ita dicatur nescire Filius hunc diem, non quod nesciat, sed quod nescire faciat eos quibus hoc non expedit scire, id est, non eis hoc ostendat; quid sibi uult nescio que presumptio, que annis computatis certissimum sperat post septem annorum millia diem Domini?

2. Nos igitur, quod nescire nos Dominus uoluit, libenter nesciamus, et queramus quid uelit sibi iste titulus, qui scribitur De octauo. Potest quidem, etiam nulla annorum temeraria supputatione, dies iudicii octauus intelligi, quod iam post finem huius seculi accepta eterna uita, tunc non erunt anime iustorum obnoxie temporibus: et quoniam omnia tempora septem dierum istorum repetitione uoluuntur, octauus forte ille dictus est, qui uarietatem istam non habebit. Est aliud quod hic non absurde accipi potest, cur octauum dicatur iudicium, quod post duas generationes futurum est, unam que ad corpus, alteram que ad animam pertinet. Ab Adam enim usque ad Moysen genus humanum uixit ex corpore, id est secundum carnem: qui etiam exterior et uetus homo dicitur , et cui uetus Testamentum datum est, ut quamuis religiosis, tamen carnalibus adhuc operationibus futura spiritualia presignaret. Hoc toto tempore quo secundum corpus uiuebatur, regnauit mors, sicut Apostolus ait, etiam in eos qui  non peccauerunt. Regnauit autem ex similitudine preuaricationis Ade, sicut idem dicit; quoniam usque ad Moysen  accipiendum est, quo usque Legis opera, id est carnaliter obseruata illa sacramenta, etiam eos obstrictos tenuerunt certi mysterii gratia, qui uni Deo subditi erant. Ab aduentu autem Domini, ex quo ad circumcisionem cordis a carnis circumcisione transitum est, facta uocatio est, ut secundum animam uiueretur, id est secundum interiorem hominem, qui etiam nouus homo  propter regenerationem dicitur morumque spiritualium innouationem. Manifestum est autem ad corpus quaternarium numerum pertinere, propter notissima elementa quatuor quibus constat, et quatuor qualitates, siccam, humidam, calidam, frigidam. Unde quatuor etiam temporibus administratur, uerno, estate, autumno, hieme. Hec sunt notissima. Nam de quaternario numero corporis tractatur etiam alibi subtilius, sed obscurius: quod in hoc sermone uitandum est, quem etiam minus eruditis accommodatum esse uolumus. Ad animum uero ternarium numerum pertinere potest intelligi, ex eo quod tripliciter Deum diligere iubemur, ex toto corde, ex tota anima, ex tota mente : de quibus singulis non in Psalterio, sed in Euangelio disputandum est. Nunc ad testimonium ternarii numeri ad animum pertinentis, satis puto esse quod dictum est. Peractis igitur numeris corporis ad ueterem hominem et ad uetus Testamentum pertinentibus, peractis etiam numeris animi ad nouum hominem et ad Nouum Testamentum relatis, sicut septenario numero transacto, quia unumquodque temporaliter agitur, quaternario in corpus, ternario in animum distributo, ueniet octauus iudicii dies, qui meritis tribuens quod debetur, iam non ad opera temporalia, sed ad uitam eternam sanctos transferet, impios uero damnabit in eternum.

3. [uers. 2.] Quam damnationem metuens, orat Ecclesia in hoc psalmo, dicens: Domine, ne in ira tua arguas me. Dicit etiam Apostolus iram iudicii: Thesaurizas tibi, inquit, iram in die ire iusti iudicii Dei ; in qua se non uult argui, quisquis in hac uita sanari desiderat. Nec in furore tuo corripias me: corripias, mitius uidetur; ad emendationem enim ualet. Nam qui arguitur, id est accusatur, metuendum est ne [1 1Kb] finem habeat damnationem. Sed quoniam furor plus uidetur esse quam ira, potest mouere cur illud quod est mitius, id est correptio, cum eo positum est quod est durius, id est cum furore. Sed ego puto unam rem duobus uerbis significatam: nam in greco , quod est in primo uersu, hoc significat quod , quod est in secundo uersu; sed cum Latini uellent etiam ipsi [2 1Kb] duo uerba ponere, quesitum est quid esset uicinum ire, et positum est furor. Ideo uarie codices habent: nam in aliis prius inuenitur ira, deinde furor; in aliis, prius furor, deinde  ira; in aliis pro furore indignatio ponitur, aut bilis. Sed quidquid illud est, motus est animi prouocans ad penam inferendam: qui tamen motus, non tanquam anime Deo tribuendus est, de quo dictum est: Tu autem, Domine uirtutum, cum tranquillitate iudicas ; quod autem tranquillum est, non est perturbatum. Non ergo cadit in Deum iudicem perturbatio; sed quod in eius ministris fit, quia per leges eius fit, ira eius dicitur. In qua ira, non solum argui se non uult anima que nunc orat, sed nec corripi, id est emendari uel erudiri: nam in greco positum est, id est, erudias. Arguuntur autem in die iudicii omnes qui non habent fundamentum quod est Christus: emendantur autem, id est purgantur, qui huic fundamento superedificant lignum, fenum, stipulam; detrimentum enim patientur, sed salui erunt tanquam per ignem . Quid ergo iste orat, qui non uult in ira Domini uel argui uel emendari? Quid, nisi ut sanetur? ubi enim sanitas est, nec mors metuenda est, nec urentis aut secantis medici manus.

4. [uers. 3, 4.] Sequitur itaque, et dicit: Miserere mei, Domine, quoniam infirmus sum: sana me, Domine, quoniam conturbata sunt ossa mea, id est firmamentum anime mee, uel fortitudo; hoc enim ossa significant. Dicit ergo anima fortitudinem suam esse turbatam, cum ossa nominat: neque enim credendum est, quod habeat ossa que uidemus in corpore. Quapropter ad expositionem pertinet quod subiicitur, Et anima mea turbata est ualde; ne quod ossa appellauit, corporis intelligerentur. Et tu, Domine, usquequo? quis non intelligat significari animam luctantem cum morbis suis, diu autem dilatam a medico [1 1Kb] , ut ei persuaderetur in que mala se peccando precipitauerit? Quod enim facile sanatur, non multum cauetur; ex difficultate autem sanationis, erit diligentior custodia recepte sanitatis. Non ergo tanquam crudelis Deus estimandus est, cui dicitur: Et tu, Domine, usquequo? sed tanquam bonus persuasor anime, quid mali sibi ipsa pepererit; nondum enim tam perfecte [2 1Kb] orat hec anima, ut ei dici possit: Adhuc loquente te dicam, Ecce adsum . Simul ut etiam illud agnoscat, quanta pena impiis preparatur, qui se nolunt conuertere ad Deum, si tantam difficultatem conuertentes patiuntur; sicut alio loco scriptum est: Si iustus uix saluus erit, peccator et impius ubi parebunt ?

5. [uers. 5.] Conuertere, Domine, et erue animam meam. Conuertens se, orat ut ad eam conuertatur et Deus, sicut dictum est: Conuertimini ad me, et conuertar ad uos, dicit Dominus . An ex illa locutione intelligendum est, Conuertere, Domine, id est, fac me conuerti, cum in ipsa sua conuersione difficultatem laboremque sentiret? Nam perfecta nostra conuersio paratum inuenit Deum, sicut Propheta dicit: Tanquam diluculum paratum inueniemus eum . Quoniam ut eum amitteremus, non eius absentia qui ubique adest, sed nostra fecit auersio:  In hoc mundo erat, inquit, et mundus per eum factus est, et mundus eum non cognouit . Si ergo in hoc mundo erat, et mundus eum non cognouit, nostra immunditia non fert eius aspectum. Dum autem nos conuertimus, id est, mutatione ueteris uite resculpimus spiritum nostrum, durum sentimus et laboriosum ad serenitatem et tranquillitatem diuine lucis a terrenarum cupiditatum caligine retorqueri. Et in tali difficultate dicimus, Conuertere, Domine, id est, adiuua nos, ut perficiatur in nobis conuersio, que te paratum inuenit, et fruendum te prebentem dilectoribus tuis. Et ideo postquam dixit, Conuertere, Domine, addidit, et erue animam meam, tanquam inherentem perplexitatibus huius seculi, et spinas quasdam dilacerantium desideriorum in ipsa conuersione patientem. Saluum me fac, inquit, propter misericordiam tuam. Intelligit non suorum meritorum esse quod sanatur, quandoquidem peccanti et datum preceptum pretereunti, iusta damnatio debebatur; sana me ergo, inquit, non propter meritum meum, sed propter misericordiam tuam.

6. [uers. 6.] Quoniam non est in morte qui memor sit tui. Intelligit quoque nunc esse tempus conuersionis, quia cum ista uita transierit, non restat nisi retributio meritorum. In inferno autem quis confitebitur tibi? Confessus est in inferno ille diues, de quo Dominus dicit, qui Lazarum uidit in requie, se autem in tormentis dolebat: usque adeo confessus, ut etiam moneri suos uellet ut se a peccatis cohiberent, propter penas quas apud inferos esse non creditur . Quamuis ergo frustra, confessus est tamen sibi merito illa accidisse tormenta; quando etiam suos, ne in hec inciderent, doceri cupiebat. Quid ergo est, In inferno autem quis confitebitur tibi? an infernum uult intelligi, quo post iudicium precipitabuntur impii, ubi iam propter profundiores tenebras nullam Dei lucem uidebunt, cui aliquid confiteantur? Nam iste adhuc eleuatis oculis, quamuis immani profundo interposito, potuit tamen uidere Lazarum in requie constitutum, ex cuius comparatione ad confessionem coactus est meritorum suorum. Potest etiam illud intelligi, ut mortem uocet peccatum, quod contempta diuina lege committitur: ut aculeum mortis mortem appellemus, quod mortem comparet; aculeus enim mortis, peccatum . In qua morte hoc est esse immemorem Dei, legem eius et precepta contemnere: ut infernum dixerit, cecitatem animi, que peccantem, id est, morientem excipit et inuoluit; Sicut non probauerunt, inquit, habere Deum in notitia, dedit illos Deus in reprobum sensum . Ab ista morte et ab isto inferno tutam se preberi anima deprecatur, dum molitur conuersionem ad Deum, et sentit difficultates.

7. [uers. 7.] Quapropter contexit dicens: Laboraui in gemitu meo. Et tanquam parum profuerit, addit et dicit: Lauabo per singulas noctes lectum meum. Lectus est hoc loco appellatus ubi requiescit animus eger et infirmus, id est in uoluptate corporis et in omni delectatione seculari; quam delectationem lacrymis lauat  qui sese ab illa conatur extrahere. uidet enim iam se damnare carnales concupiscentias; et tamen delectatione tenetur infirmitas [1 1Kb] , et in ea libenter iacet, unde surgere nisi sanatus animus non potest. Quod autem ait, per singulas noctes, hoc fortasse accipi uoluit, quod ille qui spiritu promptus sentit aliquam lucem ueritatis, et tamen in delectatione huius seculi per carnis infirmitatem aliquando requiescit, tanquam dies et noctes alterno affectu cogitur pati: ut cum dicit, Mente seruio legi Dei, tanquam diem sentiat; rursus cum dicit, Carne autem legi peccati , inclinetur in noctem, donec omnis nox transeat, et ueniat unus dies de quo dicitur: Mane astabo tibi, et uidebo . Tunc enim astabit; nunc autem iacet, quando in lecto est quem lauabit per singulas noctes, ut tantis lacrymis impetret efficacissimam de Dei misericordia medicinam. In lacrymis stratum meum rigabo, repetitio est: cum enim dicit in lacrymis, ostendit quemadmodum superius lauabo dixerit; hoc autem accipimus stratum, quod superius lectum: quanquam rigabo amplius sit aliquid quam lauabo; quoniam potest aliquid in superficie lauari; rigatio uero ad interiora permeat [2 1Kb] , quod significat fletum usque ad cordis intima. Temporum uero uarietas, quod preteritum posuit, cum diceret, Laboraui in gemitu meo; et futurum, cum diceret, Lauabo per singulas noctes lectum meum; rursus futurum, In lacrymis stratum meum rigabo, illud ostendit quid sibi dicere debeat, cum quisque in gemitu frustra laborauerit; tanquam diceret: Non profuit cum hoc feci, ergo illud faciam.

8. [uers. 8, 9.] Turbatus est ab ira oculus meus  : utrum sua, an Dei, in qua petit ne argueretur, aut corriperetur? Sed si illa diem iudicii significat, quomodo nunc potest intelligi? An inchoatio eius est, quod hic homines dolores et tormenta patiuntur, et maxime damnum intelligentie ueritatis, sicut iam commemoraui quod dictum est: Dedit illos Deus in reprobum sensum ? Nam ea est cecitas mentis; in eam quisquis datus fuerit, ab interiore Dei luce secluditur, sed nondum penitus cum in hac uita est. Sunt enim tenebre exteriores , que magis ad diem iudicii pertinere intelliguntur, ut penitus extra Deum sit, quisquis, dum tempus est, corrigi noluerit; penitus enim [3 1Kb] esse extra Deum quid est, nisi esse in summa cecitate? siquidem Deus habitat lucem inaccessibilem , quo ingrediuntur quibus dicitur: Intra in gaudium Domini tui . Huius igitur ire inchoatio est quam in hac uita patitur quisque peccator: timens itaque iudicii diem, laborat et plangit, ne ad illud perducatur, cuius initium tam perniciosum nunc experitur; et ideo non dixit, Exstinctus est, sed,  Turbatus est ab ira oculus meus. Si autem sua ira dicit oculum suum esse turbatum, neque hoc mirum est: nam hinc forsitan dictum est, Non occidat sol super iracundiam uestram , quod interiorem solem, id est sapientiam Dei, tanquam occasum in se pati arbitratur mens, que sua perturbatione illum uidere non sinitur.

9. Inueteraui in omnibus inimicis meis. De ira tantum dixerat, si tamen de sua ira dixerat: consideratis autem reliquis uitiis, inuenit se omnibus esse uallatum. Que uitia quoniam ueteris uite sunt et ueteris hominis quo exuendi sumus ut induamur nouo , recte dictum est, Inueteraui. In omnibus autem inimicis meis, uel inter ipsa uitia dicit, uel inter homines qui nolunt ad Deum conuerti: nam et hi, etiam si nesciunt [1 1Kb] , etiam si parcunt, etiam si iisdem conuiuiis et domibus et ciuitatibus nulla lite interposita, et crebris colloquiis quasi concorditer utuntur, nichilominus tamen intentione contraria, inimici sunt eis qui se ad Deum conuertunt. Nam cum alii amant et appetunt istum mundum, alii se optant ab isto mundo liberari, quis non uideat illos inimicos esse istis? nam si possint, eos secum ad penas trahunt. Et magnum donum est, inter eorum uerba uersari quotidie, et non excedere de itinere preceptorum Dei: sepe enim mens nitens pergere in Deum, concussa in ipso itinere trepidat: et plerumque propterea non implet bonum propositum, ne offendat eos cum quibus uiuit, alia bona peritura et transeuntia diligentes atque sectantes. Ab his separatus est omnis sanus, non locis, sed animo; nam locis corpora continentur, animo autem locus est affectio sua.

10. Quapropter post laborem et gemitum et imbres creberrimos lacrymarum, quia inane non potest esse quod tam uehementer rogatur ab eo qui fons est omnium misericordiarum, uerissimeque dictum est, Prope est Dominus attritis corde , post tantas difficultates exauditam se anima pia significans, quam licet etiam Ecclesiam intelligere, uide quid adiungit: Discedite a me, omnes qui operamini iniquitatem; quoniam exaudiuit Dominus uocem fletus mei. uel in prophetia dictum est, quoniam discessuri sunt, id est, separabuntur a iustis impii, cum iudicii dies uenerit; uel nunc, quia etiamsi pariter atque iisdem conuenticulis continentur, tamen in area nuda iam grana separata sunt a paleis, quamuis inter paleas lateant: simul itaque uersari possunt, sed simul uento auferri non possunt.

11. [uers. 10.] Quoniam exaudiuit Dominus uocem fletus mei; exaudiuit Dominus deprecationem meam; Dominus orationem meam assumpsit. Crebra eiusdem sententie repetitio, non quasi narrantis necessitatem, sed affectum exsultantis ostendit; sic enim loqui gaudentes solent, ut non eis sufficiat semel enuntiare quod gaudent. Iste fructus est illius gemitus in quo laboratur, et illarum lacrymarum quibus lauatur lectus, et stratus rigatur; quoniam qui seminat in lacrymis,  in gaudio metet , et beati lugentes, quoniam ipsi consolabuntur .

12. [uers. 11.] Erubescant et conturbentur omnes inimici mei. Discedite a me, omnes, dixit superius; quod etiam in hac uita, sicut expositum est, fieri potest: quod autem dicit, Erubescant et conturbentur, non uideo quemadmodum euenire possit, nisi illo die cum manifesta fuerint iustorum premia et supplicia peccatorum. Nam nunc usque adeo non erubescunt impii, ut nobis insultare non desinant: et plerumque tantum ualent irrisionibus suis, ut infirmos homines de Christi nomine erubescere faciant, unde dictum est: Quisquis me erubuerit coram hominibus, erubescam eum coram Patre meo . Iam uero quisquis sublimia illa precepta implere uoluerit, ut dispergat, det pauperibus, quo iustitia eius maneat in eternum , omnibusque suis rebus terrenis uenditis et indigentibus erogatis, Christum sequi uoluerit, dicens: Nihil intulimus in hunc mundum, uerum nec auferre quid possumus; uictum et tegumentum habentes, his contenti simus ; incidit in istorum sacrilegam dicacitatem, et ab eis qui sanari nolunt uocatur insanus; et sepe ne hoc uocetur a desperatis hominibus, trepidat facere et differt quod omnium fidelissimus et potentissimus medicus imperauit. Non ergo nunc isti possunt erubescere, quibus ne nos erubescamus optandum est, et a proposito itinere uel reuocemur, uel impediamur, uel retardemur. Sed ueniet tempus ut illi erubescant, dicentes ut scriptum est: Hi sunt quos aliquando habuimus in risum et in similitudinem improperii: nos insensati, uitam illorum estimabamus insaniam, et finem illorum sine honore: quomodo computati sunt inter filios Dei, et inter sanctos sors illorum est? Ergo errauimus a uia ueritatis, et iustitie lumen non luxit nobis, et sol non est ortus nobis: repleti sumus iniquitatis uia et perditionis, et ambulauimus solitudines difficiles, uiam autem Domini ignorauimus. Quid nobis profuit superbia, aut quid diuitiarum iactatio contulit nobis? Transierunt omnia illa tanquam umbra .

13. Quod autem ait, Conuertantur, et confundantur, quis non iudicet esse iustissimam penam, ut conuersionem ad confusionem habeant, qui ad salutem habere noluerunt? Deinde addidit, ualde uelociter; cum enim iam desperari ceperit iudicii dies, cum dixerint, Pax, tunc eis repentinus ueniet interitus . Quandocumque autem uenerit, celerrime uenit quod desperatur esse uenturum: et longitudinem uite huius non facit sentiri, nisi spes uiuendi; nam nichil uidetur esse celerius, quam quidquid in ea iam preteritum est. Cum ergo iudicii dies uenerit, tunc sentient peccatores quam non sit longa omnis uita que transit; nec omnino eis uideri poterit tarde uenisse, quod non desiderantibus, sed potius non credentibus uenerit. Quanquam et illud hic accipi potest, ut quia tanquam gementem et tam sepe diuque flentem Deus exaudiuit, intelligatur liberata a peccatis, et omnes peruersos motus carnalis affectionis domuisse, sicut dicit: Discedite a me, omnes qui operamini iniquitatem,  quoniam exaudiuit Dominus uocem fletus mei, quod cum ei prouenerit, non mirum est si iam ita perfecta est ut oret pro inimicis suis. Potest ergo ad hoc pertinere quod dixit, Erubescant, et conturbentur omnes inimici mei, ut de peccatis suis agant penitentiam, quod sine confusione [1 1Kb] et conturbatione fieri non potest. Nihil itaque impedit sic accipere et illud quod sequitur, Conuertantur et erubescant, id est, conuertantur ad Deum, et erubescant se in prioribus tenebris peccatorum aliquando gloriatos; sicut Apostolus dicit: Quam enim gloriam habuistis aliquando in his, in quibus nunc erubescitis ? Quod autem addidit, ualde uelociter, aut ad optantis affectum, aut ad Christi potentiam referendum est, qui gentes que pro idolis suis persequebantur Ecclesiam, ad Euangelii fidem tanta temporum celeritate conuertit.



IN PSALMUM uII ENARRATIO. Psalmus ipsi Dauid, quem cantauit Domino, pro uerbis Chusi filii Iemini.

1. [uers. 1.] Historia quidem unde occasionem ista prophetia sumpsit, in Regnorum secundo libro  cognoscere facile est. Ibi enim Chusi, amicus regis Dauid, transitum fecit in partes Abessalon filii eius qui aduersus patrem bellum gerebat, ad exploranda consilia et renuntianda que aduersus patrem ille moliebatur auctore Achitophel, qui defecerat ab amicitia Dauid, et filium eius aduersus patrem consiliis quibus posset instruebat. Sed quoniam non ipsa historia in hoc psalmo consideranda est de qua Propheta mysteriorum uelamen assumpsit, si transitum ad Christum fecimus, auferatur uelamen . Et primo ipsorum nominum significationem interrogemus quid sibi uelit. Non enim defuerunt interpretes qui hec ipsa non carnaliter ad litteram, sed spiritualiter inuestigantes, edicerent nobis quod Chusi interpretetur Silentium; Iemini autem, Dexter; Achitophel, Fratris ruina. Quibus interpretationibus rursum nobis traditor ille Iudas occurrit, ut Abessalon eius imaginem gestet, secundum quod Patris pax interpretatur; quia pacatus erga illum exstitit pater, quamuis ipse dolis suis bellum haberet in corde, sicut in psalmo tertio tractatum est  . Quemadmodum autem inuenitur in Euangelio filios Domini nostri Iesu Christi dictos esse discipulos , sic in eodem Euangelio inuenitur etiam fratres esse appellatos; resurgens enim Dominus ait, uade, et dic fratribus meis , et Apostolus eum dicit primogenitum in multis fratribus : discipuli ergo eius ruina qui eum tradidit, recte intelligitur Fratris ruina, quod Achitophel interpretari diximus. Chusi autem, quod interpretatur Silentium, recte accipitur aduersus illos dolos Dominum nostrum silentio dimicasse, id est altissimo secreto quo cecitas  ex parte Isrel [1 1Kb] facta est, cum Dominum persequebantur, ut plenitudo Gentium subintraret, et sic omnis Isrel saluus fieret. Ad hoc profundum secretum altumque silentium cum uenisset Apostolus, exclamauit quasi quodam ipsius altitudinis horrore perculsus: O altitudo diuitiarum sapientie et scientie Dei, quam inscrutabilia sunt iudicia eius, et inuestigabiles uie ipsius! Quis enim cognouit mentem Domini, aut quis consiliarius illius fuit ? ita magnum illud silentium non expositione magis aperit, quam admiratione commendat. Hoc silentio Dominus sacramentum uenerabilis passionis occultans, uoluntariam ruinam fratris, id est, nefarium scelus traditoris sui, in sue misericordie atque prouidentie ordinem uertit; ut quod ille ad perniciem unius hominis peruersa mente faciebat, iste ad salutem omnium hominum prouida gubernatione conferret. Cantat ergo Psalmum Domino anima perfecta, que iam digna est nosse secretum Dei; cantat pro uerbis Chusi, quia meruit nosse uerba illius silentii. Apud infideles enim et persecutores, silentium est illud atque secretum: apud suos autem, quibus dictum est, Iam non dico uos seruos, quia seruus nescit quid faciat Dominus eius; uos autem dixi amicos, quia omnia que audiui a Patre meo, nota feci uobis : apud amicos ergo eius non est silentium, sed uerba silentii, id est, ratio exposita et manifesta illius silentii. Quod silentium, id est Chusi, dicitur filius Iemini, id est dextri: non enim abscondendum erat sanctis quod pro illis gestum est. Et tamen Nesciat, inquit, sinistra quid faciat dextra . Canit ergo anima perfecta in prophetia, cui secretum illud innotuit, pro uerbis Chusi, id est pro cognitione eiusdem secreti; quod secretum dexter Deus, id est fauens atque propitius ei, operatus est: quare hoc silentium Filius dextri appellatur, quod est Chusi, filii Iemini?

2. [uers. 2, 3.] Domine Deus meus, in te speraui; saluum me fac ex omnibus persequentibus me, et eripe me. Tanquam cui non restat iam perfecto [2 1Kb] nisi inuidus diabolus, superato omni bello atque aduersitate uitiorum, dicit: Saluum me fac ex omnibus persequentibus me, et eripe me: nequando rapiat ut leo animam meam. Dicit Apostolus: Aduersarius uester diabolus tanquam leo rugiens circuit, querens quem deuoret . Itaque cum diceret per pluralem numerum, Saluum me fac ex omnibus persequentibus me, singularem postea intulit dicens, nequando rapiat ut leo animam meam: non enim ait, nequando rapiant, sciens quis restiterit inimicos, et perfecte anime uehementer aduersus. Dum non est qui redimat, neque qui saluum faciat: id est, ne ille rapiat, dum tu non redimis neque saluum facis; si enim Deus non redimat neque saluum faciat, ille rapit.

3. [uers. 4, 5.] Et ut manifestum sit iam perfectam animam hoc dicere, cui solius diaboli fraudulentissime insidie cauende sunt, uide quid sequatur: Domine  Deus meus, si feci istud. Quid est quod uocat istud? an quia non dicit nomen peccati, uniuersale peccatum intelligendum est? Qui intellectus si displicet, illud accipiamus dici quod sequitur: tanquam si interrogassemus. Quid est hoc quod dicis, istud? respondet: Si est iniquitas in manibus meis. Iam ergo manifestum est de omni peccato dici, Si reddidi retribuentibus mihi mala; quod non potest uere dicere, nisi perfectus. Ait quippe Dominus: Estote perfecti, sicut Pater uester qui est in celis, qui solem suum oriri facit super bonos et malos, et pluit super iustos et iniustos ; qui ergo non reddit retribuentibus mala, perfectus est. Cum itaque oret anima perfecta pro uerbis Chusi, filii Iemini, id est pro cognitione illius secreti atque silentii, quod pro salute nostra operatus est propitius nobis et misericors Dominus, ut toleraret et patientissime sustineret dolos traditoris sui: tanquam huic perfecte anime dicat, exponens rationem ipsius secreti: Ego pro te impio et peccatore, ut tue iniquitates mei sanguinis effusione lauarentur, magno silentio et magna patientia traditorem meum pertuli, nonne imitaberis me, ut et tu non reddas mala pro malis? animaduertens igitur et intelligens quid pro illo fecerit Dominus, et eius exemplo ad perfectionem proficiens, dicit, Si reddidi retribuentibus mihi mala, id est, si non feci quod tu faciendo docuisti, decidam ergo ab inimicis meis inanis. Et bene non ait, Si reddidi tribuentibus mihi mala, sed, retribuentibus: qui enim retribuit, iam aliquid acceperat; maioris autem patientie est, nec ei mala rependere qui acceptis beneficiis reddit mala pro bonis, quam si nullo ante accepto beneficio nocere uoluisset, Si reddidi ergo, inquit, retribuentibus mihi mala, id est, si te non imitatus sum in illo silentio, hoc est patientia tua quam pro me operatus es, decidam ab inimicis meis inanis. Inaniter enim se iactat, qui cum et ipse homo sit, cupit se de homine uindicare: et cum superare hominem palam querit, occulte a diabolo superatur, inanis effectus uana et superba letitia, quod quasi uinci non potuit. Intelligit ergo iste ubi maior fiat uictoria, et ubi Pater reddat qui uidet in occulto. Ne reddat itaque retribuentibus mala, iram potius quam hominem uincit, illis etiam litteris eruditus, in quibus scriptum est: Melior est qui uincit iram, quam qui capit ciuitatem . Si reddidi retribuentibus mihi mala, decidam ergo ab inimicis meis inanis. Iurare uidetur per exsecrationem, quod est grauissimum iurisiurandi genus, cum homo dicit: Si illud feci, illud patiar. Sed aliud est iuratio in ore iurantis, aliud in significatione prophetantis: hic enim dicit quid uere contingat hominibus qui reddunt retribuentibus mala; non quod sibi, aut alicui, quasi iureiurando imprecetur.

4. [uers. 6.] Persequatur ergo inimicus animam meam, et comprehendat. Iterum inimicum singulari numero nominans, illum magis magisque manifestat quem superius uelut leonem appellauit. Ipse enim animam persequitur; et si deceperit, comprehendet. Nam homines  usque ad interfectionem corporis seuiunt, animam uero post istam uisibilem mortem in potestate habere non possunt; diabolus autem quas animas persecutus comprehenderit, possidebit. Et conculcet in terram [1 1Kb] uitam meam: id est conculcando, terram faciat uitam meam, cibum scilicet suum; non enim tantum leo, sed etiam serpens appellatus est, cui dictum est, Terram manducabis; et peccatori homini dictum est, Terra es, et in terram ibis . Et gloriam meam in puluerem deducat. Hic est ille puluis, quem proiicit uentus a facie terre, superborum scilicet uana et inepta iactantia, et inflata non solidata [2 1Kb] , tanquam uento elatus pulueris globus. Recte itaque hic posuit gloriam, quam non uult in puluerem deduci. uult enim eam solidam habere in conscientia coram Deo, ubi nulla iactantia est; Qui gloriatur, inquit, in Domino glorietur . Ista soliditas in puluerem deducitur, si per superbiam quisque contemnens secreta conscientie, ubi solus Deus hominem probat, uelit apud homines gloriari; hinc est quod alibi dicit: Deus conteret ossa placentium hominibus . Qui autem bene didicit uel expertus est uitiorum superandorum gradus, intelligit hoc uitium inanis glorie, uel solum, uel maxime cauendum esse perfectis: quo primo enim uitio lapsa est anima, hoc ultimum uincit. Initium autem omnis peccati superbia; et, Initium superbie hominis, apostatare a Deo .

5. [uers. 7.] Exsurge, Domine, in ira tua. Quid adhuc iste quem perfectum dicimus, ad iram prouocat Deum? Nonne uidendum est ne potius ille perfectus sit, qui cum lapidaretur, dixit: Domine, ne statuas illis hoc peccatum ? An et iste, non aduersus homines hec precatur, sed aduersus diabolum et angelos eius, quorum possessio peccatores atque impii homines sunt? Non ergo seuiens, sed misericors aduersus eum orat, quisquis orat ut ei auferatur ista possessio ab illo Domino qui iustificat impium : cum enim iustificatur impius, ex impio fit iustus, et ex possessione diaboli migrat in templum Dei; et quoniam pena est, ut cuique auferatur possessio in qua dominari desiderat, hanc penam dicit iram Dei aduersus diabolum, ut desinat possidere quos possidet. Exsurge, Domine, in ira tua: Exsurge, hic appare dixit, humanis uidelicet et latentibus uerbis, quasi Deus dormiat, cum in secretis suis incognitus latet. Exaltare in finibus inimicorum meorum. Fines dixit ipsam possessionem, ubi uult Deum exaltari potius, id est honorari et glorificari, quam diabolum, dum impii iustificantur et laudant Deum. Et exsurge, Domine Deus meus, in precepto quod mandasti: id est, quia humilitatem precepisti, humilis appare; et tu prior imple quod precepisti, ut exemplo tuo uincentes superbiam, non possideantur a diabolo, qui aduersus tua precepta superbiam persuasit,  dicens: anducate, et aperientur uobis oculi, et eritis tanquam dii .

6. [uers. 8.] Et congregatio populorum circumdabit te. Duplex intellectus est. Congregatio enim populorum, siue credentium, siue persequentium potest accipi, quorum utrumque eadem Domini nostri humililate factum est: quam contemnens persequentium multitudo, circumdedit eum, de qua dictum est, Quare fremuerunt gentes, et populi meditati sunt inania ? credentium autem per eius humilitatem multitudo ita eum circumdedit, ut uerissime diceretur, Cecitas ex parte Isrel facta est, ut plenitudo Gentium intraret ; et illud, Postula a me, et dabo tibi gentes hereditatem tuam, et possessionem tuam terminos terre . Et propter hanc in altum regredere: id est, propter hanc congregationem regredere in altum; quod resurgendo et in celum ascendendo fecisse intelligitur. Ita enim glorificatus dedit Spiritum sanctum, qui ante glorificationem eius dari non posset, sicut in Euangelio positum est: Spiritus autem nondum erat datus, quia iehsu nondum erat clarificatus . Regressus ergo in altum propter congregationem populorum, misit Spiritum sanctum; quo impleti predicatores Euangelii orbem terrarum Ecclesiis impleuerunt.

7. Potest et sic iste sensus intelligi: Exsurge, Domine, in ira tua [1 1Kb] , exaltare in finibus inimicorum meorum: id est, exsurge in ira tua, et non te intelligant inimici mei; ut hoc sit exaltare, id est, altus efficere ne intelligaris, quod refertur ad illud silentium. Sic enim de hac exaltatione in alio psalmo dicitur: Et ascendit super Cherubim, et uolauit. Et posuit tenebras latibulum suum : qua exaltatione, id est occultatione, cum te merito peccatorum suorum non intellexerint qui te crucifigent, congregatio credentium circumdabit te. Ipsa enim humilitate exaltatus est, id est, non est intellectus; ut ad hoc referatur, Et exsurge, Domine Deus meus, in precepto quod mandasti; id est, cum appares humilis, altus esto, ut non te intelligant inimici mei: iusto autem sunt peccatores inimici, et pio impii. Et congregatio populorum circumdabit te: id est, per hoc ipsum quod non te intelligunt qui te crucifigunt, credent in te Gentes, atque ita congregatio populorum circumdabit te. Sed quod sequitur si uere hoc significat, plus doloris habet quia iam incipit sentiri, quam letitie quia intelligitur. Sequitur enim, Et propter hanc in altum regredere: id est, et propter hanc congregationem generis humani, qua Ecclesie referte sunt, in altum regredere, id est, rursus desine intelligi. Quid est ergo, Et propter hanc, nisi quia et ista te offensura est; ita ut uerissime prenunties, dicens: Putas cum uenerit Filius hominis, inueniet fidem super terram ? item dicit de pseudoprophetis, qui intelliguntur heretici: Propter eorum iniquitatem refrigescet caritas multorum . Cum ergo et in Ecclesiis, hoc est in illa congregatione populorum atque gentium, ubi nomen  christianum latissime peruagatum est, tanta erit abundantia peccatorum que iam ex magna parte sentitur, nonne illa hic predicitur, que per alium quoque prophetam denuntiata est, fames uerbi ? Nonne et propter hanc congregationem peccatis suis a se lumen ueritatis abalienantem, Deus in altum regreditur, id est, ut aut non, aut a perpaucis, de quibus dictum est, Beatus qui perseuerauerit usque in finem, hic saluus erit , teneatur et percipiatur sincera fides [1 1Kb] , et ab omnium prauarum opinionum labe purgata? Non ergo immerito dicitur, Et propter hanc congregationem in altum regredere; id est, secede rursus in altitudinem secretorum tuorum, etiam propter hanc congregationem populorum que habet nomen tuum et facta tua non facit.

8. Sed siue superior, siue ista sit congruentior huius loci expositio, sine preiudicio alterius alicuius melioris aut paris, conuenientissime sequitur, Domiminus iudicat populos. Siue enim in altum regressus est, cum post resurrectionem ascendit in celum, bene sequitur, Dominus iudicat populos; quia inde uenturus est iudicare uiuos et mortuos: siue in altum regrediatur cum peccatores christianos deserit intelligentia ueritatis; quia de ipso aduentu dictum est: Putas ueniens Filius hominis inueniet fidem super terram ? Dominus ergo iudicat populos. Quis Dominus, nisi iehsu Christus? Pater enim non iudicat quemquam, sed omne iudicium dedit Filio . Quapropter hec anima que perfecte orat, uide quemadmodum non timeat iudicii diem, et uere securo desiderio dicat in oratione, ueniat regnum tuum : Iudica, inquit, me, Domine, secundum iustitiam meam. In superiori psalmo infirmus deprecabatur, misericordiam potius implorans Dei, quam commemorans ullum meritum suum; quoniam Filius Dei peccatores uenit uocare in penitentiam . Itaque ibi dixerat, Saluum me fac, Domine, propter misericordiam tuam, id est non propter meritum meum; nunc autem quoniam uocatus tenuit et seruauit precepta que accepit, audet dicere: Iudica me, Domine, secundum iustitiam meam, et secundum innocentiam meam super me. Ista est uera innocentia, que nec inimico nocet; itaque bene se iudicari postulat secundum innocentiam suam, qui uere dicere potuit: Si reddidi retribuentibus mihi mala . Quod autem addidit, super me, non ad innocentiam tantum, sed ad iustitiam quoque subaudiri potest; ut iste sit sensus: Iudica me, Domine, secundum iustitiam meam, et secundum innocentiam meam, que iustitia et innocentia super me est. Quo additamento demonstrat id ipsum quod anima iusta est et innocens, non per se habere, sed per illustrantem et illuminantem Deum; de hac enim dicit in alio Psalmo, Tu illuminabis lucernam meam, Domine ; et de Ioanne dicitur, quia non erat ille lumen, sed testimonium perhibebat de lumine . Ille erat lucerna ardens et lucens . Lumen  ergo illud unde anime tanquam lucerne accenduntur, non alieno, sed proprio splendore prefulget, quod est ipsa ueritas. Ita ergo dicitur, secundum iustitiam meam, et secundum innocentiam meam super me, tanquam si lucerna ardens et lucens diceret: Iudica me secundum flammam que super me est, id est, non qua sum ego [1 1Kb] , sed qua fulgeo accensa de te.

9. [uers. 10.] Consummetur autem nequitia peccatorum. Consummetur, inquit, perficiatur, secundum illud quod est in Apocalypsi: Iustus iustior fiat, et sordidus sordescat adhuc . uidetur enim consummata nequitia hominum qui crucifixerunt Filium Dei; sed eorum maior est qui nolunt recte uiuere, et oderunt precepta ueritatis pro quibus crucifixus est Filius Dei. Consummetur ergo, inquit, nequitia peccatorum; id est, perueniatur ad summam nequitiam, ut possit iustum iam uenire iudicium. Sed quoniam non solum dictum est, Sordidus sordescat adhuc, sed etiam dictum est, Iustus iustior fiat, annectit et dicit: Et diriges iustum, scrutans corda et renes Deus. Quomodo ergo iustus dirigi potest, nisi in occulto; quando etiam per illa [2 1Kb] que initio temporum christianorum, cum adhuc persecutione secularium hominum sancti premerentur, miranda uidebantur hominibus, nunc postquam in tanto culmine nomen cepit esse christianum, creuit hypocrisis, id est simulatio, eorum scilicet qui nomine christiano malunt hominibus placere quam Deo? Quomodo ergo dirigitur iustus in tanta confusione simulationis, nisi dum scrutatur corda et renes Deus, uidens omnium cogitationes, que nomine cordis significate sunt, et delectationes, que nomine renum intelliguntur? Recte quippe temporalium et terrenarum rerum delectatio renibus tribuitur; quia et ipsa pars est inferior hominis, et ea regio est ubi carnalis generationis uoluptas habitat, per quam in hanc erumnosam et fallacis letitie uitam, per successionem prolis natura humana transfunditur. Scrutans ergo cor nostrum Deus, et perspiciens ibi esse ubi est thesaurus noster , id est in celis; scrutans etiam renes, et perspiciens non nos acquiescere carni et sanguini , sed delectari in Domino, dirigit iustum in ipsa conscientia coram se, ubi nullus hominum uidet, sed solus ille qui perspicit quid quisque cogitet, et quid quemque delectet. Finis enim cure delectatio est; quia eo quisque curis et cogitationibus nititur, ut ad suam delectationem perueniat. uidet igitur curas nostras, qui scrutatur cor: uidet autem fines curarum, id est delectationes, qui perscrutatur renes; ut cum inuenerit, non ad concupiscentiam carnis, neque ad concupiscentiam oculorum, neque ad ambitionem seculi, que omnia transeunt tanquam umbra , inclinari curas nostras, sed ad gaudia rerum eternarum sustolli, que nulla commutatione  uiolantur, dirigat iustum, scrutans corda et renes Deus. Opera enim nostra, que factis et dictis operamur, possunt esse nota hominibus; sed quo animo fiant, et quo per illa peruenire cupiamus, solus ille nouit, qui scrutatur corda et renes Deus.

10. [uers. 11.] Iustum auxilium meum a Domino, qui saluos facit rectos corde. Duo sunt officia medicine; unum quo sanatur infirmitas, alterum quo sanitas custoditur. Iuxta illud primum, dictum est in superiore psalmo, Miserere mei, Domine, quoniam infirmus sum: iuxta hoc alterum, in hoc psalmo dicitur, Si est iniquitas in manibus meis, si reddidi retribuentibus mihi mala, decidam ergo ab inimicis meis inanis; ibi enim infirmus ut liberetur, hic iam sanus ne corrumpatur, orat. Iuxta illud ibi dicitur, Saluum me fac propter misericordiam tuam: iuxta istud hic dicitur, Iudica me, Domine, secundum iustitiam meam; ibi enim ut a morbo euadat, remedium, hic autem ne in morbum recidat, tuitionem petit. Iuxta illud dicitur, Saluum me fac, Domine, secundum misericordiam tuam; iuxta hoc dicitur, Iustum auxilium meum a Domino, qui saluos facit rectos corde. Et illa enim et ista saluos facit; sed illa ex egritudine ad salutem transfert, hec in ipsa salute conseruat. Itaque ibi misericors auxilium est, quia nullum habet meritum peccator, qui adhuc iustificari desiderat, credens in eum qui iustificat impium ; hic autem iustum auxilium est, quia iam iusto tribuitur. Dicat ergo ibi peccator qui dixit, Infirmus sum, Saluum me fac, Domine, propter misericordiam tuam; et dicat hic iustus, qui dixit, Si reddidi retribuentibus mihi mala, Iustum auxilium meum a Domino, qui saluos facit rectos corde. Si enim medicinam exhibet, qua sanemur infirmi, quanto magis eam qua custodiamur sani? Quoniam si cum adhuc peccatores essemus, Christus pro nobis mortuus est, quanto magis nunc iustificati, salui erimus ab ira per ipsum 

11. Iustum auxilium meum a Domino, qui saluos facit rectos corde. Dirigit iustum, scrutans corda et renes Deus: iusto autem auxilio saluos facit rectos corde. Non sicut scrutatur corda et renes, ita saluos facit rectos corde et renibus: quia cogitationes et male sunt in prauo corde, et bone in recto corde; delectationes autem non bone ad renes pertinent, quia inferiores atque terrene sunt, bone uero non ad renes, sed ad ipsum cor. Propterea non ita dici possunt recti renibus, sicut dicuntur recti corde, cum iam ubi cogitatio, ibi et delectatio est: quod fieri non potest, nisi cum diuina atque eterna cogitantur. Dedisti, inquit, letitiam in corde meo, cum dixisset, Signatum est super nos lumen uultus tui, Domine . Nam phantasmata rerum temporalium, que sibi animus fingit, cum spe uana mortalique iactatur, quamuis inanibus imaginationibus afferant sepe deliram insanamque letitiam, non tamen cordi hec delectatio, sed renibus tribuenda est; quia ille omnes imaginationes de inferioribus, hoc est terrenis carnalibusque rebus, attracte sunt. Ita fit, ut scrutans corda et renes Deus, et perspiciens in corde rectas cogitationes, in  renibus nullas delectationes, iustum auxilium prebeat rectis corde, ubi mundis cogitationibus superne delectationes sociantur. Et ideo in alio psalmo cum dixisset, Insuper et usque ad noctem increpauerunt me renes mei, subiecit de auxilio, dicens: Prouidebam Dominum in conspectu meo semper, quoniam a dextris est mihi ne commouear . Ubi ostendit suggestiones tantum se a renibus passum, non etiam delectationes, quas si pateretur, utique commoueretur. Dixit autem, A dextris est mihi Dominus, ne commouear; deinde subiungit, Propter hoc delectatum est cor meum : ut renes eum increpare potuerint, non delectare. Non itaque in renibus, sed ibi facta est delectatio, ubi aduersus renum increpationem prouisus est Deus a dextris esse, id est, in corde.

12. [uers. 12.] Deus iudex iustus, fortis et longanimis. Quis Deus iudex, nisi Dominus, qui iudicat populos? Ipse iustus, qui reddet unicuique iuxta opera sua . Ipse fortis, qui etiam persecutores impios, cum sit potentissimus, pro nostra salute tolerauit. Ipse longanimis, qui etiam ipsos qui persecuti sunt, non statim post resurrectionem ad supplicium rapuit, sed sustinuit, ut se aliquando ad salutem ab illa impietate conuerterent: et adhuc sustinet, seruans ultimo iudicio ultimam penam, et nunc usque inuitans peccatores ad penitentiam. Non iram adducens per singulos dies. Significantius fortasse dicitur, iram adducens, quam irascens et ita in exemplaribus grecis inuenimus  : ut non sit in ipso ira qua punit, sed in animis eorum ministrorum qui preceptis ueritatis obtemperant; per quos iubetur etiam inferioribus ministeriis [1 1Kb] qui uocantur angeli iracundie, ad punienda peccata, quos iam non propter iustitiam, qua non gaudent, sed propter malitiam pena humana delectat. Non ergo Deus iram adducit per singulos dies, id est, non per singulos dies ad uindictam congregat ministros suos: nunc enim patientia Dei ad penitentiam inuitat; ultimo uero tempore, cum sibi homines propter duritiam suam et cor impenitens, thesaurizauerint iram in die ire et reuelationis iusti iudicii Dei , gladium suum uibrabit.

13. [uers. 13.] Nisi conuertimini, inquit, gladium suum uibrabit. Potest ipse homo Dominicus  gladius Dei intelligi bis acutus, id est framea, quam non uibrauit primo aduentu, sed tanquam in uagina humilitatis abscondit: uibrabit autem, cum in secundo aduentu ueniens iudicare uiuos et mortuos, in manifesto splendore claritatis sue, iustis suis lumen, et terrores [2 1Kb] impiis coruscabit. Nam in aliis exemplaribus, pro eo quod est gladium suum uibrabit, frameam suam splendificabit positum est: quo uerbo conuenientissime significari arbitror ultimum Dominice claritatis aduentum; quandoquidem ex ipsius persona intelligitur quod alius psalmus habet: Libera, Domine, ab impiis  animam meam, frameam tuam ab inimicis manus tue . Arcum suum tetendit, et parauit illum. Non passim uerborum tempora pretereunda sunt, quod gladium de futuro dixit, uibrabit; arcum de preterito, tetendit: deinde preteriti temporis consequuntur uerba.

14. [uers. 14.] Et in ipso parauit uasa mortis: sagittas suas ardentibus operatus est. Arcum ergo istum, Scripturas sanctas libenter acceperim, ubi fortitudine Noui Testamenti, quasi neruo quodam, duritia ueteris flexa et edomita est. Hinc tanquam sagitte emittuntur Apostoli, uel diuina preconia iaculantur. Quas sagittas ardentibus operatus est, id est, quibus percussa diuino amore flagrarent. Qua enim alia sagitta percussa est, que dicit: Inducite me in domum uini, constituite me inter unguenta, constipate me inter mella [1 1Kb] ; quoniam uulnerata caritate ego sum  Quibus aliis sagittis accenditur, qui redire ad Deum cupiens et ab ista peregrinatione remeare, aduersus dolosas linguas petit auxilium, et ei dicitur: Quid detur tibi, aut quid adiiciatur tibi aduersus linguam dolosam? Sagitte potentis acute, cum carbonibus uastetoribus : id est, quibus percussus atque inflammatus tanto amore ardeas regni celorum, ut omnium resistentium et a proposito reuocare uolentium linguas contemnas, et persecutiones eorum derideas, dicens: Quis me separabit a caritate Christi? Tribulatio, an angustia, an persecutio, an fames, an nuditas, an periculum, an gladius? Certus sum enim, inquit, quia neque mors, neque uita, neque angelus, neque principatus, neque presentia, neque futura, neque uirtus, neque altitudo, neque profundum, neque creatura alia poterit nos separare a caritate Dei, que est in Christo Iesu Domino nostro . Sic ardentibus sagittas suas operatus est: nam in grecis exemplaribus ita inuenitur, Sagittas suas ardentibus operatus est; latina autem ardentes pleraque habent. Sed, siue ipse sagitte ardeant, siue ardere faciant, quod utique non possunt nisi et ipse ardeant, integer sensus est.

15. Sed quia non sagittas tantum, sed etiam uasa mortis dixit in arcu Dominum parasse, queri potest que sint uasa mortis. An forte heretici? Nam et ipsi ex eodem arcu, id est, ex eisdem Scripturis in animas non caritate inflammandas, sed uenenis perimendas insiliunt, quod non contingit nisi pro meritis. Propterea diuine Prouidentie etiam ista dispositio tribuenda est, non quia ipsa peccatores facit, sed quia ipsa ordinat cum peccauerint: malo enim uoto per peccatum legentes, male coguntur intelligere, ut ipsa sit pena peccati; quorum tamen morte filii catholice Ecclesie, tanquam quibusdam spinis, a somno excitantur, et ad intelligentiam diuinarum Scripturarum proficiunt. Oportet enim et hereses esse, ut probati, inquit, manifesti fiant inter uos , hoc est inter homines, cum manifesti sint Deo. An forte easdem sagittas et uasa mortis disposuit ad perniciem infidelium,  et ardentes uel ardentibus operatus est ad exercitationem fidelium? Non enim falsum est quod Apostolus dicit: Aliis sumus odor uite in uitam, aliis odor mortis in mortem, et ad hec quis idoneus  Non ergo mirum si iidem Apostoli et uasa mortis sunt in eis a quibus persecutionem passi sunt, et ignee sagitte ad inflammanda corda credentium.

16. [uers. 15.] Post hanc autem dispensationem iustum ueniet iudicium: de quo ita dicit, ut intelligamus unicuique homini supplicium fieri de peccato suo, et eius iniquitatem in penam conuerti; ne putemus illam tranquillitatem, et ineffabile lumen Dei de se proferre unde peccata puniantur, sed ipsa peccata sic ordinare, ut que fuerunt delectamenta homini peccanti, sint instrumenta Domino punienti. Ecce, inquit, parturiuit iniustitiam. Quid enim conceperat, ut iniustitiam parturiret? Concepit, inquit, laborem . Hinc est ergo illud, In labore manducabis panem tuum; hinc etiam illud, uenite ad me, omnes qui laboratis et onerati estis. Iugum enim meum lene est, et onus meum leue . Non enim poterit labor finiri, nisi hoc quisque diligat quod inuito non possit auferri. Nam cum ea diliguntur que possumus contra uoluntatem amittere, necesse est ut pro his miserrime laboremus; et ut hec adipiscamur, in angustiis terrenarum erumnarum, cum sibi quisque illa rapere et preuenire alterum, aut extorquere alteri cupit, iniustitias machinemur. Recte ergo et prorsus ex ordine parturiuit iniustitiam, qui concepit laborem. Parit autem quid, nisi quod parturiuit, quamuis non hoc parturierit quod concepit? non enim hoc nascitur quod concipitur; sed concipitur semen, nascitur quod formatur ex semine. Labor est igitur semen iniquitatis; peccatum autem conceptio laboris, id est illud primum peccatum, apostatare a Deo : parturiuit ergo iniustitiam qui concepit laborem. Et peperit iniquitatem: iniquitas, hoc est quod iniustitia; hoc ergo peperit quod parturiuit. Quid deinde sequitur?

17. [uers. 16.] Lacum aperuit et effodit illum. Lacum aperire, est in terrenis rebus, id est, tanquam in terra fraudem parare, quo alius cadat quem uult decipere iniustus: aperitur autem hic lacus, cum consentitur male suggestioni terrenarum cupiditatum; effoditur uero, cum post consensionem operationi fraudis instatur. Sed unde fieri potest, ut iniquitas prius ledat hominem iustum in quem procedit, quam cor iniustum unde procedit? Itaque fraudator pecunie, uerbi gratia, dum cupit alium damno lacerare, ipse auaritie uulnere sauciatur: quis autem uel demens non uideat quantum inter hos distet, cum ille patiatur damnum pecunie, ille innocentie? Incidet ergo in foueam quam fecit; quod in alio psalmo dicitur: Cognoscitur Dominus iudicia faciens, in operibus manuum suarum comprehensus est peccator .

18. [uers. 17.] Conuertetur labor eius in caput eius, et iniquitas eius in uerticem eius descendet. Non enim uoluit ipse peccatum euadere; sed factus est sub  peccato tanquam seruus, dicente Domino: Omnis qui peccat, seruus est . Erit ergo iniquitas eius super ipsum, cum ipse iniquitati sue subditur: quia non potuit dicere Domino, quod innocentes et recti dicunt: Gloria mea et exaltans caput meum  Confitebor Domino secundum iustitiam eius. Non ista confessio peccatorum est: ille enim hoc dicit, qui superius uerissime dicebat, Si est iniquitas in manibus meis; sed confessio iustitie Dei, qua ita loquimur: uere, Domine, iustus es, quando et iustos sic protegis, ut per te ipsum eos illumines, et peccatores sic ordinas, ut non tua, sed sua malitia puniantur. Ista confessio ita Dominum laudat, ut nichil possint impiorum ualere blasphemie, qui uolentes excusare facinora sua, nolunt sue culpe tribuere quod peccant, hoc est, nolunt sue culpe tribuere culpam suam. Itaque aut fortunam, aut fatum inueniunt quod accusent; aut diabolum, cui non consentire in potestate nostra esse uoluit qui nos fecit; aut aliam naturam inducunt, que non sit ex Deo, fluctuantes miseri et errantes, potius quam confitentes Deo, ut eis ignoscat. Non enim oportet ignosci, nisi dicenti: Peccaui. Qui ergo uidet merita animarum sec ordinari a Deo, ut dum sua cuique tribuuntur, pulchritudo uniuersitatis nulla ex parte uioletur, in omnibus laudat Deum: et ista est non peccatorum, sed iustorum confessio. Non enim peccatorum confessio est, dum dicit Dominus: Confiteor tibi, Domine celi et terre, quia abscondisti hec a sapientibus, et reuelasti ea paruulis . Item in Ecclesiastico dicitur: Confitemini Domino in omnibus operibus eius. Et hec dicetis in confessione, opera Domini uniuersa quoniam [1 1Kb] bona ualde . Quod in isto psalmo intelligi potest, si quisque pia mente, Domino adiuuante, distinguat inter iustorum premia et supplicia peccatorum, quemadmodum his duobus uniuersa creatura, quam Deus a se conditam regit, mirifica et paucis cognita pulchritudine decoratur. Ita ergo ait, Confitebor Domino secundum iustitiam eius, tanquam ille qui uiderit non factas tenebras a Deo, sed ordinatas tamen. Deus enim dixit: Fiat lux, et facta est lux . Non dixit: Fiant tenebre, et facte sunt tenebre; et tamen ipsas ordinauit. Et ideo dicitur: Diuisit Deus inter lucem et tenebras, et uocauit Deus lucem diem, et tenebras uocauit noctem . Ista distinctio: aliud fecit, et ordinauit; aliud autem non fecit, sed tamen etiam hoc ordinauit. Iam uero tenebris significari peccata, et in propheta inuenitur, qui dixit, Et tenebre tue tanquam meridies erunt , et in apostolo dicente, Qui odit fratrem suum, in tenebris est , et illud precipue: Abiiciamus opera tenebrarum,  et induamur arma lucis . Non quod aliqua sit natura tenebrarum: omnis enim natura in quantum natura est, esse cogitur; esse autem, ad lucem pertinet; non esse, ad tenebras. Qui ergo deserit eum a quo factus est, et inclinatur in id unde factus est, id est in nichilum, in hoc peccato tenebratur; et tamen non penitus perit, sed in infimis ordinatur. Itaque postquam dixit, Confitebor Domino, ne peccatorum confessionem intelligeremus, subiicit ultimum: Et psallam nomini Domini altissimi. Psallere autem ad gaudium pertinet, penitentia uero peccatorum, ad tristitiam.

20. Potest iste psalmus etiam in persona Dominici hominis intelligi; si modo ea que ibi humiliter dicta sunt, ad nostram infirmitatem referantur, quam ille gestabat.



IN PSALMUM uIII ENARRATIO. In finem pro torcularibus, Psalmus ipsi Dauid  .

1. [uers. 1.] Nihil de torcularibus in textu eius psalmi, cuius iste titulus est, dicere uidetur. In quo apparet multis et uariis similitudinibus unam eamdemque rem in Scripturis sepe insinuari. Torcularia ergo possumus accipere Ecclesias, eadem ratione qua et aream intelligimus Ecclesiam. Quia siue in area, siue in torculari, nichil aliud agitur, nisi ut fructus ab integumentis purgentur, que necessaria erant et ut nascerentur et ut crescerent, atque ad maturitatem uel messis uel uindemie peruenirent. His ergo uel integumentis uel sustentaculis, id est paleis in area frumenta, et uinaciis in torcularibus uina exuuntur: sicut in Ecclesiis a multitudine secularium hominum, que simul cum bonis congregatur, quibus ut nascerentur et apti fierent uerbo diuino, necessaria erat illa multitudo, id agitur, ut spirituali amore per operationem ministrorum Dei separentur. Agitur enim nunc, ut non loco, sed affectu interim separentur boni a malis: quamuis simul in Ecclesiis, quantum attinet ad corporalem presentiam, conuersentur. Aliud autem erit tempus, quo uel frumenta in horrea, uel uina in cellas segregentur. Frumenta, inquit, recondet in horreis, paleas autem comburet igni inexstinguibili . Eadem res in alia similitudine sic intelligi potest: uina recondet in apothecis, uinacia uero pecoribus proiiciet: ut uentres pecorum pro penis gehennarum per similitudinem intelligere liceat.

2. Est alius intellectus de torcularibus, dum tamen ab Ecclesiarum significatione non recedatur. Nam et uerbum diuinum potest uua intelligi: dictus est enim et Dominus botrus uue, quem ligno suspensum, de terra promissionis, qui premissi erant a populo Isrel, tanquam crucifixum attulerunt . uerbum itaque diuinum, cum enuntiationis necessitate usurpat uocis sonum, quo in aures peruehatur  audientium, eodem sono uocis tanquam uinaciis, intellectus tanquam uinum includitur: et sic uua ista in aures uenit, quasi in calcatoria torculariorum [1 1Kb] . Ibi enim discernitur, ut sonus usque ad aures ualeat; intellectus autem memoria eorum qui audiunt, uelut quodam lacu excipiatur, inde transeat in morum disciplinam et habitum mentis, tanquam de lacu in cellas in quibus, si negligentia non acuerit, uetustate firmabitur. Acuit namque in Iudeis, et hoc aceto  Dominum potauerunt. Nam illud uinum quod de generatione uitis Noui Testamenti bibiturus est cum sanctis suis Dominus in regno Patris sui , suauissimum atque firmissimum sit necesse est.

3. Solent accipi torcularia etiam martyria, tanquam afflictione persecutionum calcatis eis qui Christi nomen confessi sunt, mortalia eorum tanquam uinacia in terra remanserint, anime autem in requiem celestis habitationis emanauerint. Sed neque isto intellectu ab Ecclesiarum fructificatione disceditur. Psallitur ergo pro torcularibus, pro Ecclesie constitutione, cum Dominus noster postquam resurrexit, ascendit in celos. Tunc enim misit Spiritum sanctum, quo impleti discipuli, cum fiducia predicauerunt uerbum Dei, ut Ecclesie congregarentur.

4. [uers. 2.] Itaque dicitur: Domine Dominus noster, quam admirabile est nomen tuum in uniuersa terra! Quero unde sit admirabile nomen eius in uniuersa terra? Respondetur: Quoniam eleuata est magnificentia tua super celos; ut iste sit sensus: Domine, qui es Dominus noster, quam te admirantur omnes qui incolunt terram! quoniam tua magnificentia de terrena humilitate super celos eleuata est. Hinc enim apparuit quis descenderis, cum a quibusdam uisum est et a ceteris creditum quo ascenderis.

5. [uers. 3.] Ex ore infantium et lactentium perfecisti laudem, propter inimicos tuos. Non possum accipere alios infantes atque lactentes, quam eos quibus dicit Apostolus: Tanquam paruulis in Christo lac uobis potum dedi, non cibum . Quos significabant illi qui Dominum precedebant laudantes; in quos ipse Dominus hoc testimonio usus est, cum dicentibus Iudeis ut eos corriperet, respondit: Non legistis, Ex ore infantium et lactentium perfecisti laudem  Bene autem non ait, Fecisti; sed, perfecisti laudem. Sunt enim in Ecclesiis etiam hi qui non iam lacte potantur, sed uescuntur cibo; quos idem Apostolus significat, dicens, Sapientiam loquimur inter perfectos : sed non ex his solis [2 1Kb] perficiuntur Ecclesie, quia si soli essent, non consuleretur generi humano. Consulitur autem, cum illi quoque nondum capaces cognitionis rerum spiritualium atque eternarum, nutriuntur fide temporalis historie, que pro salute nostra post Patriarchas et Prophetas ab excellentissima Dei uirtute atque Sapientia etiam suscepti hominis sacramento administrata  est, in qua salus est omni credenti: ut auctoritate commotus [1 1Kb] preceptis inseruiat, quibus purgatus unusquisque et in caritate radicatus atque fundatus possit currere cum sanctis, non iam paruulus in lacte, sed iuuenis in cibo, comprehendere latitudinem, longitudinem, altitudinem et profundum, scire etiam supereminentem scientiam caritatis Christi .

6. Ex ore infantium et lactentium perfecisti laudem, propter inimicos tuos. Inimicos huic dispensationi que facta est per Iesum Christum, et hunc crucifixum, generaliter accipere debemus omnes qui uetant credere incognita, et certam scientiam pollicentur; sicut faciunt heretici uniuersi, et illi qui in superstitione gentilium philosophi nominantur. Non quod scientie pollicitatio reprehendenda sit; sed quod gradum saluberrimum et necessarium fidei negligendum putant, per quem in aliquid certum, quod esse nisi eternum non potest, oportet ascendi. Hinc eos apparet nec ipsam scientiam habere, quam contempta fide pollicentur; quia tam utilem ac necessarium gradum eius ignorant. Ex ore ergo infantium et lactentium perfecit [2 1Kb] laudem Dominus noster, mandans primo per Prophetam, Nisi credideritis, non intelligetis , et ipse presens dicens, Beati qui non uiderunt et credituri sunt . Propter inimicos: contra quos etiam illud dicitur: Confiteor tibi, Domine celi et terre, quia abscondisti hec a sapientibus, et reuelasti ea paruulis . A sapientibus enim dixit, non qui sapientes sunt, sed qui esse se putant. Ut destruas inimicum et defensorem  . Quem, nisi hereticum? Nam et ipse est inimicus et defensor, qui fidem christianam cum oppugnet, uidetur defendere. Quanquam etiam philosophi huius mundi bene intelligantur inimici et defensores: quandoquidem Filius Dei uirtus et Sapientia Dei est, qua illustratur omnis quisquis ueritate sapiens efficitur. Huius illi se amatores esse profitentur, unde etiam philosophi nominantur: et propterea illam uidentur defendere, cum inimici sint eius; quoniam superstitiones noxias, ut colantur et uenerentur huius mundi elementa, suadere non cessant.

7. [uers. 4]. Quoniam uidebo celos tuos [3 1Kb] , opera digitorum tuorum. Legimus digito Dei scriptam Legem, et datam per Moysen sanctum seruum eius : quem digitum Dei multi intelligunt Spiritum sanctum. Quapropter si digitos Dei, eosdem ipsos ministros Spiritu sancto repletos, propter ipsum Spiritum qui in eis operatur, recte accipimus, quoniam per eosdem nobis omnis diuina Scriptura confecta est; conuenienter intelligimus hoc loco celos  dictos libros utriusque Testamenti. Dictum est autem etiam de ipso Moyse a magis regis Pharaonis, cum ab eo superati essent, Digitus Dei est hic ; et quod scriptum est, Celum plicabitur sicut liber , etiam si de isto ethereo celo dictum est, congrue tamen ex hac eadem similitudine in allegoria librorum celi nominantur. Quoniam uidebo, inquit, celos, opera digitorum tuorum: id est, cernam et intelligam Scripturas, quas operante Spiritu sancto per ministros tuos conscripsisti.

8. Possunt itaque etiam superius celi nominati, iidem libri accipi, ubi ait, Quoniam eleuata est magnificentia tua super celos; ut totus iste sit sensus, Quoniam magnificentia tua eleuata est super celos: Excedit enim magnificentia tua omnium Scripturarum eloquia; ex ore infantium et lactentium perfecisti laudem, ut a fide Scripturarum inciperent, qui cupiunt ad tue magnificentie notitiam peruenire, que super Scripturas eleuata est, quia transit et superat omnium uerborum linguarumque preconia. Inclinauit ergo Scripturas Deus usque ad infantium et lactentium capacitatem, sicut in alio psalmo canitur: Et inclinauit celum, et descendit . Et hoc fecit propter inimicos, qui per superbiam loquacitatis [1 1Kb] inimici crucis Christi, etiam cum aliqua uera dicunt, paruulis tamen et lactentibus prodesse non possunt. Ita destruitur inimicus et defensor, qui siue sapientiam, siue etiam Christi nomen defendere uideatur, ab huius tamen gradu fidei oppugnat eam ueritatem quam promptissime pollicetur. Propterea etiam illam non habere conuincitur; quia oppugnando gradum eius, quod est fides, quemadmodum in eam conscendatur, ignorat. Hinc ergo destruitur temerarius et cecus pollicitator ueritatis, qui est inimicus et defensor, cum uidentur celi opera digitorum Dei, id est, intelliguntur Scripture perducte usque ad infantium tarditatem, et eos per humilitatem historice fidei, que temporaliter gesta est, ad sublimitatem intelligentie rerum eternarum bene nutritos et roboratos erigunt in ea que confirmant. Isti quippe celi, id est isti libri, opera sunt digitorum Dei; sancto etenim Spiritu in sanctis operante, confecti sunt - nam qui gloriam suam potius quam salutem hominum attenderunt, sine Spiritu sancto locuti sunt, in quo sunt uiscera misericordie Dei.

9. Quoniam uidebo celos, opera digitorum tuorum, lunam et stellas quas tu fundasti. Luna et stelle in celis sunt fundate: quia et uniuersalis Ecclesia in cuius sepe significatione luna ponitur, et particulatim per loca singula Ecclesie quas nomine stellarum insinuatas arbitror, in eisdem Scripturis collocate sunt, quas celorum uocabulo positas credimus. Cur autem luna recte significet Ecclesiam, opportunius in alio psalmo considerabitur, ubi dictum est: Peccatores intenderunt arcum, ut sagittent in obscura luna rectos corde .

10. [uers. 5.] Quid est homo, quia memor es eius;  aut filius hominis, quoniam tu uisitas eum? Quid inter hominem et filium hominis distet, queri potest; si enim nichil distaret, non ita poneretur, homo, aut filius hominis, per disiunctionem. Nam si ita scriptum esset: Quid est homo quia memor es eius, et filius hominis quoniam uisitas eum: repetitum uideretur quod dictum est, homo; nunc uero cum sonat, homo, aut filius hominis, manifestior insinuatur distantia. Hoc sane retinendum est, quia omnis filius hominis homo, quamuis non omnis homo filius hominis possit intelligi: Adam quippe homo, sed non filius hominis. Quapropter hinc iam licet attendere atque discernere, quid hoc in loco inter hominem et filium hominis distet: ut qui portant imaginem terreni hominis, qui non est filius hominis, hominum nomine significentur; qui autem portant imaginem celestis hominis , filii hominum potius appellentur. Ille enim et uetus homo dicitur, iste autem nouus : sed nouus ex uetere nascitur, quoniam spiritualis regeneratio mutatione uite terrene atque secularis inchoatur; et ideo iste filius hominis nuncupatur. Homo igitur hoc loco est terrenus, filius autem hominis celestis: et ille longe seiunctus a Deo, hic autem presens Deo: et propterea illius memor est, tanquam in longinquo positi; hunc uero uisitat, quem presens illustrat uultu suo: Longeest enim a peccatoribus salus , et, Signatum est in nobis lumen uultus tui, Domine . Sic in alio psalmo homines iumentis associatos, non per presentem interiorem illuminationem, sed per multiplicationem misericordie Dei qua eius bonitas usque ad infima intenditur, saluos fieri dicit cum ipsis iumentis; quoniam carnalium hominum salus carnalis est, tanquam pecorum. Filios autem hominum seiungens ab eis quos homines pecudibus iunxit, longe sublimiori modo, ipsius ueritatis illustratione, et quadam uitalis fontis inundatione, beatos fieri predicat. Sic enim dicit: Homines et iumenta saluos facies, Domine; sicut multiplicata est misericordia tua, Deus. Filii autem hominum in protectione alarum tuarum sperabunt. Inebriabuntur ab uberate domus tue, et torrente deliciarum tuarum potabis eos. Quoniam apud te est fons uite, et in lumine tuo uidebimus lumen. Pretende misericordiam tuam scientibus te . Memor est igitur hominis per multiplicationem misericordie, sicut iumentorum; quia multiplicata misericordia etiam ad longe positos peruenit: uisitat uero filium hominis, cui sub protectione alarum suarum posito pretendit misericordiam, et in lumine suo lumen prebet, et eum deliciis suis potat, et inebriat ubertate domus sue, ad obliuiscendas erumnas et errores preterite conuersationis. Hunc filium hominis, id est hominem nouum, penitentia ueteris parturit cum dolore et gemitu. Iste quamuis nouus, tamen adhuc carnalis dicitur, cum lacte nutritur, Non potui uobis loqui quasi spiritualibus, sed quasi carnalibus, inquit Apostolus; et ut ostenderet iam regeneratos, Tanquam paruulis, ait, in Christo, lac uobis potum dedi, non cibum. Iste cum relabitur,  quod sepe accidit, ad ueterem uitam, cum exprobratione audit quod homo sit: Nonne homines estis, inquit, et secundum hominem ambulatis .

11. [uers. 6, 7.] Filius igitur hominis primo [1 1Kb] uisitatus est in ipso homine Dominico  , nato ex Maria uirgine. De quo propter ipsam infirmitatem carnis, quam Sapientia Dei gestare dignata est, et passionis humilitatem recte dicitur: Minuisti eum paulo minus ab Angelis. Sed additur illa clarificatio qua resurgens ascendit in celum: Gloria, inquit, et honore coronasti eum; et constituisti eum super opera manuum tuarum. Quandoquidem et Angeli sunt opera manuum Dei, etiam super Angelos constitutum accipimus unigenitum Filium, quem minutum paulo minus ab Angelis per humilitatem carnalis generationis atque passionis audimus et credimus.

12. [uers. 8, 9.] Omnia, inquit, subiecisti sub pedibus eius. Nihil excipit, cum dicit omnia. Et ne aliter liceret intelligi, sic Apostolus credi iubet, cum dicit, excepto eo qui ei subiecit omnia ; et hoc ipso huius psalmi testimonio utitur ad Hebreos , cum ita uult omnia intelligi esse subiecta Domino nostro Iesu Christo, ut nichil exceptum sit. Nec tamen quasi aliquid magnum uidetur adiungere, cum dicit: Oues et boues uniuersas, insuper et pecora campi; uolucres celi, et pisces maris, qui perambulant semitas maris. uidetur enim relictis celestibus uirtutibus et Potestatibus et omnibus exercitibus Angelorum, relictis etiam ipsis hominibus, tantum ei pecora subiecisse; nisi oues et boues intelligamus animas sanctas, uel innocentie fructum dantes, uel etiam operantes ut terra fructificet, id est, ut terreni homines ad spiritualem ubertatem regenerentur. Has ergo animas sanctas, non hominum tantum, sed etiam omnium Angelorum oportet accipere, si uolumus hinc intelligere omnia esse subiecta Domino nostro Iesu Christo; nulla enim creatura subiecta non erit, cui primates, ut ita dicam, spiritus subiiciuntur. Sed unde probabimus oues posse accipi etiam sublimiter beatos, non homines, sed angelice creature spiritus? An ex eo quod Dominus dicit reliquisse se nonaginta nouem oues in montibus, id est in sublimioribus locis, et descendisse propter unam  Si enim unam ouem lapsam humanam animam accipiamus in Adam, quia etiam Eua de illius latere facta est , quorum omnium spiritualiter tractandorum et considerandorum nunc tempus non est, restat ut nonaginta nouem relicte in montibus, non humani, sed angelici spiritus intelligantur. Nam de bobus facilis expeditio [2 1Kb] est huius sententie; quoniam ipsi homines non ob aliud boues dicti sunt, nisi quod euangelizando uerbum Dei Angelos imitantur, ubi dictum est: Boui trituranti os non infrenabis . Quanto igitur facilius ipsos Angelos nuntios ueritatis, boues accipimus; quando Euangeliste participatione  nominis eorum, boues uocati sunt  Subiecisti ergo, inquit, oues et boues uniuersas, id est, omnem sanctam spiritualem creaturam: in qua etiam sanctorum hominum [1 1Kb] accipimus qui sunt in Ecclesia, in illis uidelicet torcularibus que sub alia similitudine lune ac stellarum insinuata sunt.

13. Insuper, ait, et pecora campi. Nullo modo uacat quod additum est, insuper. Primo, quia pecora campi possunt intelligi et oues et boues; ut si rupium et arduorum locorum pecora capre sunt, bene intelligantur oues pecora campi. Itaque etiamsi ita positum esset, Oues et boues uniuersas et pecora campi, recte quereretur quid sibi uellent pecora campi, cum etiam oues et boues hoc possint intelligi; quod uero additum est etiam, insuper, cogit omnino ad nescio quam differentiam cognoscendam. Sed sub hoc uerbo quod positum est, insuper, non solum pecora campi, sed etiam uolucres celi, et pisces maris, qui perambulant semitas maris, accipiendi sunt. Que est igitur ista distantia? ueniant in mentem torcularia, habentia uinacia et uinum; et area, continens paleas et frumentum ; et retia, quibus inclusi sunt pisces boni et mali ; et arca Ne, in qua et immunda et munda erant animalia : et uidebis Ecclesias interim hoc tempore usque ad ultimum iudicii tempus, non solum oues et boues continere, id est sanctos laicos et sanctos ministros, sed insuper et pecora campi, uolucres celi, et pisces maris, qui perambulant semitas maris. Pecora enim campi congruentissime accipiuntur homines in carnis uoluptate gaudentes, ubi nichil arduum, nichil laboriosum ascendunt. Campus est enim etiam lata uia, que ducit ad interitum ; et in campo Abel occiditur . Quare metuendum est, ne quisque descendens a montibus iustitie Dei, Iustitia enim, inquit, tua uelut montes Dei , latitudines et facilitates uoluptatis carnalis eligens, a diabolo trucidetur. uide nunc etiam uolucres celi, superbos, de quibus dicitur: Posuerunt in celum os suum . uide quam in altum uento portentur, qui dicunt: Linguam nostram magnificabimus, labia nostra apud nos [2 1Kb] sunt, quis noster Dominus est  Intuere etiam pisces maris, hoc est curiosos qui perambulant semitas maris, id est, inquirunt in profundo huius seculi temporalia, que tanquam semite in mari tam cito euanescunt et intereunt, quam rursus aqua confunditur, postquam transeuntibus locum dederit uel nauibus, uel quibuscumque ambulantibus aut natantibus. Non enim ait tantum, Ambulant semitas maris; sed, perambulant dixit; ostendens pertinacissimum studium inania et preterfluentia requirentium. Hec autem tria genera uitiorum, id est uoluptas carnis, et superbia, et curiositas, omnia peccata concludunt. Que mihi uidentur a Ioanne apostolo enumerata, cum dicit: Nolite diligere mundum, quoniam omnia que in mundo sunt, concupiscentia  carnis est, et concupiscentia oculorum, et ambitio seculi . Per oculos enim maxime curiositas preualet; reliqua uero quo pertineant, manifestum est. Et illa Dominici hominis  tentatio tripartita est: per cibum, id est per concupiscentiam carnis, ubi suggeritur, Dic lapidibus istis ut pane fiant : per inanem iactantiam, ubi in monte constituto ostenduntur omnia regna huius terre, et promittuntur si adorauerit: per curiositatem, ubi de pinna templi admonetur ut se deorsum mittat, tentandi gratia utrum ab Angelis suscipiatur. Itaque postea quam nullo istorum tentamento ualere apud eum potuit inimicus, hoc de illo dicitur. Postquam compleuit omnem tentationem diabolus . Propter torculariorum itaque significationem, subiecta sunt pedibus eius non solum uina, sed etiam uinacia: non solum scilicet oues et boues, id est sancte anime fidelium, uel in plebe, uel in ministris; sed in super et pecora uoluptatis, et uolucres superbie, et pisces curiositatis: que omnia genera peccatorum nunc bonis et sanctis mixta esse in Ecclesiis uidemus. Operetur igitur in Ecclesiis suis, et a uinaciis uinum separet: nos demus operam ut uinum simus et oues aut boues; non uinacia, aut pecora campi, aut uolucres celi, aut pisces maris qui perambulant semitas maris. Non quia ista nomina isto solo modo intelligi et explicari possunt, sed pro locis; namque alibi aliud significant. Et hec regula in omni allegoria retinenda est, ut pro sententia presentis loci consideretur quod per similitudinem dicitur; hec est enim dominica et apostolica disciplina. Repetamus ergo ultimum uersum qui etiam in principio Psalmi ponitur, et laudemus Deum dicentes: Domine Dominus noster, quam admirabile est nomen tuum in uniuersa terra! Decenter quippe post textum sermonis ad caput reditur, quo totus idem sermo referendus est.



IN PSALMUM IX ENARRATIO.

1. [uers. 1.] Psalmi huius inscriptio est: In finem pro occultis Filii, Psalmus ipsi Dauid. De occultis Filii queri potest: sed quia non addidit cuius, ipsum unigenitum Dei Filium oportet intelligi. Ubi enim de filio Dauid Psalmus inscriptus est, Cum fugeret, inquit, a facie Abessalon filii sui ; cum et nomen eius dictum esset, et ob hoc latere non posset de quo diceretur, non tamen dictum est tantum, a facie Abessalon filii, sed additum est, sui. Hic uero, et quod non additum est, sui, et quod de Gentibus multa dicit, non potest recte accipi Abessalon: neque enim bellum quod cum patre ille perditus gessit, ullo modo ad Gentes pertinet, cum populus tantum Isrel aduersus se ibi diuisus sit. Canitur itaque iste psalmus pro occultis unigeniti Filii Dei. Nam et ipse Dominus cum sine additamento ponit Filium, seipsum unigenitum uult intelligi, ubi ait: Si uos Filius liberauerit, tunc uere liberi eritis . Non  enim dixit, Filius Dei; sed tantum dicendo Filius, dat intelligi cuius sit filius. Quam locutionem non recipit nisi excellentia eius de quo ita loquimur, ut etiamsi non eum nominemus, possit intelligi: ita enim dicimus, Pluit, serenat, tonat, et si qua sunt talia, nec addimus quis id faciat; quia omnium mentibus sponte sese offert excellentia facientis, nec uerba desiderat. Que sunt igitur occulta Filii? In quo uerbo primum intelligendum est esse aliqua Filii manifesta, a quibus distinguuntur hec que appellantur occulta. Quamobrem, quoniam duos aduentus Domini credimus, unum preteritum, quem Iudei non intellexerunt, alterum futurum, quem utrique speramus; et quoniam iste quem Iudei non intellexerunt, Gentibus profuit, non inconuenienter accipitur de hoc aduentu dici, pro occultis Filii, ubi cecitas ex parte Isrel facta est, ut plenitudo Gentium intraret . Duo etiam iudicia insinuantur per Scripturas, si quis aduertat; unum occultum, alterum manifestum. Occultum nunc agitur, de quo apostolus Petrus dicit: Tempus est ut iudicium incipiat a domo Domini . Occultum itaque iudicium est pena, qua nunc unusquisque hominum aut exercetur ad purgationem, aut admonetur ad conuersionem, aut si contempserit uocationem et disciplinam Dei, excecatur ad damnationem. Iudicium autem manifestum est, quo uenturus Dominus iudicabit uiuos et mortuos, omnibus fatentibus eum esse a quo et bonis premia, et malis supplicia tribuentur. Sed tunc illa confessio, non ad remedium malorum, sed ad cumulum damnationis ualebit. De his duobus iudiciis, uno occulto, alio manifesto, uidetur mihi Dominus dixisse, ubi ait, Qui in me credit, transiit de morte ad uitam, nec in iudicium ueniet , in iudicium scilicet manifestum: nam hoc quod transit de morte ad uitam per nonnullam afflictionem, qua flagellat omnem filium quem recipit, iudicium occultum est; Qui autem non credit, inquit, iam iudicatus est ; id est, isto occulto iudicio iam preparatus est ad illud manifestum. Hec duo iudicia etiam in Sapientia legimus, ubi scriptum est: Propter hoc tanquam pueris insensatis iudicium in derisum dedisti; hi autem hoc iudicio non correcti, dignum Dei iudicium experti sunt . Qui ergo non corriguntur isto occulto Dei iudicio, dignissime illo manifesto punientur. Quocirca in hoc psalmo obseruanda sunt occulta Filii, id est, et humilis eius aduentus quo profuit Gentibus cum cecitate Iudeorum, et pena que nunc occulte agitur, nondum damnatione peccantium, sed aut exercitatione conuersorum, aut admonitione ut conuertantur, aut cecitate ut damnationi preparentur qui conuerti noluerint.

2. [uers. 2.] Confitebor tibi, Domine, in toto corde meo. Non in toto corde confitetur Deo, qui de prouidentia eius in aliquo dubitat: sed qui iam cernit occulta sapientie Dei, quantum sit inuisibile premium eius, qui dicit, Gaudemus in tribulationibus ; et quemadmodum omnes cruciatus,  qui corporaliter inferuntur aut exerceant conuersos ad Deum, aut ut conuertantur admoneant, aut iuste damnationi ultime preparent obduratos, et sic omnia ad diuine prouidentie regimen referantur, que stulti quasi casu et temere et nulla diuina administratione fieri putant. Narrabo omnia mirabilia tua. Narrat omnia mirabilia Die, qui ea non solum in corporibus palam, sed in animis inuisibiliter quidem, sed longe sublimius et excellentius fieri uidet. Nam terreni homines et occultis dediti, magis mirantur resurrexisse in corpore mortuum Lazarum, quam resurrexisse in anima persecutorem Paulum. Sed quoniam uisibile miraculum ad illuminationem animam uocat, inuisibile autem eam que uocata uenit illuminat; omnia narrat mirabilia Dei, qui credens uisibilibus ad intelligenda inuisibilia transitum facit.

3. [uers. 3.] Letabor, et exsultabo in te. Non iam in hoc seculo; non in uoluptate contrectationis corporum, nec in palati et lingue saporibus, nec in suauitate odorum, nec in iucunditate sonorum transeuntium, nec in formis corporum uarie coloratis, nec in uanitatibus laudis humane, nec in coniugio et prole moritura, nec in superfluis temporalium diuitiarum, nec in conquisitione huius seculi, siue que locorum spatiis tenditur, siue que successione temporis uoluitur: sed letabor et exsultabo in te, uidelicet in occultis Filii, ubi signatum est in nobis lumen uultus tui, Domine ; etenim Abscondes eos, inquit, in abscondito uultus tui . Letabitur ergo et exsultabit in te, qui narrat omnia mirabilia tua. Narrabit autem omnia mirabilia tua, siquidem nunc per prophetiam dictum est [1 1Kb] , ille qui non uenit uoluntatem suam facere, sed uoluntatem eius qui eum misit .

4. [uers. 4.] Iam enim incipit apparere persona Domini in hoc psalmo loquens. Nam sequitur: Psallam nomini tuo, Altissime, in conuertendo inimicum meum retrorsum. Huius ergo inimicus quando retro conuersus est? An quando ei dictum est: Redi retro. Satanas  tunc enim qui tentando se preponere cupiebat retro factus est, non decipiendo tentatum et in eum nichil ualendo. Retro enim sunt terreni homines; celestis autem homo prior factus est, quamuis post uenerit: primus enim homo de terra terrenus; secundus homo de celo celestis . Sed de ipsa stirpe ueniebat, a quo dictum est: Qui post me uenit, ante me factus est . Et Apostolus ea que retro sunt obliuiscitur, et in ea que ante sunt se extendit . Conuersus est igitur inimicus retro, postquam non ualuit hominem celestem decipere tentatum, et se ad terrenos conuertit ubi dominari potest. Quapropter nullus hominum eum precedit et retro eum esse facit, nisi qui deponens imaginem terren hominis portauerit imaginem celestis . Iam uero si quod dictum est, inimicum meum, generaliter uel peccatorem uel gentilem hominem magis  uelimus accipere, non erit absurdum. Nec pena erit quod dictum est, In conuertendo inimicum meum retrorsum; sed beneficium, et tale beneficium, ut huic comparari nichil possit. Quid enim beatius quam deponere superbiam, et non uelle Christum precedere, ueluti sanus sit cui medicus non sit necessarius; sed malle retro ire post Christum, qui discipulum uocans ut perficiatur, dicit, Sequere me  Sed tamen accommodatius de diabolo dictum intelligitur: In conuertendo inimicum meum retrorsum. Diabolus quippe retrorsum conuersus est etiam in persecutione iustorum, et multo utilius persecutor est, quam si dux et princeps preiret. Psallendum est igitur nomini Altissimi in conuertendo inimicum retrorsum; quoniam malle debemus eum persequentem fugere, quam ducentem sequi: habemus enim quo fugiamus et abscondamur in occultis Filii, quia Dominus factus est refugium nobis .

5. [uers. 5.] Infirmabuntur, et peribunt a facie tua. Qui infirmabuntur et peribunt, nisi iniqui et impii? Infirmabuntur, dum nichil ualebunt; et peribunt, quia non erunt impii; a facie Dei, id est a cognitione Dei, sicut periit ille qui dixit: uiuo autem iam non ego, uiuit autem in me Christus . Sed quare infirmabuntur, et peribunt impii a facie tua? Quoniam fecisti iudicium meum, inquit, et causam meam: id est, iudicium illud in quo iudicari uisus sum, meum fecisti; et causam illam in qua me iustum et innocentem homines damnauerunt, meam fecisti. Hec enim ei militauerunt ad nostram liberationem: sicut et naute dicunt uentum suum, quo utuntur ad bene nauigandum.

6. Sedisti super thronum, qui iudicas equitatem. Siue Filius Patri dicat, qui etiam illud dixit, Non haberes in me potestatem, nisi tibi datum fuisset desuper , idipsum ad equitatem Patris et ad occulta sua referens, quod iudex hominum ad utilitatem hominum iudicatus est: siue homo dicat Deo, Sedisti super thronum, qui iudicas equitatem, animam suam thronum eius appellans, ut corpus sit fortasse terra, que scabellum pedum eius dicta est ; Deus enim erat in Christo mundum reconcilians sibi : siue anima Ecclesie [1 1Kb] iam perfecta et sine macula et ruga , digna scilicet occultis Filii, quia introduxit eam rex in cubiculum suum , dicat sponso suo, Sedisti super thronum, qui iudicas equitatem, quia resurrexisti a mortuis, et ascendisti in celum, et sedes ad dexteram Patris: quelibet ergo harum sententia placeat, quo iste uersus referatur, regulam fidei non excedit.

7. [uers. 6.] Increpasti gentes, et periit impius. Conuenientius hoc Domino Iesu Christo dici, quam ipsum dicere, accipimus. Quis enim alius increpauit gentes, et periit impius, nisi qui postea quam ascendit in celum, misit Spiritum sanctum, quo completi Apostoli, cum fiducia predicarent uerbum Dei, et peccata hominum  libere arguerent? qua increpatione periit impius; quia iustificatus est impius, et factus est pius. Nomen eorum delesti in seculum, et in seculum seculi. Deletum est nomen impiorum: non enim appellantur impii, qui Deo uero credunt. Deletur autem nomen eorum in seculum, id est, quamdiu temporale seculum uoluitur. Et in seculum seculi. Quid est seculum seculi, nisi cuius effigiem et tanquam umbram habet hoc seculum? uicissitudo enim temporum sibi succedentium, dum luna minuitur et rursus impletur, dum sol omni anno locum suum repetit, dum uer, uel estas, uel autumnus, uel hiems sic transit ut redeat, eternitatis quedam imitatio est. Sed huius seculi seculum est quod incommutabili eternitate consistit. Sicut uersus in animo, et uersus in uoce: ille intelligitur, iste auditur; et ille istum modificat: et ideo ille in arte operatur et manet, iste in ere sonat et transit. Sic huius mutabilis seculi modus ab illo incommutabili seculo definitur, quod dicitur seculum seculi: et ideo illud in arte Dei, hoc est in Sapientia et uirtute permanet; hoc autem in creature administratione peragitur. Si tamen non repetitio est, ut postea quam dictum est in seculum, ne hoc acciperetur quod transit, subiiceretur in seculum seculi. Nam in grecis exemplaribus sic est: , ; quod Latini plerique interpretati sunt, non in seculum, et in seculum seculi, sed, in eternum, et in seculum seculi: ut in eo quod dictum est in seculum seculi, illud exponeretur quod dictum est in eternum. Nomen ergo impiorum delesti in eternum, quia deinceps nunquam erunt impii. Et si in hoc seculum non tenditur nomen eorum, multo minus in seculum seculi.

8. [uers. 7.] Inimici defecerunt framee in finem. Non pluraliter inimici, sed singulariter huius inimici. Cuius autem inimici, nisi diaboli framee defecerunt? He autem intelliguntur diuerse opiniones erroris, quibus ille animas tanquam gladiis perimit. His gladiis uincendis et ad defectum perducendis instat ille gladius, de quo in septimo psalmo dicitur: Nisi conuertamini, gladium suum uibrabit . Et forte iste est finis in quem framee deficiunt inimici, quia usque ad ipsum aliquid ualent; ipse nunc operatur occulte, ultimo autem iudicio palam uibrabitur. Hoc destruuntur ciuitates; nam ita sequitur, Inimici defecerunt framee in finem; et ciuitates destruxisti: ciuitates autem in quibus diabolus regnat, ubi dolosa et fraudulenta consilia tanquam curie locum obtinent, cui principatui quasi satellites et ministri adsunt officia quorumque membrorum, oculi ad curiositatem, aures ad lasciuiam, uel si quid est aliud quod in malam partem libenter auditur, manus ad rapinam uel quodlibet aliud facinus aut flagitium, et membra cetera in hunc modum tyrannico principatui, id est peruersis consiliis militantia. Huius ciuitatis quasi plebs est omnes delicate affectiones et turbulenti motus animi, quotidianas seditiones in homine agitantes. Ergo ubi rex, ubi curia, ubi ministri, ubi plebs inuenitur, ciuitas est: neque enim talia essent in malis ciuitatibus,  nisi prius essent in singulis hominibus, qui sunt tanquam elementa et semina ciuitatum. Has ciuitates destruit, cum excluso inde principe, de quo dictum est, Princeps huius seculi missus est foras , uastantur hec regna uerbo ueritatis, sopiuntur maligna consilia, turpes affectiones edomantur, membrorum et sensuum ministeria captiuantur, et ad iustitie et bonorum operum militiam transferuntur: ut iam, sicut Apostolus dicit, non regnet peccatum in nostro mortali corpore , et cetera huius loci. Tunc pacatur anima, et ordinatur homo ad quietem et ad beatitudinem capessendam. Periit memoria eorum cum strepitu: impiorum scilicet. Sed cum strepitu, siue quia fit strepitus, dictum est, cum impietas euertitur; non enim transit ad summam pacem, ubi summum silentium est, nisi qui magno strepitu prius cum suis uitiis belligerauerit: siue cum strepitu dictum est, ut pereat memoria impiorum etiam ipso strepitu pereunte, in quo tumultuatur impietas.

9. [uers. 8, 9.] Et Dominus in eternum permanet. Utquid ergo fremuerunt gentes, et populi meditati sunt inania, aduersus Dominum et aduersus Christum eius  nam Dominus in eternum permanet. Parauit in iudicio sedem suam, et ipse iudicabit orbem terrarum in equitate. Parauit, cum iudicatus est, sedem suam: per illam enim patientiam homo celum acquisiuit, et Deus in homine [1 1Kb] credentibus profuit; et hoc est occultum Filii iudicium. Sed quia etiam palam manifesteque uenturus est ad uiuos et mortuos iudicandos, parauit in occulto iudicio sedem suam; et ipse item palam iudicabit orbem terrarum in equitate, id est, meritis digna distribuet, agnos ad dexteram ponens, hedos ad sinistram . Iudicabit populos cum iustitia. Hoc est quod superius dictum est, Iudicabit orbem terrarum in equitate: non quemadmodum iudicant homines, qui corda non uident, a quibus plerumque deteriores absoluuntur quam condemnantur; sed in equitate et cum iustitia Dominus iudicabit, testimonium perhibente conscientia, et cogitationibus accusantibus seu defendentibus .

10. [uers. 10.] Et factus est Dominus refugium pauperi  . Quantumlibet persequatur inimicus ille, qui conuersus est retro, quid nocebit eis quorum refugium factus est Dominus? Sed hoc fiet, si in seculo hoc, cuius ille magistratus est, pauperes esse delegerint, nichil amando quod uel hic uiuentem aut amantem deserit, uel a moriente deseritur; tali enim pauperi refugium factus est Dominus, Adiutor in opportunitatibus, in tribulatione. Sic pauperes facit, quoniam flagellat omnem filium quem recipit . Nam quid sit adiutor in opportunitatibus, exposuit cum addidit, in tribulatione: non enim conuertitur anima ad Deum, nisi dum ab hoc seculo auertitur; nec opportunius ab hoc seculo auertitur, nisi nugatoriis eius et noxiis et perniciosis uoluptatibus labores  doloresque misceantur.

11. [uers. 11.] Et sperent in te [1 1Kb] qui cognoscunt nomen tuum: cum destiterint sperare in diuitiis et in aliis huius seculi blandimentis. Querentem quippe animam ubi figat spem, cum ab hoc mundo auellitur, opportune excipit cognitio nominis Dei [2 1Kb] : nam nomen ipsum Dei nunc usquequaque uulgatum est; sed cognitio nominis est, cum ille cognoscitur cuius est nomen: non enim nomen propter se nomen est, sed propter id quod significat. Dictum est autem, Dominus nomen est illi . Quapropter qui se libenter Deo famulum subdit, cognouit hoc nomen. Et sperent in te qui cognoscunt nomen tuum. Item Dominus dicit ad Moysen: Ego sum qui sum; et dices filiis Isrel: Misit me qui est . Sperent ergo in te qui cognoscunt nomen tuum: ne sperent in his rebus que temporis uolubilitate preterfluunt, nichil habentes nisi, erit, et fuit; quoniam quod in illis futurum est, cum uenerit, fit statim preteritum; exspectatur cum cupiditate, amittitur cum dolore. In Dei autem natura non erit aliquid, quasi nondum sit; aut fuit, quasi iam non sit: sed est tantum id quod est, et ipsa est eternitas. Desinant igitur sperare et diligere temporalia, et se ad eternam spem conferant, qui cognoscunt nomen eius qui dixit: Ego sum qui sum, et de quo dictum est: Misit me qui est. Quoniam non dereliquisti querentes te, Domine. Qui eum querunt, iam transeuntia et moritura non querunt: nemo enim potest duobus dominis seruire .

12. [uers. 12.] Psallite Domino, qui habitat in Sion: his dicitur, quos non derelinquit querentes se Dominus. Ipse habitat in Sion, quod interpretatur Speculatio, et gestat imaginem Ecclesie que nunc est: sicut Ierusalem gestat imaginem Ecclesie que futura est, id est ciuitatis sanctorum iam angelica uita fruentium; quia Ierusalem interpretatur uisio pacis. Precedit autem speculatio uisionem, sicut ista Ecclesia precedit eam que promittitur, ciuitatem immortalem et eternam. Sed precedit tempore, non dignitate: quia honorabilius est quo peruenire nitimur, quam id quod agimus, ut peruenire mereamur; agimus autem speculationem, ut perueniamus ad uisionem. Sed etiam ipsam, que nunc est, Ecclesiam nisi Dominus inhabitaret, iret in errorem quamlibet studiosissima speculatio: et huic Ecclesie dictum est, Templum enim Dei sanctum est, quod estis uos ; et, In interiore homine habitare Christum per fidem in cordibus uestris . Precipitur ergo nobis ut psallamus Domino, qui habitat in Sion, ut concorditer Dominum Ecclesie inhabitatorem laudemus. Annuntiate inter gentes mirabilia eius: et factum est, et non desinet fieri.

13. [uers. 13.] Quoniam requirens sanguinem eorum memoratus est. Quasi responderetur ab his qui missi sunt euangelizare, illi precepto [3 1Kb] quod dictum est,  Annuntiate inter gentes mirabilia eius; et diceretur, Domine, quis credidit auditui nostro  et, Propter te occidimur tota die , conuenienter sequitur, dicens, non sine magno fructu eternitatis morituros in persecutione Christianos: Quoniam requirens sanguinem eorum memoratus est. Sed cur sanguinem eorum maluit dicere? An quasi alius imperitior et minoris fidei quereret dicens, Quomodo annuntiabunt, cum in eos infidelitas gentium seuitura sit; huic respondetur, Quoniam requirens sanguinem eorum memoratus est; id est, ueniet ultimum iudicium, ubi et interfectorum gloria, et interficientium pena manifesta sit? Memoratus est autem, nemo ita positum putet, quasi obliuio cadat in Deum; sed quia post longum tempus futurum est iudicium, secundum affectum infirmorum hominum positum est, qui quasi oblitum Deum putant, quia non tam cito facit quam ipsi uolunt. His dicitur etiam quod sequitur, Non est oblitus clamorem pauperum; id est, non ut putatis oblitus est: quasi dicerent postea quam audierunt, Memoratus est, Ergo oblitus erat; Non est oblitus, inquit, clamorem pauperum.

14. [uers. 14, 15.] Sed quero quis clamor pauperum sit quem Deus non obliuiscitur. An iste clamor est, cuius hec uerba sunt: Miserere mei, Domine, uide humilitatem meam ab inimicis meis? Quare ergo non dixit, Miserere nostri, Domine, uide humilitatem nostram ab inimicis nostris, tanquam multi pauperes clament; sed tanquam unus, Miserere mei, Domine? An quia unus interpellat pro sanctis, qui primus pauper pro nobis factus est, cum esset diues , et ipse dicit: Qui exaltas me de portis mortis, ut annuntiem uniuersas laudes tuas in portis filie Sion? Exaltatur enim homo in illo non solum quem gestat, quod caput Ecclesie est, sed etiam quisquis nostrum est in ceteris membris; et exaltatur ab omnibus prauis cupiditatibus, que sunt porte mortis, quia per illas itur in mortem. Mors autem est iam ipsa letitia in perfruendo, cum quisque adipiscitur quod perdite concupiuit: radix est enim omnium malorum cupiditas ; et propterea porta mortis est, quia mortua est uidua que in deliciis uiuit : ad quas delicias per cupiditates tanquam per portas mortis peruenitur. Sunt autem porte filie Sion, omnia optima studia, per que uenitur ad uisionem pacis in sancta Ecclesia. In his igitur portis bene annuntiantur uniuerse laudes Dei, ut non detur sanctum canibus, neque proiiciantur margarite ante porcos ; qui malunt pertinaciter latrare, quam studiose querere, aut qui nec latrare nec querere, sed in suarum uoluptatum ceno uolutari. Cum autem in bonis studiis laudes Dei annuntiantur, petentibus datur, et querentibus manifestatur, et pulsantibus aperitur. An forte porte mortis sunt corporales sensus et oculi, qui aperti sunt homini cum de ligno uetito gustasset , a quibus exaltantur, quibus dicitur ut querant non que uidentur, sed que non uidentur; quia que uidentur temporalia  sunt, que autem non uidentur eterna sunt : et porte sunt filie Sion, sacramenta et initia fidei, que pulsantibus aperiuntur, ut perueniatur ad occulta Filii? Non enim oculus uidit, aut auris audiuit, aut in cor hominis ascendit, que preparauit Deus diligentibus se . Huc usque est clamor pauperum, quem non oblitus est Dominus.

15. [uers. 16.] Deinde sequitur, Exsultabo super salutare tuum: id est, cum beatitudine continebor a salutari tuo, quod est Dominus noster iehsu Christus, uirtus et Sapientia Dei . Ergo Ecclesia dicit que hic affligitur, et spe salua est: quamdiu occultum est Filii iudicium, ipsa spe dicit, Exsultabo super salutare tuum; quia nunc circumstrepente seu ui, seu errore Gentilium atteritur. Infixe sunt gentes in corruptione, quam fecerunt: animaduerte quemadmodum seruetur pena peccatori de operibus suis; et quemadmodum qui uoluerunt persequi Ecclesiam, in ea corruptione sint fixi, quam se inferre arbitrabantur: nam interficere corpora cupiebant, cum ipsi in anima morerentur. In muscipula ista, quam occultauerunt, comprehensus est pes eorum. Muscipula occulta, est dolosa cogitatio. Pes anime recte intelligitur amor: qui cum prauus est, uocatur cupiditas aut libido; cum autem rectus, dilectio uel caritas. Amore enim mouetur tanquam ad locum quo tendit. Locus autem anime non in spatio aliquo est, quod forma occupat corporis, sed in delectatione, quo se peruenisse per amorem letatur: delectatio autem perniciosa sequitur cupiditatem, fructuosa caritatem. Unde et radix dicta est cupiditas. . Radix porro tanquam pes arboris intelligitur. Radix dicta est et caritas, ubi de seminibus Dominus loquitur, que in petrosis locis exurente sole [1 1Kb] arescunt, quia non habent altam radicem . Unde significat eos qui gaudent excipiendo uerbum ueritatis, sed cedunt persecutionibus, quibus sola caritate resistitur. Et Apostolus dicit: Ut in caritate radicati et fundati possitis comprehendere . Pes ergo peccatorum, id est amor, comprehenditur in muscipula quam occultant; quia cum fraudulentam actionem consecuta fuerit delectatio, cum eos tradiderit Deus in concupiscentiam cordis eorum , iam illa delectatio alligat eos, ut inde abrumpere amorem et ad utilia conferre non audeant; quia cum conati fuerint, dolebunt animo, tanquam pedem de compede exuere cupientes; cui dolori succumbentes, a perniciosis delectationibus nolunt abscedere. In muscipula ergo quam occultauerunt, id est in fraudulento consilio, comprehensus est pes eorum, amor scilicet qui per fraudem peruenit ad uanam letitiam, qua comparatur dolor.

16. [uers. 17.] Cognoscitur [2 1Kb] Dominus iudicia faciens.  Hec sunt iudicia Dei: non ab illa tranquillitate beatitudinis sue, nec a secretis sapientie, quibus recipiuntur beate anime, profertur ferrum, aut ignis, aut bestia, aut aliquid tale quo crucientur peccatores. Sed quomodo cruciantur, et quomodo facit Dominus iudicium? In operibus, inquit, manuum suarum comprehensus est peccator.

17. [uers. 18-21.] Hic interponitur, Canticum diapsalmatis  : quasi occulta letitia, quantum existimare possumus, separationis que nunc fit, non locis, sed affectionibus animorum, inter peccatores et iustos, sicut granorum a paleis adhuc in area. Et sequitur, Conuertantur peccatores in infernum; id est, dentur in manus suas, cum eis parcitur, et illaqueentur delectatione mortifera. Omnes gentes que obliuiscuntur Deum: quia cum non probauerunt Deum habere in notitia, dedit illos Deus in reprobum sensum .

18. Quia non in finem obliuio erit pauperis [1 1Kb] : qui uidetur nunc in obliuione esse, cum peccatores felicitate huius seculi florere existimantur, et iusti laborare; sed patientia, inquit, pauperum non periet [2 1Kb] in eternum. Quapropter nunc patientia opus est ad perferendos malos, qui iam uoluntatibus separati sunt, donec etiam ultimo iudicio separentur.

19. Exsurge, Domine, non preualeat homo. Imploratur futurum iudicium: sed antequam ueniat, Iudicentur, inquit, gentes in conspectu tuo: hoc est in occulto, quod dicitur coram Deo, paucis sanctis et iustis intelligentibus. Constitue, Domine, legislatorem super eos. uidetur mihi Antichristum significare, de quo Apostolus dicit: Cum reuelabitur homo peccati . Sciant gentes [3 1Kb] quoniam homines sunt: ut qui nolunt liberari a Filio Dei, et pertinere ad filium hominis, et esse filii hominum, id est noui homines, seruiant homini, id est ueteri homini peccatori, quoniam homines sunt.


IN PSALMUM ALTERUM IX.

20. [uers. 1-3.] Et quia ille ad tantum culmen inanis glorie uenturus creditur, tanta ei licebit facere, et in omnes homines, et in sanctos Dei, ut tunc uere nonnulli infirmi arbitrentur Deum res humanas negligere; interposito diapsalmate, subiicit tanquam uocem gementium; et querentium cur iudicium differatur: Utquid, Domine, inquit, recessisti longe? Deinde qui sic quesiuit, tanquam repente intellexerit, aut quasi sciens interrogauerit ut doceret, subiicit dicens; Despicis in opportunitatibus, in tribulationibus; id est, opportune despicis, et facis tribulationes ad inflammandos animos desiderio aduentus tui: his enim iucundior est fons ille uite, qui multum sitierint; itaque insinuat consilium dilationis, dicens:  dum superbit impius, incenditur pauper. Mirum est et uerum, quanto studio bone spel paruuli accendantur ad recte uiuendum, comparatione peccantium. Quo mysterio agitur, ut etiam hereses esse permittantur: non quia ipsi heretici hoc uolunt; sed quia hoc de peccatis eorum diuina operatur Prouidentia, que lucem et facit et ordinat, tenebras autem tantum ordinat , ut sit earum comparatione lux gratior, sicut hereticorum comparatione iucundior est inuentio ueritatis: ea quippe comparatione probati manifesti fiunt inter homines qui Deo noti sunt.

21. Comprehenduntur in cogitationibus suis, quibus cogitant: id est, male cogitationes eorum uincula illis fiunt. Sed quare fiunt uincula? Quoniam laudatur peccator, inquit, in desideriis anime sue. Adulantium lingue alligant animas in peccatis: delectat enim ea facere, in quibus non solum non metuitur reprehensor, sed etiam laudator auditur. Et qui iniqua gerit, benedicitur: hinc comprehenduntur in cogitationibus suis, quibus cogitant.

22. [uers. 4.] Irritauit Dominum peccator. Nemo gratuletur homini qui prosperatur in uia sua, cuius peccatis deest ultor, et adest laudator: maior hec ira Domini est. Irritauit enim Dominum peccator, ut ista patiatur, id est, ut correptionis flagella non patiatur. Irritauit Dominum peccator: secundum multitudinem ire sue non exquiret. Multum irascitur, dum non exquirit, dum quasi obliuiscitur et non attendit peccata, et per fraudes et scelera ad diuitias honoresque peruenitur: quod maxime in illo Antichristo euenturum est, qui usque adeo beatus uidebitur hominibus, ut etiam Deus putetur. Sed quanta ista ira sit Dei, docent sequentia.

23. [uers. 5.] Non est Deus in conspectu eius, contaminantur uie eius in omni tempore. Qui nouit uel quid gaudeat, uel quid letetur in anima, nouit quantum malum sit luce deseri ueritatis [1 1Kb] ; cum magnum malum homines putent oculorum corporalium cecitatem, qua lux ista retrahitur. Quantam ergo penam patitur qui secundis rebus peccatorum suorum eo perducitur, ut non sit Deus in conspectu eius, et contaminentur uie eius in omni tempore, id est, cogitationes et consilia eius immunda sint! Auferuntur iudicia tua a facie eius. Animus enim male sibi conscius, dum sibi uidetur nullam penam pati, credit quod non iudicet Deus, et sic auferuntur iudicia Dei a facie eius, cum hec ipsa sit magna damnatio. Et omnium inimicorum suorum dominabitur. Ita enim traditur, quod reges omnes superaturus sit, et solus regnum obtenturus; quando etiam secundum Apostolum, qui de illo predicat, In templo Dei sedebit, extollens se super omne quod colitur et quod dicitur Deus .

24. [uers. 6.] Et quoniam traditus in concupiscentiam cordis sui et damnationi ultime destinatus, per nefarias artes ad illud uanum et inane culmen dominationemque uenturus est, propterea sequitur, Dixit enim  in corde suo: Non mouebor de generatione in generationem sine malo; id est, fama mea et nomen meum de hac generatione in generationem posterorum non transiet, nisi artibus malis adipiscar tam excelsum principatum, de quo posteri tacere non possint. Animus enim perditus et expers bonarum artium atque a iustitie lumine alienus, malis artibus sibi aditum molitur ad famam tam diuturnam, ut apud posteros etiam celebretur. Et qui non possunt bene innotescere, cupiunt uel male de se homines loqui, dummodo nomen latissime peruagetur. Quod hic arbitror dictum esse: Non mouebor de generatione in generationem sine malo. Est et alius intellectus. Si de generatione mortali ad eternitatis generationem se uenire non posse uanus et erroris plenus animus arbitratur, nisi artibus malis; quod quidem etiam de Simone diffamatum est , cum sceleratis artibus celum se putasset adepturum, et de humana generatione in diuinam generationem rebus magicis transiturum: quid ergo mirum, si etiam ille homo peccati, qui totam nequitiam et impietatem, quam omnes pseudoprophete inchoauerunt, impleturus est, et tanta signa facturus, ut decipiat, si fieri potest, etiam electos, dicturus est in corde suo: Non mouebor de generatione in generationem sine malo?

25. [uers. 7.] Cuius maledictione os eius [1 1Kb] plenum est, et amaritudine et dolo. Magnum enim maledictum est, tam nefandis artibus celum appetere, et ad capiendam eternam sedem talia merita comparare. Sed hac eius maledictione os plenum est: non enim habebit effectum ista cupiditas, sed intra os eius tantum ualebit ad eum perdendum, qui hec sibi ausus est polliceri cum amaritudine et dolo, id est, ira et insidiis quibus in suas partes conuersurus est multitudinem. Sub lingua eius labor et dolor. Nihil est laboriosius iniquitate et impietate: quem laborem sequitur dolor; quia non solum sine fructu, sed etiam ad perniciem laboratur. Qui labor et dolor ad illud refertur quod dixit in corde suo, Non mouebor de generatione in generationem sine malo: et propterea, sub lingua eius; non, in lingua; quoniam tacite ista cogitaturus est, hominibus autem alia locuturus, ut bonus et iustus et Dei filius uideatur.

26. [uers. 8.] Sedet in insidiis cum diuitibus. Quibus diuitibus, nisi eis quos huius seculi muneribus cumulabit? Et ideo in insidiis cum his sedere dictus est, quoniam falsam felicitatem ipsorum ad decipiendos homines ostentabit. Qui praua uoluntate dum tales esse cupiunt, et bona eterna non querunt, in laqueos eius incident. In occultis ut interficiat innocentem. In occultis puto dictum esse, ubi non facile intelligitur quid appetendum, quidue fugiendum sit: innocentem autem interficere, est ex innocente facere innocentem.

27. [uers. 9.] Oculi eius in pauperem respiciunt. Iustos enim maxime persecuturus est de quibus dictum est: Beati pauperes spiritu, quia ipsorum est regnum celorum . Insidiatur in occulto, uelut leo  in cubili suo. Leonem in cubili dicit eum in quo et uis et dolus operabitur. Prima enim persecutio Ecclesie uiolenta fuit, cum proscriptionibus, tormentis, cedibus, Christiani ad sacrificandum cogerentur: altera persecutio fraudulenta est, que nunc per cuiuscemodi [1 1Kb] hereticos et falsos fratres agitur: tertia superest per Antichristum uentura, qua nichil est periculosius, quoniam et uiolenta et fraudulenta erit. uim habebit in imperio, dolum in miraculis: ad uim relatum est, quod dictum est, leo; ad dolos, quod dictum est, in cubili suo. Et rursum ipsa repetita sunt conuerso ordine. Insidiatur, inquit, ut rapiat pauperem; hoc ad dolum pertinet: quod autem sequitur, Rapere pauperem dum attrahit eum, uiolentie deputatur; attrahit enim significat, quibus potest cruciatibus affligendo ad se adducit.

28. [uers. 10.] Item duo que sequuntur, ipsa sunt. In muscipula sua humiliabit eum, dolus est. Inclinabitur, et cadet, dum dominabitur pauperum, uis est: muscipula enim bene significat insidias; dominatio uero terrorem apertissime insinuat. Et bene ait, Humiliabit eum in muscipula sua: cum enim signa illa facere ceperit, quanto mirabiliora uidebuntur hominibus, tanto illi sancti, qui tunc erunt, contemnentur, et quasi pro nichilo habebuntur; quos ille cui per iustitiam et innocentiam resistent, mirificis factis superare uidebitur. Sed inclinabitur, et cadet, dum dominabitur pauperum, id est, dum quelibet supplicia irrogabit resistentibus sibi seruis Dei.

29. [uers. 11, 12.] Unde autem inclinabitur, et cadet? Dixit enim in corde suo: Oblitus est Deus, auertit faciem suam, ne uideat usque in finem. Hec est inclinatio et casus miserrimus, dum animus humanus in suis iniquitatibus quasi prosperatur, et parci sibi putat; cum excecetur, et seruetur ad ultimam opportunamque uindictam, de qua nunc iam loquitur, Exsurge, Domine Deus, exaltetur manus tua; id est, manifesta sit potentia tua. Superius autem dixerat, Exsurge, Domine, non preualeat homo, iudicentur gentes in conspectu tuo; id est in occulto, ubi solus Deus uidet. Hoc factum est, cum impii ad magnam que uidetur hominibus felicitatem peruenerunt; super quos constituitur legislator, qualem habere meruerunt, de quo dicitur: Constitue, Domine, legislatorem super eos, sciant gentes quoniam homines sunt. Nunc autem post illam occultam penam atque uindictam dicitur, Exsurge, Domine Deus, exaltetur manus tua: non utique in occulto, sed iam in manifestissima gloria. Ne obliuiscaris pauperum in finem; id est, sicut impii putant, qui dicunt: Oblitus est Deus, auertit faciem suam ne uideat usque in finem. Usque in finem autem negant Deum uidere, qui dicunt eum res humanas et terrenas non curare; quoniam terra quasi finis est rerum, quia ultimum elementum est in quo homines ordinatissime laborant, sed laborum suorum ordinem uidere non possunt, qui maxime pertinet ad  occulta Filii. Laborans ergo Ecclesia illis temporibus, tanquam nauis in magnis fluctibus et procellis, quasi dormientem excitat Dominum, ut imperet uentis, et tranquillitas redeat: dicit ergo, Exsurge, Domine Deus, exaltetur manus tua, ne obliuiscaris pauperum in finem.

30. [uers. 13, 14.] Iam itaque manifestum iudicium intelligentes, et exsultantes dicunt, Propter quid irritauit impius Deum? id est, quid profuit tanta mala facere? Dixit enim in corde suo: Non requiret. Deinde sequitur: uides quoniam tu laborem et iram [1 1Kb] consideras, ut tradas eos in manus tuas. Sensus iste pronuntiationem querit, in qua si erratum fuerit, obscuratur. Sic enim dixit in corde suo impius: Non requiret Deus, quasi Deus laborem et iram consideret, ut tradat eos in manus suas; id est, quasi laborare et irasci timeat, et propterea illis parcat, ne onerosa illi sit pena eorum, aut ne iracundie [2 1Kb] tempestate turbetur, quomodo plerumque homines faciunt, dissimulantes uindictam, ne laborent, aut irascantur [3 1Kb] .

31. Tibi derelictus est pauper. Ideo enim pauper est, id est, omnia huius mundi temporalia bona contempsit, ut tu sis tantum spes eius. Pupillo tu eris adiutor; id est, ei cui moritur pater hic mundus, per quem carnaliter genitus est, et iam potest dicere: Mundus mihi crucifixus est, et ego mundo . Talibus enim pupillis pater fit Deus. Docet quippe Dominus pupillos fieri discipulos suos, quibus dicit: Ne uobis dicatis patrem in terris . Cuius rei exemplum prebuit prior ipse dicendo: Que mihi mater, aut qui fratres  Unde uolunt quidam perniciosissimi heretici  asserere, non eum habuisse matrem: nec uident esse consequens si hec uerba attendant, ut nec discipuli eius patres habuerint; quia sicut ipse dixit, Que mihi mater est, sic illos docuit, cum ait: Nolite uobis dicere patrem in terris.

32. [uers. 15, 16.] Contere brachium peccatoris et maligni; illius scilicet de quo supra dicebatur: Omnium inimicorum suorum dominabitur. Brachium ergo eius, dixit potentiam eius: cui contraria est Christi potentia, de qua dicitur: Exsurge, Domine Deus, exaltetur manus tua. Requiretur delictum eius, nec inuenietur. Propter illud, id est [4 1Kb] , iudicabitur de peccato suo, et ipse periet propter peccatum suum. Deinde quid mirum si sequitur, Dominus regnabit in eternum et in seculum seculi, peribitis gentes de terra illius? Gentes posuit, peccatores et impios.

33. [uers. 17.] Desiderium pauperum exaudiuit Dominus: desiderium illud quo estuabant, cum in angustiis et tribulationibus huius seculi Domini diem concupiscerent. Preparationem cordis eorum exaudiuit auris tua: hec est cordis preparatio, de qua in alio  psalmo canitur, Paratum cor meum, Deus, paratum cor meum ; de qua dicit Apostolus: Si autem quod non uidemus speramus, per patientiam exspectamus . Iam uero aurem Dei, non membrum corporeum, sed potentiam esse qua exaudit, regulariter debemus accipere; atque ita quibusque nominatis membris eius, que in nobis uisibilia et corporea sunt, potentias operationum oportet intelligi, ne sepe ista repetantur: non enim corporeum fas est putare, quod Dominus Deus non sonantem uocem, sed preparationem cordis exaudit.

34. [uers. 18.] Iudicare pupillo et humili: id est, non ei qui conformatur huic seculo, neque superbo. Aliud est enim iudicare pupillum, aliud iudicare pupillo: iudicat pupillum etiam qui condemnat; iudicat autem pupillo qui pro illo profert sententiam. Ut non apponat ultra magnificare se homo super terram. Homines enim sunt, de quibus dictum est: Pone, Domine, legislatorem super eos, sciant gentes quoniam homines sunt. Sed etiam ille qui eodem loco intelligitur poni super eos, homo erit, de quo nunc dicitur, Ut non apponat ultra magnificare se homo super terram: cum uenerit scilicet Filius hominis iudicare pupillo, qui se exuit ueterem hominem, atque hoc modo tanquam extulit Patrem.

35. Post occulta ergo Filii, de quibus in hoc psalmo multa dicta sunt, erunt manifesta Filii, de quibus pauca in fine eiusdem psalmi nunc dicta sunt: ex his autem titulus factus est, que maiorem hic partem tenent. Potest et ipse dies aduentus Domini recte numerari inter occulta Filii, quamuis ipsa Domini presentia manifesta futura sit; de illo enim die dictum est quod nemo eum sciret, neque Angeli, nec uirtutes, neque Filius hominis : quid ergo tam occultum, quam id quod etiam ipsi iudici occultum esse dictum est, non ad cognoscendum, sed ad prodendum? De occultis autem Filii, etiam si quisquam non Dei Filium subaudire uoluerit, sed ipsius Dauid, cuius nomini totum Psalterium tribuitur, nam Dauidici utique Psalmi appellantur, uoces illas audiat quibus Domino dicitur; Miserere nostri, fili Dauid ; atque ita etiam hoc modo eumdem Dominum Christum intelligat, de cuius occultis ipse psalmus inscriptus est. Sic enim etiam ab angelo dicitur: Dabit illi Deus sedem Dauid patris sui . Nec illa sententia huic intellectui contraria est, qua idem Dominus querit a Iudeis, Si filius Dauid Christus est, quomodo in spiritu uocat eum Dominum, dicens: Dixit Dominus Domino meo, Sede ad dexteram meam, donec ponam inimicos tuos sub pedibus tuis . Dictum est enim imperitis, qui quamuis uenturum Christum sperarent, secundum hominem tamen eum exspectarent, non secundum quod uirtus et Sapientia Dei est. Docet ergo ibi fidem uerissimam et sincerissimam, ut et Dominus sit regis Dauid, secundum quod est uerbum in principio, Deus apud Deum, per quod facta sunt omnia ; et filius, secundum quod factus est ei ex semine Dauid secundum carnem .  Non enim dicit, Non est filius Dauid Christus; sed, Si iam tenetis quod filius sit eius, discite quomodo sit Dominus eius; nec teneatis in Christo quod filius hominis est, ita enim filius Dauid est; relinquatis quod Filius Dei est, ita enim Dominus eius est.



IN PSALMUM X ENARRATIO. In finem, Psalmus ipsi Dauid.

1. [uers. 1, 2.] Noua tractatione titulus iste non indiget; iam enim satis tractatum est quid sit, in finem. Ipsum ergo Psalmi textum uideamus, qui mihi uidetur aduersus hereticos  canendus, qui commemorando et exaggerando multorum in Ecclesia peccata, quasi apud ipsos iusti aut omnes aut plures sint, ab unius Ecclesie uere matris uberibus nos auertere atque abripere moliuntur, affirmantes quod apud ipsos sit Christus, et quasi pie studioseque admonentes, ut ad eos transeundo transmigremus ad Christum, quem se habere mentiuntur. Notum est autem Christum in prophetia, cum multis nominibus allegorice insinuaretur, etiam montem appellatum. Respondendum est itaque istis, et dicendum: In Domino confido, quomodo dicitis anime mee: Transmigra in montes sicut passer? unum montem teneo in quo confido, quomodo dicitis ut ad uos transeam, tanquam multi sint Christi? Aut si uos montes esse dicitis per superbiam, oportet quidem esse passerem pennatum uirtutibus et preceptis Dei; sed ea ipsa prohibent uolare in istos montes, et in superbis hominibus spem collocare. Habeo domum ubi requiescam, quia in Domino confido: nam et passer inuenit sibi domum , et factus est Dominus refugium pauperi . Dicamus ergo tota fiducia, ne dum Christum apud hereticos querimus, amittamus: In Domino confido; quomodo dicitis anime mee: Transmigra in montes sicut passer?

2. [uers. 3.] Quoniam ecce peccatores intenderunt arcum, parauerunt sagittas suas in pharetra, ut sagittent in obscura luna rectos corde. Terrores isti sunt comminantium nobis de peccatoribus, ut ad se tanquam ad iustos transeamus. Ecce, inquiunt, peccatores intenderunt arcum: credo, Sripturas, quas illi carnaliter interpretando, uenenatas inde sententias emittunt. Parauerunt sagistas suas in pharetra: eadem uerba scilicet, que Scripturarum auctoritate iaculaturi sunt, in cordis occulto parauerunt. Ut sagittent in obscura luna rectos corde: ut cum senserint, Ecclesie lumine propter multitudinem imperitorum et carnalium obscurato, non se posse conuinci, corrumpant bonos mores colloquiis malis . Sed contra omnes istos terrores dicendum est: In Domino confido.

3. Luna uero quam congruenter significet Ecclesiam, memini me promisisse in hoc psalmo consideraturum  . Due sunt de luna opiniones probabiles: harum autem que uera sit, aut non omnino, aut difficillime  arbitror posse hominem scire. Cum enim queritur unde lumen habeat, alii dicunt suum habere, sed globum eius dimidium lucere, dimidium autem obscurum esse; dum autem mouetur in circulo suo, eamdem partem qua lucet, paulatim ad terras conuerti, ut uideri a nobis possit, et ideo prius quasi corniculatam apparere. Nam et si facias pilam ex dimidia parte candidam, et ex dimidia obscuram; si eam partem que obscura est ante oculos habeas, nichil candoris uides, et cum ceperis illam candidam partem ad oculos conuertere, si paulatim facias, primo cornua candoris uidebis, deinde paulatim crescit, donec tota pars candens opponatur oculis, et nichil obscure alterius partis uideatur: quod si perseueres adhuc paulatim conuertere, incipit obscuritas apparere, et candor minui, donec iterum ad cornua redeat, et postremo totus ab oculis auertatur, ac rursus obscura illa pars sola possit uideri: quod fieri dicunt, cum lumen lune uidetur crescere usque ad quintamdecimam lunam, et rursus usque ad tricesimam minui, et redire ad cornua, donec penitus nichil in ea lucis appareat. Secundum hanc opinionem luna in allegoria significat Ecclesiam, quod ex parte spirituali lucet Ecclesia, ex parte autem carnali obscura est: et aliquando spiritualis pars in bonis operibus apparet hominibus; aliquando autem in conscientia latet, ac Deo tantummodo nota est, cum solo corpore apparet hominibus; sicut contingit, cum oramus in corde, et quasi nichil agere uidemur, dum non ad terram, sed sursum corda habere iubemur ad Dominum. Alii autem dicunt non habere lunam lumen proprium, sed a sole illustrari; sed quando cum illo est, eam partem ad nos habere qua non illustratur, et ideo nichil in ea lucis uideri; cum autem incipit ab illo recedere, illustrari ab ea etiam parte quam habet ad terram, et necessario incipere a cornibus, donec fiat quintadecima contra solem; tunc enim sole occidente oritur, ut quisquis occidentem solem obseruauerit, cum eum ceperit non uidere, conuersus ad Orientem, lunam surgere uideat; atque inde ex alia parte cum ei ceperit propinquare, illam partem ad nos conuertere, qua non illustratur, donec ad cornua redeat atque inde omnino non appareat; quia tunc pars illa que illustratur, sursum est ad celum, ad terram autem illa quam radiare sol non potest. Ergo et secundum hanc opinionem, luna intelligitur Ecclesia, quod suum lumen non habeat, sed ab unigenito Dei Filio, qui multis locis in sanctis Scripturis allegorice sol appellatus est, illustratur. Quem nescientes et cernere non ualentes heretici  quidam, ad istum solem corporeum et uisibilem, quod commune lumen est carnis hominum atque muscarum, sensus simplicium conantur auertere, et nonnullorum auertunt, qui quamdiu non possunt interiorem lucem ueritatis mente contueri, simplici fide catholica  contenti esse nolunt, que una paruulis salus est, et quo uno lacte ad firmitatem solidioris cibi certo robore peruenitur. Quelibet ergo duarum istarum opinionum uera sit, congruenter accipitur allegorice luna, Ecclesia. Aut si in istis obscuritatibus, magis negotiosis quam fructuosis exercere animum aut non libet, aut non uacat, aut animus ipse non ualet, satis est lunam popularibus oculis intueri, et non querere obscuras causas, sed cum omnibus et incrementa eius et complementa et detrimenta sentire. Que si propterea deficit ut renouetur, etiam ipsi imperite multitudini demonstrat Ecclesie figuram, in qua creditur resurrectio mortuorum.

4. Deinde querendum est quid in hoc psalmo accipiatur obscura luna, in qua peccatores sagittare parauerunt rectos corde. Non enim uno modo dici obscura luna potest: nam et cum finitur menstruis cursibus, et cum eius fulgor nubilo interpolatur, et cum plena deficit, dici potest obscura luna. Potest ergo et de persecutoribus martyrum intelligi, quod sagittare uoluerint in obscur a luna rectos corde: siue adhuc in Ecclesie nouitate, quia nondum terris maior effulserat, et gentilium superstitionum tenebras uicerat: siue linguis blasphemorum et christianum nomen male diffamantium, quasi nebulis cum terra obtegeretur, uideri perspicua luna non poterat, id est Ecclesia: siue ipsorum martyrum cedibus et tanta effusione sanguinis, tanquam illo defectu et obscuratione qua cruentam faciem luna uidetur ostendere, a nomine christiano deterrebantur infirmi; in quo terrore uerba dolosa et sacrilega iaculabantur peccatores, ut etiam rectos corde peruerterent. Potest et de his peccatoribus intelligi, quos Ecclesia continet, quod tunc inuenta occasione huius lune obscure, multa commiserint  , que nobis opprobria nunc obiiciuntur ab hereticis, cum eorum auctores ea fecisse dicantur. Sed quoquo modo se habeat quod in obscura luna factum est, nunc catholico nomine toto orbe diffuso atque celebrato, quid mihi est incognitis perturbari? In Domino enim confido; nec audio dicentes anime mee: Transmigra in montes sicut passer. Quoniam ecce peccatores intenderunt arcum, ut sagittent in obscura luna rectos corde. Aut si et illis nunc luna uidetur obscura, quia incertum uolunt efficere que sit catholica, et eam peccatis carnalium hominum, quos multos continet, conantur arguere; quid ad eum pertinet qui uere dicit: In Domino confido? Qua uoce se quisque et frumentum esse ostendit, et usque ad uentilationis tempus paleas tolerabiliter sustinet.

5. In Domino ergo confido. Illi timeant qui confidunt in homine, et de parte hominis se esse negare  non possunt, per cuius canos iurant  : et cum in sermone ab eis queritur, cuius communionis sint, nisi de parte illius se esse dicant, non possunt agnosci. Dic quid isti faciunt, cum illis commemorantur tam innumerabilia et quotidiana peccata et scelera eorum, quibus plena est illa societas? Numquid possunt dicere. In Domino confido; quomodo dicitis anime mee: Tramsmigra in montes sicut passer? Non enim confidunt in Domino, qui tunc esse dicunt sancta sacramenta, si per sanctos homines dentur. Itaque cum ab eis queritur, qui sint sancti, erubescunt dicere, Nos sumus; quin etiam si illi non erubescant hoc dicere, hi qui audiunt pro ipsis erubescunt. Itaque isti cogunt eos qui accipiunt sacramenta, spem suam in homine ponere, cuius cor uidere non possunt. Et maledictus omnis qui spem suam ponit in homine . Quid est enim dicere, Ego quod de sanctum est; nisi, Spem tuam in me pone? Quid si non es sanctus? Aut ostende cor tuum. Quod si non potes, ubi uidebo quod sanctus es? An forte dices quod scriptum est, Ex operibus eorum cognoscetis eos  uideo plane mira opera, quotidianas uiolentias Circumcellionum sub episcopis et presbyteris ducibus circumquaque uolitare, et terribiles fustes Isreles uocare [1 1Kb] , que homines qui nunc uiuunt, quotidie uident et sentiunt. Macariana  uero tempora, de quibus inuidiam faciunt, et plurimi non uiderunt, et nemo nunc uidet: et quisquis ea uidit catholicus, potuit dicere, si Dei seruus esse uellet, In Domino confido; quod et nunc dicit, cum multa que non uult, in Ecclesia uidet, qui se intra illa retia plena piscibus bonis et malis  natare adhuc sentit, donec ad finem maris ueniatur, ubi mali segregentur a bonis. Isti autem quid respondent, si alicui illorum dicat ille quem baptizant: Quomodo me iubes presumere? Nam si et dantis et accipientis est meritum, sit dantis Dei, et accipientis conscientie mee: hec enim duo non mihi incerta sunt, bonitas illius, et fides mea. Quid de interponis, de quo certum scire nichil possum? Sine me dicere, In Domino confido. Nam si in te confido, unde confido si nichil mali ista nocte fecisti? Postremo si uis ut credam tibi, numquid possum amplius quam de te credere? Unde ergo confido in eis quibus heri communicasti, et hodie communicas, et cras communicabis, utrum uel isto triduo nichil mali commiserint? Quod si nec te nec me polluit quod nescimus, que causa est ut rebaptizes eos qui tempora traditionis et Macariane inuidie non nouerunt? Que causa est ut christianos de Mesopotamia uenientes, qui Ceciliani et Donati nec nomen audierunt, rebaptizare audeas, et neges esse christianos? Si autem illos polluunt aliena peccata que nesciunt,  tenet te reum quidquid per singulos dies in parte uestra te nesciente committitur, imperatorum constitutiones  frustra obiicientem [1 1Kb] Catholicis, cum in uestris castris priuati fustes ignesque sic seuiant. Ecce quo lapsi sunt, qui cum uiderent in Catholica peccatores, non potuerunt dicere, In Domino confido, et spem suam in homine posuerunt. Quod omnino dicerent, si non aut ipsi, aut et ipsi tales essent, quales illos putabant, a quibus sacrilega superbia separari se uelle finxerunt.

6. [uers. 4.] Dicat ergo anima catholica: In Domino confido; quomodo dicitis anime mee: Transmigra in montes sicut passer? Quoniam esse peccatores intenderunt arcum, parauerunt sagittas suas in pharetra, ut sagittent in obscura luna rectos corde: et sermonem ab ipsis conuertat ad Dominum, et dicat, Quoniam que perfecisti destruxerunt. Et hoc dicat, non contra istos solos, sed contra omnes hereticos. Omnes enim quantum in ipsis est, destruxerunt laudem, quam ex ore infantium et lactentium perfecit Deus , dum questionibus uanis et scrupulosis exagitant paruulos, et eos nutriri fidei lacte non sinunt. Quasi ergo dictum sit huic anime, Quare isti tibi dicunt, Transmigra in montes sicut passer? quare te de peccatoribus terrent, qui intenderunt arcum ad sagittandos in obscura luna rectos corde? Respondet: Ideo utique me terrent, quoniam que perfecisti destruxerunt. Ubi, nisi in conuenticulis suis, ubi paruulos et interioris lucis ignaros, non lacte nutriunt, sed uenenis necant? Iustus autem quid fecit? Si uos Macarius, si uos Cecilianus offendit; Christus quid fecit uobis, qui dixit, Pacem meam do uobis, pacem meam relinquo uobis : quam uos nefanda dissensione uiolastis? Christus quid uobis fecit, qui traditorem suum tanta patientia pertulit, ut ei primam Eucaristiam confectam manibus suis et ore suo commendatam, sicut ceteris Apostolis traderet  Quid uobis fecit Christus, qui eumdem traditorem suum, quem diabolum nominauit , qui ante traditionem Domini nec loculis dominicis fidem potuit exhibere , cum ceteris discipulis ad predicandum regnum celorum misit ; ut demonstraret dona Dei peruenire ad eos qui cum fide accipiunt, etamsi talis sit per quem accipiunt, qualis Iudas fuit?

7. [uers. 5.] Dominus in templo sancto suo. Ita uero, sicut Apostolus dicit, Templum enim Dei sanctum est, quod estis uos. Quisquis autem templum Dei uiolauerit, disperdet illum Deus . Templum Dei uiolat, qui uiolat unitatem: non enim tenet caput , ex quo totum corpus connexum et compactum per omnem tactum  subministrationis, secundum operationem in mensuram uniuscuiusque partis incrementum corporis facit, in edificationem sui in caritate . In hoc templo sancto  suo Dominus est; quod constat multis membris suis, sua queque officia gerentibus, in unam edificationem caritate [1 1Kb] constructis; quod uiolat, quisquis causa principatus sui a catholica societate disiungitur. Dominus in templo sancto suo, Dominus in celo sedes eius. Si celum acceperis iustum, sicut terram accipis peccatorem, cui dictum est, Terra es, et in terram ibis ; quod dictum est, Dominus in templo sancto suo, repetitum intelliges dum dictum est, Dominus in celo sedes eius.

8. Oculi eius in pauperem respiciunt. Quippe cui derelictus est pauper, et qui factus est refugium pauperi . Et ideo seditiones omnes et tumultus intra ista retia, donec perducantur ad littus, de quibus nobis in perniciem suam et ad nostram correctionem insultant heretici, per eos homines fiunt qui pauperes Christi esse nolunt. Sed numquid ab eis qui hoc esse uolunt, auertunt oculos Dei? Oculi enim eius in pauperem respiciunt. Numquid metuendum est ne in turba diuitum paucos pauperes uidere non possit, quos in Ecclesie catholice gremio custoditos enutriat? Palpebre eius interrogant filios hominum. Hic filios hominum, illa regula libenter acceperim, de ueteribus regeneratos per fidem. Hi quippe quibusdam Scripturarum locis obscuris, tanquam clausis oculis Dei, exercentur ut querant: et rursus quibusdam locis manifestis, tanquam apertis oculis Dei, illuminantur ut gaudeant. Et ista in sanctis libris crebra opertio atque adapertio tanquam palpebre sunt Dei, que interrogant, id est, que probant filios hominum, qui neque fatigantur rerum obscuritate, sed exercentur, neque inflantur cognitione, sed confirmantur.

9. [uers. 6.] Dominus interrogat iustum et impium. Quid ergo metuimus ne aliquid nobis obsint impii, si forte nobiscum sacramenta non sincero corde communicant, quando ille interrogat iustum et impium? Qui autem diligit iniquitatem, odit animam suam  : id est, non ei qui credit Deo et spem suam non ponit in homine, sed tantum anime sue nocet dilector iniquitatis.

10. [uers. 7, 8.] Pluet super peccatores laqueos. Si nubes generaliter Prophete intelliguntur, siue boni, siue mali, qui etiam pseudoprophete appellantur; sic ordinantur pseudoprophete a Domino Deo, ut de his laqueos super peccatores pluat: non enim quisquam in eos sectandos incidit nisi peccator; siue ad preparationem extremi supplicii, si perseuerare in peccando maluerit; siue ad desuadendam [2 1Kb] superbiam, si aliquando Deum cura sinceriore quesiuerit. Si autem nubes nonnisi boni et ueri Prophete intelliguntur; et de his manifestum est super peccatores laqueos pluere Deum, quamuis de his etiam pios ad fructificandum irriget: Quibusdam, inquit Apostolus, sumus odor uite in uitam, quibusdam odor mortis in mortem . Non enim Prophete tantum, sed omnes  uerbo Dei animas irrigantes, nubes dici possunt: qui cum male intelliguntur, pluit Deus super peccatores laqueos; cum autem bene intelliguntur, fecundat pectora piorum atque fidelium. Sicut exempli gratia, quod scriptum est, Et erunt duo in carne una , si ad libidinem quisque interpretetur, laqueum pluit super peccatorem; sin autem intelligas, sicut ille qui ait, Ego autem dico in Christo et in Ecclesia , imbrem pluit super fertilem terram: eadem autem nube, id est diuina Scriptura, utrumque factum est. Item Dominus dicit: Non quod intrat in os uestrum, uos coinquinat, sed quod exit . Audit hoc peccator, et gulam parat uoracitati: audit hoc iustus, et a ciborum discernendorum superstitione munitur. Et hic igitur eadem Scripturarum nube, pro suo cuiusque merito, et peccatori pluuia laqueorum, et iusto pluuia ubertatis infusa est.

11. Ignis et sulphur et spiritus procelle pars calicis eorum. Hec pena eorum est atque exitus, per quos blasphematur nomen Dei, ut primo cupiditatum suarum igne uastentur, deinde malorum operum putore a cetu beatorum abiiciantur, postremo abrepti atque submersi, ineffabiles penas luant. Hec enim pars est calicis eorum; sicut iustorum calix tuus inebrians quam preclarus ! Inebriabuntur enim ab ubertate domus tue . Calicem autem propterea puto appellatum, ne quid preter modum atque mensuram, uel in ipsis peccatorum suppliciis, per diuinam prouidentiam fieri arbitremur. Et ideo tanquam rationem reddens quare id fiat, subiecit: Quoniam iustus Dominus, et iustitias dilexit. Non frustra pluraliter, nisi quia homines dicit, ut pro iustis, iustitie intelligantur posite; in multis enim iustis quasi multe iustitie uidentur esse, cum sit una Dei, cuius omnes participant: tanquam si una facies intueatur plura specula, quod in illa singulare est, de illis pluribus pluraliter redditur. Propterea rursus ad singularitatem se refert, dicendo, Aequitatem uidit facies eius: fortasse pro eo sit positum, Aequitatem uidit facies eius, ac si diceretur, Aequitas uisa est in facie eius, id est in eius notitia; facies enim Dei est potentia qua dignis innotescit: aut certe, Aequitatem uidit facies eius, quia non se prebet cognoscendum malis, sed bonis; et ipsa est equitas.

12. Si quis autem lunam synagogam uult intelligere, ad passionem Domini referat Psalmum, et de Iudeis dicat, Quoniam que perfecisti destruxerunt; ac de ipso Domino, Iustus autem quid fecit? quem tanquam destructorem Legis arguebant: cuius precepta, peruerse uiuendo, et ea contemnendo, ac sua statuendo, destruxerant, ut ipse Dominus secundum hominem loquatur, ut solet, dicens, In Domino confido; quomodo dicitis anime mee: Transmigra in montes sicut passer? propter terrores scilicet eorum, qui illum apprehendere et crucifigere cupiebant: cum peccatores sagittare uolentes rectos corde, id est qui Christo crediderant, in obscura luna, id est repleta peccatoribus synagoga, non absurde intelligitur. Cui congruit et quod dicitur, Dominus in templo sancto suo,  Dominus in celo sedes eius? id est, uerbum in homine, uel ipse Filius hominis qui in celis est. Oculi eius in pauperem respiciunt: aut quem suscepit secundum Deum, aut propter quem passus est secundum hominem. Palpebre eius interrogant filios hominum. Opertionem atque adapertionem oculorum, quod nomine palpebrarum probabile est positum, mortem resurrectionemque eius accipere possumus, ubi probauit filios hominum discipulos suos, et territos sua passione, et resurrectione letificatos. Dominus interrogat iustum et impium: iam de celo gubernans Ecclesiam. Qui autem diligit iniquitatem, odit animam suam: quare hoc ita sit, consequentia docent; Pluet enim super peccatores laqueos, secundum superiorem expositionem accipiendum, et omnia cetera usque ad finem Psalmi.



IN PSALMUM XI ENARRATIO. In finem, pro octauo, Psalmus Dauid.

1. [uers. 1.] Octauum diem iudicii posse intelligi, in sexto psalmo dictum est: potest et pro octauo, intelligi pro eterno seculo; quia post hoc tempus quod septem diebus uoluitur, dabitur sanctis.

2. [uers. 2.] Saluum me fac, Domine, quoniam defecit sanctus: id est non inuenitur; sicut loquimur cum dicimus, Defecit frumentum, aut, Defecit pecunia. Quoniam diminute sunt ueritates a filiis hominum. ueritas una est, qua illustrantur anime sancte: sed quoniam multe sunt anime, in ipsis multe ueritates dici possunt; sicut ab una facie multe in speculis imagines apparent.

3. [uers. 3.] uana locutus est unusquisque ad proximum suum. Proximum omnem hominem oportet intelligi: quia nemo est cum quo sit operandum malum; et dilectio proximi malum non operatur . Labia dolosa, in corde et corde locuti sunt mala [1 1Kb] . Quod bis ait, in corde et corde, duplex cor significat.

4. [uers. 4.] Disperdat Dominus uniuersa labia dolosa. Uniuersa, dixit, ne quis se exceptum putet, sicut Apostolus dicit: In omnem animam hominis operantis malum, Iudei primum et Greci . Linguam magniloquam: linguam superbam.

5. [uers. 5] Qui dixerunt: Linguam nostram magnificabimus, labia nostra apud nos sunt, quis noster Dominus est? Superbi hypocrite significantur, in sermone suo spem ponentes ad homines decipiendos, et Deo non subditi.

6. [uers. 6.] Propter miseriam inopum et gemitum pauperum, nunc exsurgam, dicit Dominus  : ita enim populum suum ipse Dominus in Euangelio miseratus est, quod rectorem non haberet, cum bene posset obtemperare. Unde etiam dictum est in Euangelio: Messis multa, operarii autem pauci . Hoc autem ex persona Dei Patris accipiendum  est, qui propter inopes [1 1Kb] et pauperes, id est inopia et paupertate bonorum spiritualium egentes, Filium suum dignatus est mittere; inde autem incipit sermo eius apud Mattheum in monte, cum dicit: Beati pauperes spiritu, quoniam ipsorum est regnum celorum . Ponam in salutari. Non dixit quid ponat; sed in salutari, in Christo accipiendum est, secundum illud, Quoniam uiderunt oculi mei salutare tuum : et ideo intelligitur in illo posuisse quod ad miseriam inopum auferendam et consolandum gemitum pauperum pertinet. Fiducialiter agam in eo; secundum illud in Euangelio: Erat enim docens eos tanquam potestatem habens, non tanquam Scribe eorum .

7. [uers. 7.] Eloquia Domini, eloquia casta. Hec persona ipsius Prophete est. Eloquia Domini, eloquia casta: casta dicit, sine corruptione simulationis. Multi enim predicant ueritatem non caste, quia uendunt illam pretio commoditatum huius seculi: de talibus dicit Apostolus, quod Christum annuntiarent non caste . Argentum igne examinatum terre. Ipsa eloquia Domini per tribulationes probata peccatoribus. Purgatum septuplum: per timorem Dei, per pietatem, per scientiam, per fortitudinem, per consilium, per intellectum, per sapientiam . Nam septem sunt etiam beatitudinis gradus, quos in eodem sermone quem habuit in monte Dominus exsequitur Mattheum: Beati pauperes spiritu, beati mites, beati lugentes, beati qui esuriunt et sitiunt iustitiam, beati misericordes, beati mundo corde, beati pacifici : de quibus sententiis septem totum illum sermonem prolixum dictum esse animaduerti potest; nam octaua, ubi dictum est, Beati qui persecutionem patiuntur propter iustitiam, ipsum ignem significat, quo septempliciter probatur argentum. Qui sermo cum terminatus esset, dictum est, Erat enim docens eos tanquam potestatem habens, non tanquam Scribe eorum : quod pertinet ad id quod in hoc psalmo dictum est, Fiducialiter agam in eo.

8. [uers. 8.] Tu, Domine, seruabis nos, et custodies nos a generatione hac et [2 1Kb] in eternum: hic tanquam inopes et pauperes, ibi tanquam opulentos et diuites.

9. [uers. 9.] In circuitu impii ambulant  : id est, in temporalium rerum cupiditate, que septem dierum repetito circuitu, tanquam rota uoluitur; et ideo non perueniunt in octauum, id est in eternum, pro quo iste psalmus titulatus est. Ita et per Salomonem dicitur: uentilator enim est impiorum rex sapiens, et immittit illis rotam malorum . Secundum altitudinem tuam multiplicasti filios hominum. Quia est et in temporalibus multiplicatio, que auertit ab unitate Dei; unde corpus quod corrumpitur, aggrauat animam, et deprimit  terrena inhabitatio sensum multa cogitantem : multiplicantur autem iusti secundum altitudinem Dei, quando ibunt de uirtute in uirtutem .



IN PSALMUM XII ENARRATIO. In finem, Psalmus Dauid.

1. [uers. 1.] Finis enim Legis Christus ad iustitiam omni credenti . Usquequo, Domine, obliuisceris me in finem? id est, differs me ad intelligendum Christum spiritualiter, qui est Dei Sapientia, et rectus finis omnis intentionis anime. Quo usque auertis faciem tuam a me? Sicut non obliuiscitur Deus, sic nec faciem auertit; sed more nostro Scriptura loquitur: auertere autem Deus faciem dicitur, dum non dat anime notitiam sui, que adhuc purum mentis oculum non habet.

2. [uers. 2] Quamdiu ponam consilium in anima mea? Consilio non opus est, nisi in aduersis. Ergo, Quamdiu ponam consilium in anima mea, ita dictum est, Quamdiu ero in aduersis? Aut certe responsio est, ut iste sit sensus, Tamdiu, Domine, obliuisceris me in finem, et tamdiu auertis faciem tuam a me, quamdiu ponam consilium in anima mea: ut nisi quisque posuerit consilium in anima sua ut perfecte operetur misericordiam, non eum dirigat Deus in finem, neque notitiam sui plenam quod est facie ad faciem, prebeat illi. Dolorem in corde meo per diem? subauditur, quamdiu ponam? Per diem autem, continuationem significat, ut dies pro tempore intelligatur; a quo se quisque desiderans exui, dolorem ponit in corde, deprecans ad eterna conscendere, et humanum diem non pati.

3. [uers. 3.] Usquequo exaltabitur inimicus meus super me? uel diabolus, uel consuetudo carnalis.

4. [uers. 4.] Respice et exaudi me, Domine Deus meus. Respice, refertur ad id quod dictum est, Usquequo auertis faciem tuam a me? Exaudi, refertur ad id quod dictum est, Usquequo obliuisceris me in finem? Illumina oculos meos, ne unquam obdormiam in morte [1 1Kb] . Oculos cordis oportet intelligi, ne delectabili defectu peccati claudantur.

5. [uers. 5.] Nequando dicat inimicus meus: Preualui aduersus eum. Diaboli insultatio metuenda est. Qui tribulant me exsultabunt, si motus fuero. Diabolus et angeli eius: qui non exsultauerunt de iusto uiro Iob, cum eum tribularent; quia non est motus , id est, de stabilitate fidei non recessit.

6. [uers. 6.] Ego autem in tua misericordia speraui. Quia idipsum quod non mouetur homo et fixus in Domino permanet, non sibi debet tribuere, ne cum se gloriatur non esse motum, ipsa superbia moueatur. Exsultabit cor meum in salutari tuo: in Christo, in Sapientia Dei. Cantabo Domino qui bona tribuit mihi: bona spiritualia, non ad humanum diem pertinentia.  Et psallam nomini Domini altissimi: id est, cum gaudio gratias ago, et ordinatissime utor corpore, qui est cantus anime spiritualis. Si autem aliqua hic differentia consideranda est. Cantabo corde, Psallam operibus Domino, quod [1 1Kb] solus uidet: Nomini autem Domini, quod apud homines innotescit: quod non illi, sed nobis utile est.



IN PSALMUM XIII ENARRATIO. In finem, Psalmus ipsi Dauid.

1. [uers. 1.] Quid sit in finem, non est sepius repetendum. Finis enim Legis Christus, ad iustitiam omni credenti , sicut Apostolus dicit. Illi credimus, quando incipimus uiam bonam ingredi; ipsum uidebimus, cum peruenerimus: et ideo ipse finis.

2. Dixit imprudens in corde suo: Non est Deus. Nec ipsi enim sacrilegi et detestandi quidam philosophi, qui peruersa et falsa de Deo sentiunt, ausi sunt dicere, Non est Deus: ideo ergo, Dixit in corde suo; quia hoc nemo audet dicere, etiam si ausus fuerit cogitare. Corrupti sunt et abominabiles facti sunt in affectionibus suis: id est, dum amant hoc seculum, et non amant Deum: ipse sunt affectiones que corrumpunt animam, et sic excecant, ut possit etiam dicere imprudens in corde suo: Non est Deus; sicut enim non probauerunt Deum habere in notitia [2 1Kb] , dedit illos Deus in reprobum sensum . Non est qui faciat bonitatem, non est usque ad unum. Usque ad unum: uel cum ipso uno potest intelligi, ut nullus hominum intelligatur: uel preter unum, ut accipiatur Dominus Christus; sicut dicimus, Iste ager usque ad mare est; non utique simul computamus et mare. Et iste est melior intellectus ut nemo intelligatur fecisse bonitatem usque ad Christum; quia non potest quisquam hominum facere bonitatem, nisi ipse monstrauerit: et illud uerum est; quia usquequo quisque cognoscat unum Deum, non potest facere bonitatem.

3. [uers. 2.] Dominus de celo prospexit super filios hominum, ut uideat si est intelligens aut requirens Deum. Super Iudeos potest intelligi, ut honoratius eos appellauerit filios hominum, propter unius Dei cultum, in comparatione Gentilium de quibus arbitror superius dictum: Dixit imprudens in corde suo, Non est Deus, et cetera. Prospicit autem Dominus, ut uideat per animas sanctas suas: quod significat id quod dictum est, de celo; nam per seipsum nichil eum latet.

4. [uers. 3.] Omnes declinauerunt, simul inutiles facti sunt: id est, Iudei tales facti sunt, quales et Gentes, de quibus supra dictum est. Non est qui faciat bonum, non est usque ad unum: similiter ut supra intelligendum est. Sepulcrum patens est guttur eorum. Aut uoracitas significatur inhiantis gule; aut  in allegoria, qui occidunt et quasi deuorant interfectos eos, quibus suorum morum peruersitatem persuadent. Cui simile est e contrario quod Petro dictum est, Macta et manduca ; ut in suam fidem et bonos mores Gentes conuerteret. Linguis suis dolose agebant: comes est uoracibus adulatio et omnibus malis. uenenum aspidum sub labiis eorum: uenenum dolum dicit; aspidum autem, quia nolunt audire precepta legis, sicut aspides nolunt audire uerba incantantis , quod in alio psalmo euidentius dicitur. Quorum os maledictione et amaritudine plenum est: hoc est, uenenum aspidum. ueloces pedes eorum ad effundendum sanguinem: consuetudine [1 1Kb] malefaciendi. Contritio et infelicitas in uiis eorum: omnes enim malorum hominum uie plene sunt laboribus et miseria; ideo Dominus clamat: uenite ad me, omnes qui laboratis et onerati estis, et ego reficiam uos. Tollite iugum meum, et discite a me, quoniam mitis sum et humilis corde. Iugum enim meum lene est, et sarcina mea leuis est . Et uiam pacis non cognouerunt: hanc utique quam Dominus, ut dixi, commemorat, in iugo leni et sarcina leui. Non est timor Dei ante oculos eorum: isti non dicunt, Non est Deus; sed tamen non timent Deum.

5. [uers. 4.] Nonne cognoscent omnes qui operantur iniquitatem? iudicium minatur. Qui deuorant populum meum sicut cibum [2 1Kb] panis: id est quotidie; cibus enim panis quotidianus est. Deuorant autem populum, qui sua commoda ex illo capiunt, non referentes ministerium suum ad gloriam Dei, et ad eorum quibus presunt salutem.

6. [uers. 5.] Dominum non inuocauerunt: non enim uere hunc inuocat, qui ea desiderat que illi displicent. Illic trepidauerunt timore, ubi non erat timor: id est, in damno rerum temporalium. Dixerunt enim: Si relinquamus eum sic, credent in eum omnes, et uenient Romani, et tollent nobis et locum et gentem . Timuerunt regnum terrenum amittere, ubi non erat timor; et amiserunt regnum celorum, quod timere debuerant: et hoc de omnibus temporalibus commodis intelligendum est, quorum amissionem cum timent homines, ad eterna non ueniunt.

7. [uers. 6.] Quoniam Deus in generatione iusta est: id est, non est in eis qui diligunt seculum. Iniustum est enim relinquere seculorum conditorem, et diligere seculum, et seruire creature potius quam Creatori . Consilium inopis confudistis, quoniam Dominus spes eius est: id est, contempsistis humilem aduentum Filii Dei, quia in eo non uidistis pompam seculi: ut hi quos uocabat, in Deo solo spem ponerent, non in rebus transeuntibus.

8. [uers. 7.] Quis dabit ex Sion salutare Isrel? subauditur, nisi ipse cuius humilitatem contempsistis? Ipse enim in claritate uenturus est ad iudicium uiuorum et mortuorum, regnumque iustorum; ut quoniam isto humili aduentu facta est cecitas ex parte  Isrel, ut plenitudo Gentium intraret , in illo alio fiat quod sequitur, et sic omnis Isrel saluus fieret: pro Iudeis enim Apostolus etiam illud Isaie testimonium accipit, quod dictum est, ueniet ex Sion qui auertat impietatem ab Iacob ; sicut hic positum est, Quis dabit ex Sion salutare Isrel? Cum auerterit Dominus captiuitatem plebis sue, exsultabit Iacob, et letabitur Isrel: repetitio est, sicut solet; nam idem puto esse letabitur Isrel, quod est exsultabit Iacob.



IN PSALMUM XIu ENARRATIO  . Psalmus ipsi Dauid.

1. [uers. 1.] De hoc titulo nulla questio est. Domine, quis peregrinabitur in tabernaculo tuo? Quanquam aliquando ponatur tabernaculum etiam pro habitatione sempiterna, tamen cum proprie accipitur tabernaculum, belli res est: unde et contubernales milites dicuntur, tanquam simul habentes tabernacula. Hic sensus adiuuatur ex eo quod dictum est, quis peregrinabitur: ad tempus enim cum diabolo dimicamus, et tunc opus est tabernaculo, quo nos reficiamus; quod significat maxime fidem temporalis dispensationis, que pro nobis acta est temporaliter per incarnationem Domini. Et quis requiescet in monte sancto tuo? hic fortasse iam ipsam eternam habitationem significat, ut montem intelligamus supereminentiam caritatis Christi in uita eterna [1 1Kb] .

2. [uers. 2.] Qui ingreditur sine macula, et operatur iustitiam: hic [2 1Kb] proposuit, deinceps id exsequitur.

3. [uers. 3.] Qui loquitur ueritatem in corde suo: nonnulli enim in labiis habent ueritatem, et in corde non habent: tanquam si aliquis dolose ostendat uiam, sciens in ea esse latrones, et dicat, Si hac ieris, a latronibus tutus eris; et contingat ut uere non ibi latrones inueniantur, uerum ille locutus est, sed non in corde suo; aliud enim putabat, et nesciens uerum dixit: ergo parum est uerum loqui, nisi etiam in corde ita sit. Qui non egit dolum in lingua sua: lingua agitur dolus, cum aliud ore profertur, aliud pectore tegitur. Nec fecit proximo suo malum: proximum omnem hominem accipi oportere notum est. Et opprobrium non accepit aduersus proximum suum: id est, non libenter aut temere credidit criminatori.

4. [uers. 4.] Ad nichilum deductus est in conspectu eius malignus. Ista perfectio est, ut nichil in hominem ualeat malignus; et ut hoc sit in conspectu eius, id est, certissime nouerit malignum non esse, nisi cum animus a specie sui Creatoris eterna et incommutabili, ad creature speciem auertitur, que de nichilo facta est. Timentes autem Dominum glorificat: utique ipse Dominus. Initium autem sapientie timor Domini  : sicut ergo illa superiora pertinent ad perfectos, ita ea que nunc dicturus est pertinent ad incipientes.

5. [uers. 5.] Qui iurat proximo suo, et non decipit: qui pecuniam suam non dedit ad usuram, et munera super innocentes [1 1Kb] non accepit  . Ista non sunt magna: sed qui nec ista potest, multo minus potest loqui ueritatem in corde suo, et non dolum agere in lingua sua, sed ut est in corde uerum ita proferre, et habere in ore, Est est, Non non ; et non facere proximo suo malum, id est nulli homini; et opprobrium non accipere aduersus proximum suum: que sunt perfectorum, in quorum conspectu ad nichilum deductus est malignus. Tamen etiam ista minora ita concludit: Qui facit hec, non commouebitur in eternum: id est, perueniet ad illa maiora, in quibus est magna et inconcussa stabilitas. Nam et ipsa tempora non sine causa fortasse sic uariata sunt, ut in superiore conclusione preteritum tempus poneretur, in hac autem futurum: nam ibi dictum est, Ad nichilum deductus est in conspectu eius malignus; hic autem, Non commouebitur in eternum.



IN PSALMUM Xu ENARRATIO. Tituli inscriptio, ipsi Dauid.

1. Rex noster in hoc psalmo loquitur ex persona susceptionis humane, de quo titulus regalis tempore passionis inscriptus eminuit [2 1Kb] .

2. [uers. 1, 2.] Dicit autem hec. Conserua me, Domine, quoniam in te speraui: dixi Domino, Deus meus es tu, quoniam bonorum meorum non eges  : quoniam bonis meis non exspectas tu fieri beatus.

3. [uers. 3.] Sanctis qui sunt in terra eius: sanctis qui in terra uiuentium spem suam posuerunt, ciuibus Ierusalem celestis, quorum conuersatio spiritualis per anchoram spei in illa patria figitur, que recte Dei terra nominatur; quamuis adhuc et in his terris carne uersentur. Mirificauit [3 1Kb] omnes uoluntates meas in illis. His ergo sanctis miras fecit omnes uoluntates meas in prouectu eorum, quo senserunt quid eis profuerit et humanitas mee diuinitatis ut morerer, et diuinitas humanitatis ut resurgerem.

4. [uers. 4.] Multiplicate sunt infirmitates eorum  : non ad perniciem, sed ut medicum desiderarent. Postea accelerauerunt: itaque post multiplicatas infirmitates accelerauerunt, ut sanarentur. Non congregabo conuenticula eorum de sanguinibus: erunt enim conuenticula eorum non carnalia, nec de sanguinibus  pecorum propitiatus congregabo eos. Nec memor ero nominum illorum per labia mea: sed spirituali mutatione obliuiscentur quid fuerint; nec a me iam uel peccatores, uel inimici, uel homines, sed iusti et fratres mei et filii Dei uocabuntur per pacem meam.

5. [uers. 5.] Dominus pars hereditatis mee, et calicis mei  . Possidebunt enim mecum hereditatem, ipsum Dominum. Eligant sibi alii partes quibus fruantur, terrenas et temporales: portio sanctorum Dominus eternus est. Bibant alii mortiferas uoluptates: portio calicis mei Dominus est. Quod dico, mei, adiungo Ecclesiam; quia ubi caput, ibi et corpus: nam in hereditatem congregabo conuenticula eorum, et per calicis ebrietatem obliuiscar nomina uetera eorum. Tu es qui restitues mihi hereditatem meam: ut nota sit et his quos libero, claritas qua eram apud te, prius quam mundus fieret : non enim restitues mihi quod non amisi, sed restitues his qui amiserunt eius claritatis notitiam; in quibus quia ego sum, mihi restitues.

6. [uers. 6.] Funes ceciderunt mihi in preclaris: limites possessionis mee in tua claritate, tanquam sorte ceciderunt, uelut possessio sacerdotum et Leuitarum Deus est. Etenim hereditas mea preclara est mihi: etenim hereditas mea preclara est, non omnibus, sed uidentibus: in quibus quia ego sum, mihi est.

7. [uers. 7.] Benedicam Dominum, qui mihi tribuit intellectum: quo ista hereditas uideri et possideri potest. Insuper autem et usque ad noctem emendauerunt me renes mei: super intellectum autem usque ad mortem me erudiuit inferior pars mea, carnis assumptio; ut experirer tenebras mortalitatis, quas ille intellectus non habet.

8. [uers. 8.] Prouidebam Dominum in conspectu meo semper  : sed ueniens in ea que transeunt, non abstuli oculum ab eo qui semper manet, hoc prouidens ut in eum post temporalia peracta recurrerem. Quoniam a dextris est mihi, ne commouear: quoniam fauet mihi, ut stabiliter in eo permaneam.

9. [uers. 9.] Propter hoc iucundatum est cor meum, et exsultauit lingua mea: propter hoc et in cogitationibus meis iucunditas, et in uerbis exsultatio. Insuper et caro mea requiescet in spe: insuper et caro mea non deficiet in interitum, sed in spe resurrectionis obdormiet.

10. [uers. 10.] Quoniam non derelinques animam meam in inferno [1 1Kb] : quoniam neque animam meam inferis possidendam dabis. Neque dabis sanctum tuum uidere corruptionem: neque sanctificatum corpus, per quod et alii sanctificandi sunt, corrumpi patieris. Notas mihi fecisti uias uite: notas fecisti per me humilitatis uias, ut ad uitam redirent homines, unde per superbiam ceciderant; in quibus quia ego sum, mihi fecisti. Adimplebis me letitia cum uultu tuo: adimplebis eos letitia, ut non ultra querant aliquid, cum facie ad faciem te uiderint; in quibus quia ego sum, me adimplebis. Delectatio in dextera tua usque in finem:  delectatio est in fauore et in propitiatione tua in huius uite itinere, perducens usque ad finem glorie conspectus tui.



IN PSALMUM XuI ENARRATIO. Oratio ipsi Dauid.

1. [uers. 1, 2.] Hec est persone Domini tribuenda, adiuncta Ecclesia, que corpus eius est.

2. Exaudi, Deus, iustitiam meam, intende deprecationi mee. Auribus percipe orationem meam, non in labiis dolosis: non ad te in labiis dolosis procedentem. A uultu tuo iudicium meum prodeat: ex illuminatione notitie tue uerum iudicem; aut certe, non in labiis dolosis a uulto tuo iudicium meum prodeat, ut scilicet non proferam iudicans aliud quam in te intelligo. Oculi mei uideant equitatem: cordis utique oculi.

3. [uers. 3.] Probasti cor meum et uisitasti nocte: quia ipsum cor meum uisitatione tribulationis probatum est. Igne me examinasti, et non est inuenta in me iniquitas: non autem nox tantum, quia perturbare assolet, sed etiam ignis quia urit, uocanda est ipsa tribulatio, qua examinatus, iustus inuentus sum.

4. [uers. 4.] Ut non loquatur os meum opera hominum: ut aliud non procedat ex ore meo, quam id quod pertinet ad gloriam et laudem tuam; non ad opera hominum, que faciunt preter uoluntatem tuam. Propter uerba labiorum tuorum: propter uerba pacis tue, uel Prophetarum tuorum. Ego custodiui uias duras: ego custodiui uias laboriosas mortalitatis humane atque passionis.

5. [uers. 5.] Ad perficiendos gressus meos in semitis tuis: ut perficeretur caritas Ecclesie in itineribus angustis, quibus uenitur ad requiem tuam. Ut non moueantur uestigia mea: ut non moueantur signa itineris mei, que tanquam uestigia sacramentis et Scripturis apostolicis impressa sunt, que intueantur et obseruent qui me sequi uolunt; aut certe, ut etiam stabiliter in eternitate permaneam, postea quam peregi uias duras, et in angustiis semitarum tuarum gressus perfeci.

6. [uers. 6.] Ego clamaui, quoniam exaudisti me, Deus: ego libera et ualida intentione preces ad te direxi; quoniam ut hanc habere possem, exaudisti me infirmius orantem. Inclina aurem tuam mihi, et exaudi uerba mea: non deserat exauditio tua humilitatem meam.

7. [uers. 7.] Mirifica misericordias tuas: non uilescant misericordie tue, ne minus amentur.

8. [uers. 8.] Qui saluos facis sperantes in te, a resistentibus dextere tue: a resistentibus fauori quo mihi faues. Custodi me, Domine, ut pupillam oculi: que apparet perparua et exigua; per eam tamen dirigitur acies luminis quo lux et tenebre diiudicantur, sicut per Christi humanitatem diuinitas iudicii discernens inter iustos et peccatores. In tegmine alarum tuarum protege [1 1Kb] me: in munimento caritatis et misericordie tue protege me A facie impiorum qui me  afflixerunt.

9. [uers. 9, 10.] Inimici mei animam meam circumdederunt, adipem suum concluserunt: letitia sua pingui cooperti sunt, postea quam cupiditas eorum de scelere satiata est. Os eorum locutum est superbiam: et propterea os eorum locutum est superbiam, dicendo: Aue, rex Iudeorum , et cetera talia.

10. [uers. 11.] Proiicientes me nunc circumdederunt me: proiicientes me extra ciuitatem, nunc circumdederunt me in cruce. Oculos suos statuerunt declinare in terram: intentionem cordis sui statuerunt declinare in ista terrena; putantes magnum malum perpeti eum qui occidebatur, et se nullum qui occidebant.

11. [uers. 12.] Susceperunt me sicut leo paratus ad predam: susceperunt me sicut ille aduersarius circumiens, querens quem deuoret . Et sicut catulus leonis habitans in occultis. Et sicut catulus eius, populus cui dictum est: uos ex patre diabolo estis , cogitans de insidiis quibus iustum circumueniret et perderet.

12. [uers. 13.] Exsurge, Domine, preueni eos, et subuerte eos: exsurge, Domine, quem dormire arbitrantur et iniquitates hominum non curare; ante excecentur malitia sua, ut factum eorum uindicta preueniat, et ita subuerte eos.

13. [uers. 14.] Erue animam meam ab impiis: erue animam meam resuscitando me a morte, que mihi ab impiis irrogata est. Frameam tuam  ab inimicis manus tue: anima enim mea framea tua est, quam assumpsit manus tua, id est, eterna uirtus tua, ut per ipsam regna debellet iniquitatis et diuidat iustos ab impiis; hanc ergo erue ab inimicis manus tue, hoc est uirtutis tue, hoc est ab inimicis meis. Domine, perdens de terra, dispertire eos in uita eorum: Domine, perdens eos de terra quam inhabitant, dispertire eos per orbem terrarum in ista uita, quam solam suam uitam putant qui eternam desperant. Et de absconditis tuis adimpletus est uenter eorum: non solum autem ista pena eos consequetur uisibilis; sed etiam de peccatis, que tanquam tenebre absconduntur a lumine ueritatis tue, adimpleta est memoria eorum, ut obliuiscantur Deum. Saturati sunt porcina: saturati sunt immunditia, conculcantes margaritas sermonum Dei. Et reliquerunt reliquias paruulis suis: clamantes, Peccatum hoc super nos et super filios nostros .

14. [uers. 15.] Ego autem in tua iustitia apparebo in conspectu tuo: ego autem qui non apparui eis qui corde sordido et tenebroso lucem sapientie uidere non possunt, in tua iustitia apparebo in conspectu tuo. Satiabor dum manifestabitur gloria tua: et eum illi saturati sunt immunditia sua, ut me intelligere non possint, ego satiabor dum manifestabitur gloria tua, in his qui me [1 1Kb] intelligunt. Sane in illo uersu ubi dictum est Saturati sunt porcina, nonnulla exemplaria  Saturati sunt filiis habent. Ex ambiguo enim greco  interpretatio duplex euenit. Filios autem, opera intelligimus; et sicut bona opera bonos filios, ita malos mala.



IN PSALMUM XuII ENARRATIO.

1. [uers. 1.] In finem, puero Domini, ipsi Dauid, hoc est, manu forti Christo secundum hominem. Que locutus est Domino uerba cantici huius, in die qua eripuit eum Dominus de manu omnium inimicorum eius, et de manu Saül, et dixit . In die qua eripuit eum Dominus de manu omnium inimicorum eius, et de manu Saül, hoc est, regis Iudeorum, quem sibi ipsi petiuerant. Nam sicut Dauid, Manu fortis, ita Saül, Petitio interpretari dicitur: notum est autem, quomodo ille populus regem sibi petiuerit  et acceperit, non secundum Dei, sed secundum suam uoluntatem.

2. [uers. 2.] Dicit ergo hic Christus et Ecclesia, id est, totus Christus, caput et corpus: Diligam te, Domine, uirtus mea: diligam te, Domine, per quem fortis sum.

3. [uers. 3.] Domine, firmamentum meum, et refugium meum, et liberator meus: Domine, qui me firmasti, quia refugi ad te; refugi autem quia liberasti me. Deus meus adiutor meus, et sperabo in eum: Deus meus, qui mihi adiutorium prius uocationis tue prestitisti, ut sperare in te possim. Protector meus et cornu salutis mee, et redemptor meus: protector meus, quia non de me presumpsi, quasi erigens aduersum te cornu superbie; sed te [1 1Kb] ipsum cornu, hoc est firmam celsitudinem salutis inueni; quod ut inuenirem, redemisti me.

4. [uers. 4.] Laudans inuocabo Dominum, et ab inimicis meis saluus ero: non meam gloriam, sed Domini querens, inuocabo eum, et non erit unde mihi noceant impietatis errores.

5. [uers. 5.] Circumdederunt me dolores mortis: id est carnis. Et torrentes iniquitatis conturbauerunt me: turbe inique ad tempus commote, ueluti flumina pluuialia cito desitura, egerunt ut conturbarent me.

6. [uers. 6.] Dolores inferni circumdederunt me: in his qui me circumdederunt ut perderent me, erant dolores inuidentie, qui mortem operantur perducuntque ad infernum peccati. Preuenerunt me laquei mortis: preuenerunt me, ut priores nocere uellent, quod eis postea redderetur. Tales autem homines capiunt in perditionem quibus male [2 1Kb] persuaserunt iactatione iustitie; cuius non re, sed nomine, aduersus Gentes gloriantur.

7. [uers. 7.] Et in pressura mea inuocaui Dominum, et ad Deum meum clamaui. Et exaudiuit de templo  sancto suo uocem meam: exaudiuit de corde meo, in quo habitat, uocem meam. Et clamor meus in conspectu eius: et clamor meus, quem non in auribus hominum, sed coram ipso intus habeo, introibit [1 1Kb] in aures eius.

8. [uers. 8.] Et commota est et contremuit terra: ita clarificato filio hominis, commoti sunt et contremuerunt peccatores. Et fundamenta montium conturbata sunt: et spes superborum, que [2 1Kb] in hoc seculo fuerunt, conturbate sunt. Et commota sunt, quoniam iratus est eis Deus: ut scilicet iam firmamentum non haberet in cordibus hominum spes temporalium bonorum.

9. [uers. 9.] Ascendit fumus in ira eius: ascendit lacrymosa deprecatio penitentium, cum cognouissent quid minetur Deus impiis. Et ignis a facie eius exardescit: et flagrantia caritatis post penitentiam de notitia eius inardescit. Carbones succensi sunt ab eo: qui iam mortui erant deserti ab igne boni desiderii ac luce iustitie, et frigidi tenebrosique remanserant, rursus accensi et illuminati reuixerunt.

10. [uers. 10.] Et inclinauit celum, et descendit: et humiliauit iustum, ut descenderet ad hominum infirmitatem. Et caligo sub pedibus eius. Et impii qui terrena sapiunt, caligine malitie sue non eum cognouerunt; terra enim sub pedibus eius, tanquam scabellum pedum eius.

11. [uers. 11.] Et ascendit super Cherubim, et uolauit. Et exaltatus est super plenitudinem scientie, ut nemo ad eum perueniret, nisi per caritatem: plenitudo enim legis caritas . Et cito se incomprehensibilem esse demonstrauit dilectoribus suis, ne illum corporeis imaginationibus [3 1Kb] comprehendi arbitrarentur. uolauit super pennas uentorum. Illa autem celeritas, qua se incomprehensibilem esse monstrauit, super uirtutes animarum est, quibus se uelut pennis a terrenis timoribus in auras libertatis attollunt.

12. [uers. 12.] Et posuit tenebras latibulum suum: et posuit obscuritatem sacramentorum, et occultam spem in corde credentium, ubi lateret ipse, non eos deserens; in his etiam tenebris  ubi per fidem adhuc ambulamus, non per speciem, quamdiu quod non uidemus speramus et per patientiam exspectamus . In circuitu eius tabernaculum eius: conuersi tamen ad ipsum ambiunt qui credunt ei; quia in medio eorum est, cum omnibus equaliter fauet, in quibus tanquam in tabernaculo habitat hoc tempore. Tenebrosa aqua in nubibus eris: nec propterea quisquam in illa luce, que futura est cum ex fide ad speciem uenerimus, iam se esse arbitretur, si Scripturas recte intelligit; in Prophetis enim atque in omnibus diuini uerbi predicatoribus obscura doctrina est.

13. [uers. 13]. Pre fulgore in conspectu eius: in comparatione fulgoris, qui est in conspectu manifestationis  eius. Nubes ipsius transierunt: predicatores uerbi eius non iam in Iudee finibus continentur, sed transierunt ad Gentes. Grando et carbones ignis. Obiurgationes figurate [1 1Kb] , quibus uelut grandine corda dura tunduntur: si autem terra culta et mitis, id est, pius animus exceperit, duritia grandinis in aquam, id est terror fulgurate et quasi congelate obiurgationis [2 1Kb] in doctrinam satiantem resoluitur: igne autem caritatis accensa corda reuiuiscunt. Hec omnia in nubibus ipsius ad Gentes transierunt.

14. [uers. 14.] Et intonuit de celo Dominus: et Euangelica fiducia de corde iusti sonuit Dominus. Et Altissimus dedit uocem suam: ut haberemus eam, et in profundo rerum humanarum audiremus celestia.

15. [uers. 15.] Et emisit sagittas suas, et dispersit eos: et emisit Euangelistas pennis uirtutum recta itinera [3 1Kb] transuolantes, non suis, sed eius a quo missi sunt uiribus: et dispersit eos ad quos missi sunt, ut aliis eorum essent odor uite in uitam, aliis odor mortis in mortem . Et coruscationes multiplicauit, et conturbauit eos: et miracula multiplicauit, et conturbauit eos.

16. [uers. 16.] Et apparuerunt fontes aquarum: et apparuerunt qui facti erant in predicantibus fontes aquarum salientium in uitam eternam . Et reuelata sunt fundamenta orbis terrarum: et reuelati sunt Prophete, qui non intelligebantur, super quos edificaretur orbis terrarum credens Domino [4 1Kb] . Ab increpatione tua, Domine: clamantis, Appropinquauit super uos regnum Dei . Ab inspiratione spiritus ire tue: dicentis, Nisi penitentiam egeritis, omnes similiter moriemini .

17. [uers. 17.] Misit de summo, et accepit me: uocando ex Gentibus in hereditatem, gloriosam Ecclesiam non habentem maculam neque rugam . Assumpsit me de multitudine aquarum: assumpsit me de multitudine populorum.

18. [uers. 18.] Eruit me de inimicis meis fortissimis: eruit me de inimicis meis, qui preualuerunt ad affligendam et peruertendam [5 1Kb] temporalem istam uitam meam. Et ab his qui oderunt me, quoniam confortati sunt super me: quamdiu sub ipsis sum ignorans Deum [6 1Kb] .

19. [uers. 19.] Preuenerunt me in die afflictionis mee: priores mihi nocuerunt, in tempore quo mortale et laboriosum corpus gero. Et factus est Dominus firmamentum meum: et quoniam amaritudine miseriarum firmamentum terrene uoluptatis conturbatum atque conuulsum est, factus est Dominus firmamentum meum.

20. [uers. 20.] Et eduxit me in latitudinem: et quia  carnales patiebar angustias, eduxit me in spiritualem latitudinem fidei. Eruit me, quoniam uoluit me: antequam illum ego uellem, eruit me ab inimicis meis potentissimis, qui mihi inuidebant iam uolenti eum, et ab his qui oderunt me, quia uolo eum.

21. [uers. 21.] Et retribuet mihi Dominus secundum iustitiam meam: et retribuet mihi Dominus secundum iustitiam bone uoluntatis, qui prior prebuit misericordiam, antequam haberem bonam uoluntatem. Et secundum puritatem manuum mearum retribuet mihi: et secundum puritatem factorum meorum retribuet mihi, qui tribuit mihi ut bene facerem, educendo me in latitudine fidei.

22. [uers. 22.] Quia custodiui uias Domini: ut latitudo [1 1Kb] bonorum operum, que per fidem sunt, et longanimitas perseuerandi consequatur.

23. [uers. 23.] Nec impie gessi a Deo meo. Quoniam [2 1Kb] omnia iudicia eius in conspectu meo sunt. Quoniam omnia iudicia eius: id est, et premia iustorum, et penas impiorum, et flagella corrigendorum, et tentationes probandorum, perseueranti contemplatione considero. Et iustitias eius non repuli a me: quod faciunt deficientes sub sarcina earum, et reuertuntur ad uomitum suum.

24. Et ero immaculatus cum eo, et obseruabo me ab iniquitate mea.

25. [uers. 25.] Et retribuet mihi Dominus secundum iustitiam meam: itaque non solum propter latitudinem fidei, que per dilectionem operatur , sed etiam propter longitudinem perseuerantie, retribuet mihi Dominus secundum iustitiam meam. Et secundum puritatem manuum mearum in conspectu oculorum eius: non quod [3 1Kb] homines uident, sed in conspectu oculorum eius. Quoniam que uidentur, temporalia sunt; que autem non uidentur, eterna : quo pertinet altitudo spei.

26. [uers. 26.] Cum sancto sanctus eris: est etiam occulta profunditas, qua intelligeris cum sancto sanctus, quia tu sanctificas. Et cum uiro innocente innocens eris: quia tu nulli noces, sed criniculis peccatorum suorum unusquisque constringitur .

27. [uers. 27.] Et cum electo electus eris: et ab eo quem eligis, eligeris. Et cum peruerso peruersus eris  [4 1Kb] : et cum peruerso uideris peruersus: quoniam dicunt. Non est recta uia Domini : et ipsorum uia non est recta.

28. [uers. 28.] Quoniam tu populum humilem saluum facies. Hoc autem peruersum uidetur peruersis, quod confitentes peccata sua saluos facies. Et oculos superborum humiliabis: ignorantes autem Dei iustitiam, et suam uolentes constituere , humiliabis.

29. [uers. 29.] Quoniam tu illuminabis lucernam meam,  Domine: quoniam non est lumen nostrum ex nobis; sed tu illuminabis lucernam meam, Domine. Deus meus, illuminabis tenebras meas: nos enim peccatis nostris tenebre sumus; sed, Deus meus, illuminabis tenebras meas.

30. [uers. 30.] Quoniam a te eruar a tentatione: quoniam non a me, sed a te eruar a tentatione. Et in Deo meo transgrediar murum: et non in me, sed in Deo meo transgrediar murum, quem inter homines et celestem Ierusalem peccata erexerunt.

31. [uers. 31.] Deus meus, immaculata est uia eius: Deus meus non uenit in homines, nisi mundauerint uiam fidei qua ueniat ad eos; quia immaculata est uia eius. Eloquia Domini igne examinata: eloquia Domini igne tribulationis probantur. Protector est omnium sperantium in se: et omnes qui non in seipsis, sed in illo sperant, eadem tribulatione non consumuntur; spes enim sequitur fidem.

32. [uers. 32.] Quoniam quis Deus, preter Dominum? cui seruimus. Et quis Deus preter Deum nostrum? et quis Deus preter Dominum, quem post bonam seruitutem, tanquam hereditatem speratam filii possidebimus?

33. [uers. 33.] Deus qui precinxit me uirtute: Deus qui me precinxit ut fortis sim, ne diffluentes sinus cupiditatis impediant opera et gressus meos. Et posuit immaculatam uiam meam: et posuit immaculatam uiam caritatis, qua ad illum ueniam, sicut immaculata est fidei, qua uenit ad me.

34. [uers. 34.] Qui perfecit pedes meos tanquam cerui: qui perfecit amorem meum, ad transcendenda spinosa et umbrosa implicamenta huius seculi. Et super excelsa statuet me: et super celestem habitationem figet intentionem meam, ut implear in omnem plenitudinem Dei .

35. [uers. 35.] Qui docet manus meas ad prelium [1 1Kb] : qui docet me operari ad superandos inimicos, qui nobis intercludere celestia regna conantur. Et posuisti ut arcum ereum brachia mea: et posuisti infatigabilem intentionem bonorum operum meorum.

36. [uers. 36.] Et dedisti mihi protectionem salutis mee [2 1Kb] , et dextera tua suscepit me: et fauor gratie tue suscepit me. Et disciplina tua me direxit in finem: et correptio tua me deuiare non sinens direxit, ut quidquid ago, in eum finem referam, quo coheretur tibi. Et disciplina tua ipsa me docebit: et eadem correptio tua me docebit peruenire quo direxit.

37. [uers. 37.] Dilatasti gressus meos subter me: nec impedient carnales angustie: quoniam latam fecisti caritatem meam operantem hilariter, etiam de ipsis que subter me sunt mortalibus rebus et membris. Et non sunt infirmata uestigia mea: et non sunt infirmata, siue itinera mea, siue signa que impressi ad imitandum sequentibus.

38. [uers. 38.] Persequar inimicos meos, et comprehendam  illos: persequar affectus carnales meos, nec ab eis comprehendar; comprehendam illos, ut absumantur. Et non conuertar donec deficiant: et ab ista intentione non conuertar ad quietem, donec deficiant qui obstrepunt mihi.

39. [uers. 39.] Confringam illos, nec poterunt stare: nec durabunt aduersum me. Cadent subtus pedes meos: deiectis illis, preponam amores quibus ambulo in eternum.

40. [uers. 40.] Et precinxisti me uirtute ad bellum: et constrinxisti fluentia desideria carnis mee uirtute, ne in tali pugna prepedirer. Supplantasti insurgentes in me subter me: decipi fecisti eos qui me insequebantur, ut subter me fierent qui super me esse cupiebant.

41. [uers. 41.] Et inimicos meos dedisti mihi dorsum: et inimicos meos conuertisti, et dorsum mihi eos esse fecisti, id est, ut sequerentur me Et odio habentes me disperdidisti: alios autem eorum qui in odio perdurauerunt, disperdidisti.

42. [uers. 42.] Clamauerunt, nec erat qui saluos faceret: quis enim saluos faceret, quos tu non faceres? Ad Dominum, nec exaudiuit eos: nec ad quemlibet, sed ad Dominum clamauerunt; nec exauditione dignos iudicauit non recedentes a malitia sua.

43. [uers. 43.] Et comminuam illos ut puluerem ante [1 1Kb] faciem uenti: et comminuam illos; aridi enim sunt, non recipientes imbrem misericordie Dei: ut elati atque inflati superbia, a spe firma et inconcussa, et tanquam a terre soliditate et stabilitate rapiantur. Ut latam platearum delebo eos: per latas quas multi ambulant perditionis uias, luxuriantes et lubricos delebo eos.

44. [uers. 44.] Erues me de contradictionibus populi: erues me de contradictionibus eorum qui dixerunt: Si dimiserimus eum [2 1Kb] , omne seculum post illum ibit .

45. [uers. 45.] Constitues me in caput Gentium. Populus quem non cognoui seruiuit mihi: populus Gentium quem corporali presentia non uisitaui, seruiuit mihi. In obauditu auris obediuit mihi: neque oculis me uidit; sed recipiens predicatores meos, in obauditu auris obediuit mihi.

46. [uers. 46.] Filii alieni mentiti sunt mihi: filii non mei dicendi, sed potius alieni, quibus recte dicitur, uos ex patre diabolo estis , mentiti sunt mihi. Filii alieni inueterauerunt: filii alieni, quibus ut renouarentur Nouum Testamentum attuli, in uetere homine remanserunt. Et claudicauerunt a semitis suis: et tanquam uno pede debiles, quia uetus tenentes, Nouum Testamentum respuerunt, claudi effecti sunt, etiam in ipsa uetere Lege potius traditiones suas sequentes, quam Dei; calumniabantur enim de manibus non lotis , quia tales erant semite quas ipsi fecerant et consuetudine triuerant, aberrando ab itineribus preceptorum Dei.

 47. [uers. 47.] uiuit Dominus, et benedictus Deus meus: secundum carnem autem sapere, mors est ; uiuit enim Dominus, et benedictus Deus meus. Et exaltetur Deus salutis mee: et non terrena consuetudine de Deo salutis mee sentiam; nec terrenam ipsam salutem, sed in excelso de illo sperem.

48. [uers. 48.] Deus qui das uindictas mihi, et subdis populos sub me: Deus qui uindicas me, subdendo populos sub me Liberator meus de inimicis [1 1Kb] iracundis: clamantibus, Crucifige, crucifige , Iudeis.

49. [uers. 49.] Ab insurgentibus in me exaltabis me: a Iudeis insurgentibus in me patientem, exaltabis me resurgentem. A uiro iniquo erues me: a regno eorum iniquo erues me.

50. [uers. 50] Propterea confitebor tibi in Gentibus. Domine: propterea tibi per me confitebuntur Gentes, Domine. Et nomini tuo psallam: et latius innotesces bonis operibus meis.

51. [uers. 51.] Magnificans salutes regis ipsius: Deus qui magnificat, ut admirabiles faciat salutes quas eius Filius dat credentibus. Et faciens misericordiam Christo suo: Deus qui facit misericordiam Christo suo. Dauid et semini eius usque in seculum: ipsi liberatori manu potenti qui uicit hunc mundum, et eis quos credentes Euangelio genuit in eternum. Quecumque in hoc psalmo dicta sunt, que ipsi Domino proprie, id est capiti Ecclesie congruere non possunt, ad Ecclesiam referenda sunt. Totus enim Christus hic loquitur, in quo sunt omnia membra eius.



IN PSALMUM XuIII



ENARRATIO I. In finem, Psalmus ipsi Dauid.

1. [uers. 1.] Titulus notus est: nec Dominus iehsu Christus hec dicit, sed de illo hec dicuntur.

2. [uers. 2.] Celi enarrant gloriam Dei: iusti Euangeliste, in quibus Deus tanquam in celis habitat, exponunt gloriam Domini nostri Iesu Christi, siue gloriam qua glorificauit Patrem Filius super terram. Et opera manuum eius annuntiat firmamentum: et facta uirtutum Domini annuntiat firmamentum, fiducia Spiritus sancti et celum factum, quod antea timore terra erat.

3. [uers. 3.] Dies diei eructat uerbum: Spiritus spiritualibus profert plenitudinem incommutabilis Sapientie Dei, quod uerbum in principio Deus apud Deum est . Et nox nocti annuntiat scientiam: et mortalitas carnis tanquam longe positis carnalibus, fidem insinuando, annuntiat futuram scientiam.

4. [uers. 4.] Non sunt loquele, neque sermones, quo rum non audiantur uoces eorum: per quos non audite sint uoces Euangelistarum, cum omnibus linguis Euangelium predicaretur.

 5. In omnem terram exiit sonus eorum, et in fines orbis terre uerba eorum.

6. [uers. 6.] In sole posuit tabernaculum suum  : Dominus autem ut aduersus regna temporalium errorum belligeraret, non pacem, sed gladium missurus in terram , in tempore uel in manifestatione posuit tanquam militare habitaculum suum, hoc est dispensationem incarnationis sue. Et ipse tanquam sponsus procedens de thalamo suo: et ipse procedens de utero uirginali, ubi Deus nature humane tanquam sponsus sponse copulatus est. Exsultauit sicut gigas ad currendam uiam: exsultauit sicut fortissimus, et ceteros homines incomparabili uirtute precedens, non ad habitandam, sed ad currendam uiam. Non enim in uia peccatorum stetit .

7. [uers. 7.] A summo celo egressio eius  : a Patre egressio eius, non temporalis, sed eterna, qua de Patre natus est. Et occursus eius usque ad summum celi [1 1Kb] . Et occurrit plenitudine diuinitatis usque ad equalitatem Patris. Et non est qui se abscondat a calore eius: cum autem uerbum etiam caro factum est et habitauit in nobis  mortalitatem nostram suscipiens, non permisit ullum mortalium excusare se de umbra mortis; et ipsam enim penetrauit uerbi calor.

8. [uers. 8.] Lex Domini immaculata conuertens animas. Lex ergo Domini ipse est, qui uenit legem implere, non soluere : et immaculata lex, qui peccatum non fecit, nec inuentus est dolus in ore eius ; non premens animas seruitutis iugo, sed ad se imitandum libertate conuertens. Testimonium Domini fidele, sapientiam prestans paruulis: Testimonium Domini fidele, quia nemo nouit Patrem nisi Filius, et cui uoluerit Filius reuelare : que abscondita sunt a sapientibus, et reuelata paruulis; quoniam Deus superbis resistit, humilibus autem dat gratiam .

9. [uers. 9.] Iustitie Domini recte, letificantes cor [2 1Kb] : omnes iustitie Domini in illo recte, qui non docuit quod ipse non fecit; ut qui imitarentur, corde gauderent, in eis que libere cum caritate facerent, non seruiliter cum timore. Preceptum Domini lucidum, illuminans oculos: preceptum Domini lucidum, sine uelamento carnalium obseruationum, illuminans hominis interioris aspectum.

10. [uers. 10.] Timor Domini castus permanens in seculum seculi: timor Domini, non ille sub lege penalis, temporalia bona sibi subtrahi perhorrescens, quorum dilectione anima fornicatur; sed castus, quo Ecclesia sponsum suum quanto ardentius diligit, tanto diligentius cauet offendere: et ideo non foras mittit consummata dilectio timorem hunc , sed permanet in seculum seculi.

11. [uers. 11.] Iudicia Domini uera, iustificata in idipsum:  iudicia eius qui non iudicat quemquam, sed omne iudicium dedit Filio , uere iustificata incommutabiliter; neque enim uel minatus uel pollicitus Deus quemquam fallit, aut quisquam uel impiis supplicium, uel piis premium eius potest eripere. Desiderabilia super aurum et lapidem pretiosum multum: siue multum ipsum aurum et lapidem, siue multum pretiosum, siue multum desiderabilia; tamen desiderabilia iudicia Dei super pompas huius seculi, quarum desiderio fit ut non desiderentur, sed timeantur, aut contemnantur, aut non credantur iudicia Dei. Quod si quisque ipse sit aurum lapisque pretiosus, ut igne non consumatur, sed assumatur in thesaurum Dei, plus quam seipsum desiderat iudicia Dei, cuius uoluntatem preponit sue. Et dulciora super mel et fauum: et siue quisque iam sit mel, qui iam solutus uite huius uinculis exspectat diem quo ueniat in epulas Dei; siue adhuc sit fauus, ut quasi cera circumplicetur hac uita, non huic concretus, sed implens eam, cui opus sit aliqua pressura non opprimentis, sed exprimentis manus Dei, qua de temporali uita in eternam eliquetur; dulciora illi sunt iudicia Dei, quam sibi ipse est, quia super mel et fauum illi dulciora sunt.

12. [uers. 12.] Etenim seruus tuus custodit ea: nam non custodienti amara dies Domini. In custodiendo illa retributio multa: non in aliquo extra posito commodo, sed in eo ipso quo iudicia Dei custodiuntur, multa retributio: multa est, quia gaudetur in eis.

13. [uers. 13.] Delicta quis intelligit? In delictis autem qualis suauitas potest esse, ubi non est intellectus? quoniam delicta quis intelligit, que ipsum oculum claudunt, cui suauis est ueritas, cui desiderabilia et dulcia sunt iudicia Dei; et sicut tenebre oculos, ita delicta mentem claudunt, nec lucem sinunt uidere, nec se?

14. [uers. 14.] Ab occultis meis munda me, Domine: a cupiditatibus in me latentibus munda me, Domine. Et ab alienis parce seruo tuo  : ne seducar ab aliis; neque enim alienis capitur qui est mundus a suis. Parce itaque ab alienis cupiditatibus, non superbo et in sua potestate esse cupienti, sed seruo tuo. Si mei non fuerint dominata, tunc immaculatus ero: si mei non fuerint dominata occulta mea, et aliena peccata, tunc immaculatus ero; non enim est tertia [1 1Kb] origo peccati, preter occultum suum quo cecidit diabolus, et alienum quo seductus est homo, ut consentiendo suum faceret. Et mundabor a delicto magno: quo alio, nisi superbie? Non enim est maius delictum, quam apostatare a Deo, quod est initium superbie hominis : et uere ille immaculatus est, qui etiam hoc delicto caret; quia hoc est ultimum redeuntibus ad Deum, quod recedentibus primum fuit.

15. [uers. 15.] Et erunt ut complaceant eloquia oris mei, et meditatio cordis mei in conspectu tuo semper: meditatio cordis mei non ad iactantiam placendi hominibus, quia iam nulla superbia est; sed in conspe  ctu tuo semper, qui conscientiam puram inspicis. Domine adiutor meus, et redemptor meus: Domine adiutor meus, tendentis ad te; quoniam redemptor meus es tu, ut tenderem ad te: ne quisquam uel sapientie sue tribuens quod ad te conuertitur, uel uiribus quod ad te peruenit, magis repellatur abs te qui superbis resistis; quia mundatus non est a delicto magno, nec complacuit in conspectu tuo, qui redimis ut conuertamur, et adiuuas ut perueniamus ad te.



ENARRATIO II. SERMO AD PLEBEM.

1. Deprecati Dominum, ut ab occultis nostris mundet nos, et ab alienis parcat seruis suis, quid hoc sit intelligere debemus, ut humana ratione, non quasi auium uoce cantemus. Nam et meruli et psittaci et corui et pice et huiusmodi uolucres, sepe ab hominibus docentur sonare quod nesciunt. Scienter autem cantare, nature hominis diuina uoluntate concessum est. Et quam multi mali et luxuriosi sic cantant digna auribus suis et cordibus, nouimus et dolemus. Eo enim peiores sunt, quo non possunt ignorare quod cantant. Sciunt enim se cantare flagitia, et tamen cantant tanto libentius, quanto immundius: quoniam tanto se putant letiores, quanto fuerint turpiores. Nos autem qui in Ecclesia diuina eloquia cantare didicimus, simul etiam instare debemus esse quod scriptum est, Beatus populus qui intelligit iubilationem . Proinde, carissimi, quod consona uoce cantauimus, sereno etiam corde nosse ac uidere debemus. Rogauit enim Dominum unusquisque nostrum in hoc cantico, et dixit Deo: Ab occultis meis munda me, Domine, et ab alienis parce seruo tuo. Si mei non fuerint dominata, tunc immaculatus ero, et mundabor a delicto magno. Quod ut bene sciamus quid sit, et quale hoc sit, ipsius psalmi textum, quantum donat Dominus, breuiter percurramus.

2. Cantatur enim de Christo; quod euidenter ibi apparet, quia illic scriptum est: ipse tanquam sponsus procedens de thalamo suo. Quis est enim sponsus, nisi cui desponsata est illa uirgo ab Apostolo, cui timet caste castus sponsi amicus, ne sicut serpens Euam fefellit astutia sua, sic et huius uirginis sponse Christi sensus corrumpantur a castitate que est in Christo  In hoc ergo Domino et Saluatore nostro Iesu Christo posita est magna et plena gratia, de qua dicit apostolus Ioannes: Et uidimus gloriam eius, gloriam tanquam Unigeniti a Patre, plenum gratia et ueritate . Hanc gloriam celi enarrant: celi, sancti sunt; eleuati a terra, portantes Dominum. Quanquam gloriam Christi celum etiam quodammodo narrauit: quando narrauit? quando nato eodem Domino stella noua que nunquam uidebatur apparuit. Sed tamen sunt ueriores et sublimiores [1 1Kb] celi, de quibus consequenter ibi dicitur: Non sunt loquele neque sermones, quorum non audiantur uoces eorum. In omnem terram exiit sonus eorum, et in fines orbis terre uerba eorum. Quorum, nisi celorum? quorum ergo, nisi Apostolorum? Ipsi enarrant nobis gloriam Dei, positam  in Christo Iesu, per gratiam in remissionem [1 1Kb] peccatorum. Omnes enim peccauerunt, et egent gloria Dei, iustificati gratis per sanguinem ipsius . Quia gratis, ideo gratia; non est enim gratia, si non gratuita. Quia nichil boni ante feceramus, unde talia dona mereremur; magis quia [2 1Kb] non gratis inferretur supplicium, ideo gratis prestitum est beneficium: nichil precesserat in meritis nostris, nisi unde damnari deberemus. Ille autem non propter nostram iustitiam, sed propter suam misericordiam saluos nos fecit per lauacrum regenerationis . Hec est, inquam, gloria Dei: hanc celi enarrauerunt. Hec est, inquam, gloria Dei, non tua: nichil enim boni fecisti, et tamen tantum bonum accepisti. Si ergo pertines ad gloriam quam celi enarrauerunt, dic Domino Deo tuo: Deus meus, misericordia eius preueniet me : preuenit enim te; utique preuenit, quia nichil in te boni inuenit. Preuenisti supplicium [3 1Kb] eius superbiendo: ille preuenit supplicium tuum peccata delendo. Tanquam enim ex peccatore iustificatus, ex impio pius factus, ex damnato in regnum [4 1Kb] assumptus, dic Domino Deo tuo: Non nobis, Domine, non nobis, sed nomini tuo da gloriam . Dicamus, Non nobis: quibus enim si quasi nobis? Dicamus, inquam, Non nobis, quia si ita faceret sicut nobis, nonnisi penas infligeret nobis. Non nobis, sed nomini suo det gloriam: quia non secundum iniquitates nostras fecit nobis . Non ergo nobis, Domine, non nobis: repetitio confirmatio est. Non nobis, Domine, sed nomini tuo da gloriam: hoc illi nouerant celi, qui enarrauerunt gloriam Dei.

3. [uers. 2.] Et opera manuum eius annuntiat firmamentum: quod dictum est, gloriam Dei, hoc repetitum est, opera manuum eius. Que opera manuum eius? Non sicut quidam sentiunt, Deus uerbo fecit omnia, et tanquam prestantiorem ceteris hominem suis manibus fecit. Non ita sentiendum est: infirma est ista, et non satis elimata sententia; omnia enim uerbo fecit. Nam licet opera Dei diuersa narrentur, in quibus hominem ad imaginem suam fecit ; tamen omnia per ipsum facta sunt, et sine ipso factum est nichil . Quod autem ad manus Dei attinet, et de celis dictum est, Et opera manuum tuarum sunt celi ; et ne putes etiam ibi celos sanctos dictos subiecit: Ipsi peribunt, tu autem permanes . Ergo non solum homines, sed etiam celos qui peribunt, Deus manibus suis fecit, cui dictum est, Opera manuum tuarum sunt celi; et de terra hoc idem dictum est: Quoniam ipsius est mare, et ipse fecit illud, et aridam manus eius fundauerunt  Ergo si et celos manibus et terram manibus, non solum hominem fecit manibus: et si celos uerbo, et terram uerbo, ergo et hominem uerbo. Quod uerbo,  hoc manu; et quod manu, hoc uerbo: non enim humanis membris statura Dei distincta est, qui ubique totus est, et nullo continetur loco; quod ergo uerbo fecit, sapientia fecit, et quod manu fecit, uirtute fecit. Christus est autem Dei uirtus et Dei Sapientia : Omnia autem per ipsum facta sunt, et sine ipso factum est nichil. Enarrarunt, enarrant, enarrabunt celi gloriam Dei: enarrabunt, inquam, celi, hoc est sancti, gloriam Dei, a terra suspensi. Deum portantes, preceptis tonantes, sapientia coruscantes; illam, ut dixi, gloriam Dei, qua salui facti sumus indigni. Hanc indignitatem, id est, qua digni non fuimus, agnoscit filius minor egestate constrictus: agnoscit, inquam, hanc indignitatem filius minor a patre longe peregrinus, demonum cultor, tanquam porcorum pastor; agnoscit gloriam Dei, sed egestate constrictus. Et quia illa gloria Dei facti sumus quod digni non fuimus, dicit ad Patrem suum: Non sum dignus uocari filius tuus : infelix, per humilitatem impetrat felicitatem; et eo se ostendit dignum, quo confitetur indignum. Hanc gloriam Dei celi enarrant, et opera manuum eius annuntiat firmamentum: celum firmamentum, firmum cor, non timidum cor. Annuntiata enim sunt ista inter impios, inter aduersos Deo, inter amatores mundi persecutoresque iustorum: inter seuientem mundum annuntiata sunt ista. Sed seuiens mundus quid poterat facere, quando firmamentum ista annuntiabat? Annuntiat firmamentum: quid? Opera manuum eius. Que sunt opera manuum eius? Gloria Dei illa, qua salui facti sumus, qua creati in bonis operibus sumus: ipsius enim sumus figmentum, creati in Christo Iesu in operibus bonis ; non solum quippe homines, sed etiam iustos, si tamen sumus, ipse fecit nos, et non ipsi nos .

4. [uers. 3.] Dies diei eructat uerbum, et nox nocti annuntiat scientiam: quid est? Forte planum et apertum est, Dies diei eructat uerbum; apertum et planum, tanquam per diem: quod autem nox nocti annuntiat scientiam, obscurum est, tanquam per noctem. Dies diei, sancti sanctis, Apostoli fidelibus, ipse Christus Apostolis, quibus dixit: uos estis lumen mundi . Apertum hoc uidetur et cognitu facile. Quomodo autem nox nocti annuntiat scientiam? Nonnulli hec uerba simpliciter intellexerunt, et forte hoc sit uerum; estimantes hac sententia significatum esse, quod tempore Domini nostri Iesu Christi, cum in terra uersaretur, Apostoli audierunt, hoc in posteros esse traiectum, tanquam de tempore in tempus: dies diei, nox nocti, prior dies posteriori diei, et prior nox posteriori nocti; quia hec doctrina diebus et noctibus predicatur. Iste simplex intellectus cui sufficit sufficiat. Sed nonnulla uerba Scripturarum obscuritate sua hoc profuerunt, quod multas intelligentias pepererunt: itaque hoc si planum esset, unum aliquid audiretis; quia uero obscure dictum est, multa audituri estis. Est et alius intellectus: dies diei, nox nocti, hoc est, spiritus spiritui, caro carni. Est alius: dies diei, spirituales spiritualibus; et nox nocti, carnales carnalibus.  Utrique enim audiunt, etsi non utrique similiter sapiunt: illi enim audiunt tanquam uerbum eructatum; illi tanquam scientiam annuntiatam: quod enim ructatur, presentibus ructatur; quod autem annuntiatur, longe positis annuntiatur. Possunt celi sensus plures inueniri, sed adhibendus est modus propter angustias presentis temporis. Dicamus autem et unum aliquid, quod quidam uelut coniicientes [1 1Kb] aperuerunt: quando Dominus, inquiunt, Christus loquebatur Apostolis, dies diei eructabat uerbum; quando Iudas Dominum Christum prodidit Iudeis, nox nocti annuntiabat scientiam.

5. [uers. 5, 4.] Non sunt loquele neque sermones, quorum non audiantur uoces eorum: quorum, nisi celorum illorum qui enarrant gloriam Dei? Non sunt loquele neque sermones, quorum non audiantur uoces eorum. Legite Actus Apostolorum, quomodo ueniente super eos Spiritu sancto, omnes impleti sunt illo; et loquebantur linguis omnium gentium, sicut Spiritus dabat eis pronuntiare . Ecce non sunt loquele neque sermones, quorum non audiantur uoces eorum: sed non ibi tantum ubi impleti sunt sonnerunt; In omnem terram exiit sonus eorum, et in fines orbis terre uerba eorum. Ideo et nos hic loquimur: sonus enim ille ad nos usque peruenit, sonus qui in omnem terram exiit, et hereticus Ecclesiam non intrat. Ideo sonus in omnem terram exiit, ut tu in celum intres. O pestilentiose, litigiose, pessime, et adhuc errare uolens; o superbe fili, audi testamentum patris tui. Ecce, quid planius, quid apertius? In omnem terram exiit sonus eorum, et in fines orbis terre uerba eorum. Numquid expositore opus est? Quid contra te conaris? Partem uis in lite retinere, qui potes totum in concordia retinere?

6. [uers. 6.] In sole posuit tabernaculum suum: in manisfestatione Ecclesiam suam, non in occulto, non que lateat, non uelut opertam [2 1Kb] ; ne forte fiat sicut operta super greges hereticorum. Dictum est et cuidam in Scriptura sancta, Quoniam tu in occulto fecisti, patieris in sole : hoc est, occulte malum fecisti, penas patieris in omnium manifestatione. In sole ergo posuit tabernaculum suum. Quid tu, heretice, fugis in tenebras? Christianus es? audi Christum. Seruus es? audi dominum. Filius es? audi patrem: emendare, reuiuisce. Dicamus et de te: Mortuus erat, et reuixit; perierat, et inuentus est . Non mihi dicas, Utquid me queris, si perii? Ideo enim te quero, quia periisti. Noli, inquit, me querere: hoc sane uult iniquitas, qua diuisi sumus; sed non uult caritas, qua fratres sumus. Improbus non essem, si quererem seruum meum; et improbus dicor, quia quero fratrem meum? Sic sapiat in quo fraterna caritas non est, ego tamen quero fratrem meum. Irascatur, dum tamen queratur, qui inuentus placatur. Quero, inquam, fratrem meum, et interpello non contra illum, sed pro illo Dominum meum: nec dicam interpellans, Domine, dic fratri meo ut diuidat  mecum hereditatem ; sed, dic fratri meo ut teneat mecum hereditatem. Quid ergo erras. frater? quid per angulos fugis? quid latitare conaris? In sole posuit tabernaculum suum. Et ipse tamquam sponsus procedens de thalamo suo. Puto quod agnoscas eum. Ille tanquam sponsus procedens de thalamo suo, exsultauit ut gigas ad currendam uiam; ipse in sole posuit tabernaculum suum: hoc est, ille tanquam sponsus, cum uerbum caro factum est, in utero uirginali thalamum inuenit; atque inde nature coniunctus humane, tanquam de castissimo procedens cubili, humilis misericordia infra omnes, fortis maiestate super omnes. Hoc est enim, gigas exsultauit ad currendam uiam: natus est, creuit, docuit, passus est, resurrexit, ascendit; cucurrit uiam, non hesit in uia. Idem ipse ergo sponsus qui hec fecit, ipse posuit in sole, hoc est in manifestatione, tabernaculum suum, hoc est sanctam Ecclesiam suam.

7. [uers. 7.] Quam autem uiam cito cucurrit uis audire? A summo celo egressio eius, et occursus eius usque ad summum eius. Postea uero quam excurrit inde, et recurrendo remeauit, misit Spiritum suum. uise sunt illis super quos uenit, lingue diuise uelut ignis . Sicut ignis uenit Spiritus sanctus, fenum carnis consumpturus, aurum cocturus et purgaturus; sicut ignis uenit, et ideo sequitur, Et non est qui se abscondat a calore eius.

8. [uers. 8.] Lex Domini immaculata conuertens animas. Hoc est Spiritus sanctus. Testimonium Domini fidele, sapientiam prestans paruulis: non superbis. Hoc est Spiritus sanctus.

9. [uers. 9.] Iustitie Domini recte: non terrentes, sed letificantes corda. Hoc est Spiritus sanctus. Preceptum Domini lucidum, illuminans oculos, non hebetans: non carnis oculos, sed cordis; non exterioris hominis, sed interioris. Hoc est Spiritus sanctus.

10. [uers. 10.] Timor Domini: non seruilis, sed castus; gratis amans, non puniri timens ab eo quem tremit, sed separari ab eo quem diligit. Iste est timor castus, non quem consummata caritas foras mittit ; sed permanens in seculum seculi. Hic est Spiritus sanctus; id est, hunc donat, hunc confert, hunc inserit Spiritus sanctus. Iudicia Domini uera, iustificata in idipsum: non ad rixas diuisionis, sed ad congregationem unitatis; hoc est enim, in idipsum. Hoc est Spiritus sanctus. Ideo linguis omnium loqui fecit, in quos primo uenit; quia linguas omnium gentium in unitatem se congregaturum esse nuntiauit. Quod tunc faciebat unus homo accepto Spiritu sancto, ut unus homo linguis omnium loqueretur; hoc modo ipsa unitas facit, linguis omnibus loquitur. Et modo unus homo in omnibus gentibus linguis omnibus loquitur, unus homo caput et corpus, unus homo Christus et Ecclesia, uir perfectus, ille sponsus, illa sponsa: sed erunt, inquit, duo in carne una . Iudicia Dei uera iustificata in idipsum: propter unitatem.

11. [uers. 11.] Desiderabilia super aurum et lapidem  pretiosum multum: aut multum aurum, aut multum pretiosum, aut multum desiderabilia; tamen multum, heretico parum. Non nobiscum amant idipsum, et nobiscum confitentur Christum. Ipsum quem mecum confiteris Christum, ipsum ama mecum. Et qui idipsum non uult, recusat, recalcitrat, respuit: non illi est desiderabile hoc super aurum et lapidem pretiosum multum. Audi aliud: Et dulciora, inquit, super mel et fauum. Sed hoc aduersum est erranti: mel amarum est febrienti, dulce tamen et acceptabile sanato, quia carum est sanitati. Desiderabilia super aurum et lapidem pretiosum multum, et dulciora super mel et fauum.

12. [uers. 12.] Nam et seruus tuus custodit ea: quam dulcia ista sunt, custodiendo probat seruus tuus, non loquendo. Custodit ea seruus tuus, quia et nunc dulcia sunt, et in posterum salubria sunt; nam in custodiendo ea retributio multa: sed amans animositatem suam, nec uidet hunc splendorem hereticus, nec sentit dulcedinem.

13. [uers. 13, 14.] Delicta enim quis intelligit? Pater, ignosce illis, quia nesciunt quid faciunt . Ideo, inquit. iste est seruus qui custodit hanc dulcedinem, suauitatem caritatis, amorem [1 1Kb] unitatis. Ego, inquit, ipse qui custodio, rogo te, quoniam delicta quis intelligit? ne mihi ut homini quedam subrepant, et quibusdam ut homo preoccuper, Ab occultis meis munda me, Domine. Hoc ergo cantauimus, ecce ad hoc loquendo peruenimus. Dicamus, et cum intellectu cantemus, et cantando oremus, et orando impetremus: dicamus, Ab occultis meis munda me, Domine. Quis enim delicta intelligit? Si uidentur tenebre, intelliguntur delicta. Denique quando nos delicti penitet, in luce sumus. Nam quando quisque ipso delicto inuolutus est, quasi obtenebratis opertisque oculis non uidet delictum: quia si tibi legatur et carnis oculus, nec aliud uides, nec hoc unde tegitur uides. Ergo Deo dicamus, qui nouit uidere quod purget, nouit inspicere quod sanet; illi dicamus: Ab occultis meis munda me, Domine; et ab alienis parce seruo tuo. Delicta, inquit, mea inquinant me, delicta aliena affligunt me: ab his munda me, ab illis parce. Tolle mihi ex corde malam cogitationem, repelle a me malum suasorem: hoc est. Ab occultis meis munda me, et ab alienis parce seruo tuo. Nam ista duo genera delictorum, propria simul et aliena, etiam primitus in exordio claruerunt: diabolus suo delicto cecidit, Adam alieno deiecit. Hic ipse Dei seruus custodiens iudicia Dei, in quibus retributio multa, et in alio psalmo sic orat: Non ueniat mihi pes superbie, et manus peccatorum non moueant me . Non ueniat, inquit, mihi pes superbie, hoc est, Ab occultis meis munda me, Domine; et manus peccatorum non moueant me, hoc est, Ab alienis parce seruo tuo.

14. Si mei non fuerint dominata: occulta mea et delicta aliena. Tunc immaculatus ero: hoc non suis uiribus audet, sed Dominum deprecatur ut impleat,  cui dicitur in psalmo: Itinera mea dirige secundum uerbum tuum, et non dominetur mihi omnis iniquitas . Noli timere, si christianus es, dominum foris hominem: Dominum Deum tuum semper time. Malum in te time, hoc est cupiditatem tuam, non quod in te Deus fecit, sed quod tibi ipse fecisti: te Dominus bonum seruum fecit; tu tibi in corde tuo malum dominum creasti. Merito subderis iniquitati, merito subderis domino quem tu tibi ipsi fecisti; quia ei qui te fecit subditus esse noluisti.

15. Sed si mei, inquit, non fuerint dominata, tunc immaculatus ero; et mundabor a delicto magno: quo putamus delicto? quod illud est delictum magnum? Forte aliud sit quam dicturus sum, non tamen celabo quod sentio. Delictum magnum arbitror esse superbiam. Hoc fortasse et aliter significatum est in eo quod ait, Et mundabor a delicto magno. Queritis quam magnum sit hoc delictum, quod deiecit Angelum, quod ex Angelo fecit diabolum, eique in eternum interclusit regnum celorum? Magnum hoc delictum est, et caput atque causa omnium delictorum; scriptum est enim: Initium peccati omnis superbia. Et ne quasi leue aliquid contemnas, Initium, inquit, superbie hominis apostatare a Deo . Non leue malum est hoc uitium, fratres mei: huic uitio in his personis, quas uidetis amplas, displicet humilitas christiana. Propter hoc uitium dedignantur colla subdere iugo Christi, obligati arctius iugo peccati. Non enim seruire non eis continget: nam nolunt seruire, sed eis expedit seruire. Nolendo seruire nichil aliud agunt, quam ut bono Domino non seruiant; non ut omnino non seruiant: quia qui noluerit seruire caritati, necesse est ut seruiat iniquitati. Ab hoc uitio, quod est caput omnium uitiorum, quia inde cetera uitia nata sunt, facta est apostasia a Deo, eunte anima in tenebras, et male utente libero arbitrio, peccatis etiam ceteris consecutis: ut et substantiam suam dissiparet cum meretricibus uiuens prodige, et per egestatem fieret pastor porcorum , qui erat socius Angelorum. Propter hoc uitium, propter hoc magnum superbie peccatum, Deus humilis uenit: hec causa, hoc peccatum magnum, iste ingens morbus animarum, omnipotentem medicum de celo deduxit, usque ad formam serui humiliauit, contumeliis egit, ligno suspendit; ut per salutem tante medicine curetur hic tumor. Iam tandem erubescat homo esse superbus, propter quem factus est humilis Deus. Ita, inquit, mundabor a delicto magno, quia Deus superbis resistit, humilibus autem dat gratiam .

16. [uers. 15.] Et per hoc ut complaceant eloquia oris mei, et meditatio cordis mei in conspectu tuo semper: nam si ab hoc magno delicto non mundabor, in conspectu hominum placebunt eloquia mea, non in conspectu tuo. Superba anima in conspectu hominum uult placere: humilis anima in occulto, ubi Deus uidet, uult placere; ut si placuerit hominibus de bono opere, illis gratuletur quibus placet bonum opus, non sibi cui sufficere debet quia fecit bonum opus: Gloria  nostra, inquit, hec est, testimonium conscientie nostre . Ideoque dicamus etiam quod sequitur, Domine adiutor meus et redemptor meus: adiutor in bonis, redemptor a malis; adiutor ut habitem in caritate tua, redemptor ut liberes me ab iniquitate mea.



IN PSALMUM XIX ENARRATIO. In finem, Psalmus Dauid.

1. [uers. 1.] Notus est iste titulus, nec Christus dicit, sed Christo dicit Propheta, figura optandi que uentura sunt canens.

2. [uers. 2.] Exaudiat te Dominus in die tribulationis: exaudiat te Dominus in die qua dixisti, Pater, clarifica Filium tuum . Protegat te nomen Dei Iacob: ad te enim pertinet populus posterior natu, quia maior seruiet minori .

3. [uers. 3.] Mittat tibi auxilium de sancto, et de Sion tueatur te, faciens tibi sanctificatum corpus, Ecclesiam, de speculatione tutam, que exspectat quando uenias a nuptiis [1 1Kb] .

4. [uers. 4.] Memor sit omnis sacrificii tui: memores nos faciat omnium iniuriarum tuarum et contumeliarum, quas pro nobis pertulisti. Et holocaustum tuum pingue fiat: et crucem, qua totus oblatus es Deo, in letitiam resurrectionis conuertat.

5. [uers. 5.]  Tribuat tibi Dominus secundum cor tuum: tribuat tibi Dominus, non secundum cor eorum qui putauerunt persequendo delere te posse; sed secundum cor tuum, quo scisti quid utilitatis haberet passio tua. Et omne consilium tuum compleat: et compleat omne consilium tuum, non solum quo animam tuam posuisti pro amicis tuis , ut mortificatum granum copiosius resurgeret ; sed etiam quo cecitas ex parte Isrel facta est, ut plenitudo Gentium intraret, et sic omnis Isrel saluus fieret .

6. [uers. 6.] Exsultabimus in salutari tuo: exsultabimus quod tibi mors nichil nocebit; ita enim nec nobis eam nocere posse monstrabis. Et in nomine [2 1Kb] Dei nostri magnificabimur: et confessio tui nominis non solum non perdet, sed etiam magnificabit nos.

7. [uers. 7.] Impleat Dominus omnes petitiones tuas: impleat Dominus non solum petitiones quas habuisti in terra, sed etiam quibus in celo interpellas pro nobis. Nunc cognoui quoniam saluum fecit Dominus Christum suum; nunc mihi per prophetiam demonstratum est, quoniam resuscitabit Dominus Christum suum. Exaudiet illum de celo sancto suo: exaudiet illum, non de terra tantum, ubi se petiit clarificari ; uerum etiam de celo, ubi iam ad dexteram Patris interpellans pro nobis , diffudit inde Spiritum sanctum super credentes  in se. In potentatibus salus dextere eius: potentatus nostri sunt salus fauoris eius, cum etiam de tribulatione dat auxilium, ut quando infirmamur, tunc potentes simus . Nam uana salus hominum , que non dextere, sed sinistre eius est: hac enim extolluntur in magnam superbiam, quicumque peccantes temporaliter salui facti sunt.

8. [uers. 8.] Hi in curribus et hi in equis  : hi uolubili successione temporalium bonorum trahuntur, et hi superbis preferuntur [1 1Kb] honoribus, atque in his exsultant. Nos autem in nomine Domini Dei nostri exsultabimus: nos autem spem figentes in eternis, neque gloriam nostram querentes, in nomine Domini Dei nostri exsultabimus.

9. [uers. 9.] Ipsi obligati sunt, et ceciderunt: et ideo ipsi temporalium rerum cupiditate obligati sunt, timentes parcere Domino, ne a Romanis perderent locum ; et irruentes in lapidem offensionis  et petram scandali, de spe celesti ceciderunt: quibus cecitas ex parte Isrel facta est, ignorantibus Dei iustitiam, et suam uolentibus constituere . Nos uero surreximus [2 1Kb] , et erecti sumus: nos uero ut populus Gentium intraret, de lapidibus excitati filii Abraham  qui non sectabamur iustitiam, apprehendimus eam , et surreximus; nec uiribus nostris, sed per fidem iustificati erecti sumus.

10. [uers. 10.] Domine, saluum fac regem: ut ipse qui nobis preliandi exemplum passione monstrauit, offerat etiam sacrificia nostra, sacerdos excitatus a mortuis, et in celo constitutus. Et exaudi nos in die qua inuocauerimus te: quo iam pro nobis offerente [3 1Kb] , exaudi nos in die qua inuocauerimus te.



IN PSALMUM XX ENARRATIO. In finem, Psalmus ipsi Dauid.

1. [uers. 1.] Titulus notus est; de Christo canitur.

2. [uers. 2.] Domine, in uirtute tua letabitur rex: Domine, in uirtute tua, qua [4 1Kb] uerbum caro factum est, letabitur homo Christus iehsu. Et super salutari tuo exsultabit uehementer: et super hoc, quo uiuificas omnia, exsultabit uehementer.

3. [uers. 3.] Desiderium anime eius dedisti ei: desiderauit manducare Pascha , et ponere cum uellet, atque iterum cum uellet sumere animam suam ; et dedisti ei. Et uoluntate labiorum eius non priuasti [5 1Kb] eum. Pacem meam, inquit, relinquo uobis : et factum est.

4. [uers. 4.] Quoniam preuenisti eum in benedictionibus  dulcedinis: quoniam prius hauserat benedictionem dulcedinis tue, fel peccatorum nostrorum non nocuit ei  . Posuisti in capite eius coronam de lapide pretioso: in principio sermonis eius accedentes ambierunt eum lapides pretiosi, discipuli sui, a quibus exordium annuntiationis eius fieret.

5. [uers. 5.] uitam petiit, et dedisti ei: resurrectionem petiit, dicens, Pater, clarifica Filium tuum ; et dedisti ei. Longitudinem dierum in seculum seculi: longa tempora seculi huius, que haberet Ecclesia, et deinceps eternitatem in seculum seculi.

6. [uers. 6.] Magna est gloria eius in salute tua: magna est quidem gloria eius in salute, qua eum resuscitasti. Gloriam et magnum decorem impones super eum: sed adhuc gloriam et magnum decorem addes ei, cum in celo collocabis ad dexteram tuam.

7. [uers. 7.] Quoniam dabis ei benedictionem in seculum seculi: hec est benedictio, quam ei dabis in seculum seculi: Letificabis eum in gaudio cum uultu tuo: secundum hominem letificabis eum cum uultu tuo, quem leuauit ad te.

8. [uers. 8.] Quoniam rex sperat in Domino: quoniam rex non superbit, sed humilis corde sperat in Domino. Et in Altissimi misericordia non commouebitur: et in Altissimi misericordia non conturbabit humilitatem eius obedientia [1 1Kb] usque ad mortem crucis.

9. [uers. 9.] Inueniatur manus tua omnibus inimicis tuis: inueniatur, o rex, potestas tua, cum ad iudicandum ueneris, omnibus inimicis tuis, qui eam in humilitate tua non intellexerunt. Dextera tua inueniat omnes qui te oderunt: claritas qua regnas ad dexteram Patris, inueniat in die iudicii puniendos omnes qui te oderunt; quia nunc ipsi non inuenerunt eam.

10. [uers. 10.] Pones eos ut clibanum ignis: constitues eos ardentes intrinsecus, conscientia impietatis sue. In tempore uultus tui: in tempore manifestationis tue. Dominus in ira sua conturbabit eos, et deuorabit eos ignis: deinde conturbati uindicta Domini, post accusationem conscientie, dabuntur igni eterno deuorandi.

11. [uers. 11.] Fructum illorum de terra perdes: fructum illorum, quia terrenus est, perdes de terra. Et semen eorum a filiis hominum: et opera illorum, uel quoscumque seduxerunt, non deputabis inter filios hominum, quos in hereditatem sempiternam uocasti.

12. [uers. 12.] Quoniam declinauerunt in te mala: hec autem pena retribuetur eis, quoniam mala que sibi imminere te regnante arbitrabantur, in te occidendum detorserunt. Cogitauerunt consilium, quod non potuerunt stabilire: cogitauerunt consilium, dicentes, Expedit unum pro omnibus mori ; quod non potuerunt stabilire, nescientes quid dixerint.

 13. [uers. 13.] Quoniam pones eos dorsum: quoniam ordinabis eos in his, a quibus postpositis et contemptis auerteris. In reliquiis tuis preparabis uultum eorum: et in his que relinquis, id est in cupiditatibus regni terreni, preparabis tibi ad passionem impudentiam eorum.

14. [uers. 14.] Exaltare, Domine, in uirtute tua: quem humilem non cognouerunt, exaltare, Domine, in uirtute tua, quam infirmitatem putauerunt. Cantabimus et psallemus uirtutes tuas: corde et opere celebrabimus et nota faciemus mirabilia tua.



IN PSALMUM XXI 



ENARRATIO I. In finem, pro susceptione matutina, Psalmus Dauid.

1. [uers. 1.] In finem, pro resurrectione sua ipse Dominus iehsu Christus loquitur. Matutina enim fuit prima sabbati resurrectio eius, qua susceptus est in eternam uitam, cui mors ultra non dominabitur . Dicuntur autem ista ex persona crucifixi: nam de capite psalmi huius sunt uerba que ipse clamauit cum in cruce penderet, personam etiam seruans ueteris hominis, cuius mortalitatem portauit. Nam uetus homo noster confixus est cruci cum illo .

2. [uers. 2.] Deus, Deus meus respice me, quare me dereliquisti longe a salute mea  ? longe factus a salute mea; quoniam longe est a peccatoribus salus . uerba delictorum meorum: nam hec uerba sunt non iustitie, sed delictorum meorum. uetus enim homo confixus cruci loquitur; etiam causam ignorans quare eum dereliquerit Deus: aut certe, Longe a salute mea sunt uerba delictorum meorum.

3. [uers. 3.] Deus meus, clamabo ad te per diem, nec exaudies  : Deus meus, clamabo ad te in rebus prosperis huius uite, ut non mutentur; nec exaudies, quia uerbis delictorum meorum ad te clamabo. Et nocte, et non ad insipientiam mihi: et in aduersis utique huius uite clamabo ut prosperentur, et similiter non exaudies. Neque hoc facis ad insipientiam mihi, sed potius ut sapiam quid clamare me uelis; non uerbis delictorum ex desiderio temporalis uite, sed uerbis conuersionis ad te in uitam eternam.

4. [uers. 4.] Tu autem in sancto habitas, laus Isrel: tu autem in sancto habitas, et ideo immunda delictorum uerba non exaudies. Laus uidentis te, non eius qui laudem suam quesiuit in gustando uetito cibo, ut apertis corporeis oculis abscondere se conaretur a conspectu tuo .

5. [uers. 5.] In te sperauerunt patres nostri: omnes iusti scilicet, non querentes suam laudem, sed tuam; sperauerunt, et eruisti eos.

6. [uers. 6.] Ad te clamauerunt, et salui facti sunt: ad te clamauerunt, non uerbis delictorum a quibus  longe est salus, et ideo salui facti sunt. In te sperauerunt, et non sunt confusi: in te sperauerunt, nec eos fefellit spes; non enim in se illam posuerunt.

7. [uers. 7.] Ego autem sum uermis, et non homo: ego autem iam non ex persona Adam loquens, sed ego proprie iehsu Christus sine semine in carne natus sum [1 1Kb] , ut essem in homine ultra homines; ut uel sic dignaretur imitari humana superbia humilitatem meam. Opprobrium hominum et abiectio plebis: in qua factus sum opprobrium hominum, ita ut pro conuicioso maledicto diceretur; Tu sis discipulus eius , et plebs me contemneret.

8. [uers. 8.] Omnes qui conspiciebant me, subsanabant me: omnes qui conspiciebant me, irridebant me, Et locuti sunt labiis, et mouerunt caput: et locuti sunt non in corde, sed in labiis.

9. [uers. 9.] Nam irridenter mouerunt caput, dicentes: Sperauit in Dominum, eruat eum; saluum faciat eum, quoniam uult eum. Hec uerba erant, sed in labiis dicebantur.

10. [uers. 10.] Quoniam tu es qui extraxisti me de uentre: quoniam tu es qui extraxisti me, non solum de illo uentre uirginali, nam omnibus hominibus lex ista nascendi est ut de uentre extrahantur, sed etiam de uentre Iudaice gentis; cuius tenebris obtegitur, et nondum in lucem Christi natus est, quisquis in carnali obseruatione sabbati et circumcisionis ceterorumque talium salutem ponit. Spes mea ab uberibus matris mee: spes mea Deus, non ex quo uberibus uirginis lactari cepi, nam et ante utique; sed ab uberibus Synagoge, sicut de uentre dixi, extraxisti me, ne carnalem consuetudinem sugerem.

11. [uers. 11.] In te confirmatus sum ex utero: ipse est uterus Synagoge, qui me non pertulit, sed iactauit me: non autem cecidi, quia continuisti me. De uentre matris mee Deus meus es tu. De uentre matris mee: non effecit uenter matris mee ut tanquam paruulus oblitus essem tui.

12. [uers. 12.] Deus meus es tu, ne discedas a me: quoniam tribulatio proxima est. Deus meus ergo es tu, ne discedas a me: quoniam tribulatio iuxta me est; nam est in corpore meo. Quoniam non est qui adiuuet: quis enim adiuuat, si tu non adiuuas?

13. [uers. 13.] Circumdederunt me uituli multi: circumdedit me multitudo luxuriantis plebis. Tauri pingues obsederunt me: et principes eius de oppressione mea leti, obsederunt me.

14. [uers. 14.] Aperuerunt in me os suum: aperuerunt in me os, non de Scripturis tuis, sed de cupiditatibus suis. Sicut leo rapiens et rugiens: sicut leo cuius rapina est, quod apprehensus adductus [2 1Kb] sum; et rugitus, Crucifige, Crucifige !

15. [uers. 15.] Sicut aqua effusus sum, et dispersa sunt omnia ossa mea: sicut aqua effusus sum, ubi lapsi sunt persecutores mei; et timore dispersa sunt a me firmamenta corporis, hoc est Ecclesie, discipuli mei. Factum est cor meum sicut cera liquescens, in medio  uentris mei: sapientia mea, que in sanctis libris de me conscripta est, tanquam dura et clausa non intelligebatur; sed postquam ignis mee passionis accessit, tanquam liquefacta, manifestata est, et excepta est in memoria Ecclesie mee.

16. [uers. 16.] Exaruit uelut testa uirtus mea: exaruit passione uirtus mea; non uelut fenum, sed uelut testa, que fit igne firmior. Et lingua mea adhesit faucibus meis: et seruauerunt apud se precepta mea illi, per quos locuturus eram. Et in puluerem mortis deduxisti me: et in impios morti destinatos, quos tanquam puluerem proiicit uentus a facie terre, deduxisti me.

17. [uers. 17.] Quoniam circumdederunt me canes multi: quoniam circumdederunt me, non pro ueritate, sed pro consuetudine, latrantes multi. Concilium malignantium circumdedit me. Foderunt manus meas et pedes  : foderunt clauis manus meas et pedes.

18. [uers. 18.] Dinumerauerunt omnia ossa mea: dinumerauerunt in ligno crucis extenta omnia ossa mea. Ipsi uero considerauerunt et conspexerunt me: ipsi uero, id est non mutati, considerauerunt et conspexerunt me.

19. [uers. 19.] Diuiserunt sibi uestimenta mea, et super uestem meam miserunt sortem.

20. [uers. 20.] Tu autem, Domine, ne longe feceris auxilium tuum a me: tu autem, Domine, non in fine seculi, sicut ceteros; sed statim resuscita me. In defensionem meam aspice: aspice, ne quid mihi noceant.

21. [uers. 21.] Erue a framea animam meam: erue animam meam a lingua dissensionis. Et de manu canis unicam meam: et de potestate populi ex consuetudine latrantis Ecclesiam meam.

22. [uers. 22.] Saluum me fac de ore leonis: saluum me fac de ore regni secularis. Et a cornibus unicornuorum humilitatem meam: et a sublimitatibus superborum se singulariter erigentium, consortesque non ferentium, saluam fac humilitatem meam.

23. [uers. 23.] Narrabo nomen tuum fratribus meis: narrabo nomen tuum humilibus, et se inuicem diligentibus sicut a me dilecti sunt fratribus meis. In medio Ecclesie cantabo te: in medio Ecclesie gaudens predicabo te.

24. [uers. 24.] Qui timetis Dominum, laudate eum: qui timetis Dominum, nolite querere laudem uestram, sed ipsum laudate. Uniuersum semen Iacob, magnificate eum: uniuersum semen eius cui maior seruiet, magnificate eum.

25. [uers. 25.] Timeat eum omne semen Isrel: timeant eum omnes ad nouam uitam nati, et ad uisionem Dei reparati. Quoniam non spreuit neque despexit precem pauperis: quoniam non spreuit precem, non illius qui uerbis delictorum clamans ad Deum uitam uanam transire nolebat, sed precem pauperis non tumentis in pompis transeuntibus. Neque auertit faciem suam a me: sicut ab illo qui dicebat, Clamabo  ad te, nec exaudies. Et cum clamarem ad eum, exaudiuit me.

26. [uers. 26.] Apud te laus meas: non enim laudem meam quero, quia tu mihi es laus, qui in sancto habitas, et iam sanctum te deprecantem exaudis, laus Isrel. In Ecclesia magna confitebor tibi: in Ecclesia orbis terrarum confitebor tibi. uota mea reddam coram timentibus eum: sacramenta corporis et sanguinis mei reddam coram timentibus eum.

27. [uers. 27.] Edent pauperes, et saturabuntur  : edent humiles et contemptores seculi, et imitabuntur; ita enim nec copiam huius seculi concupiscent, nec timebunt inopiam. Et laudabunt Dominum qui requirunt eum: nam laus Domini est eructatio saturitatis illius. uiuent corda eorum in seculum seculi: nam cibus ille cordis est.

28. [uers. 28.] Commemorabuntur, et conuertentur ad Dominum uniuersi fines terre: commemorabuntur; exciderat enim Deus Gentibus mortaliter natis et in exteriora tendentibus; et tunc conuertentur ad Dominum uniuersi fines terre. Et adorabunt in conspectu eius uniuerse patrie gentium: et adorabunt in conscientiis suis uniuerse patrie gentium.

29. [uers. 29.] Quoniam Domini est regnum, et ipse dominabitur gentium: quoniam Domini est regnum, non superborum hominum; et ipse dominabitur gentium.

30. [uers. 30.] Manducauerunt et adorauerunt omnes diuites terre: manducauerunt corpus humilitatis Domini sui etiam diuites terre, nec sicut pauperes saturati sunt usque ad imitationem, sed tamen adorauerunt. In conspectu eius procident uniuersi qui descendunt in terram: solus enim uidet quomodo procidant uniuersi, qui celestem conuersationem deserentes, in terra eligunt beati apparere hominibus, non uidentibus ruinam eorum.

31. [uers. 31.] Et anima mea ipsi uiuet: et anima mea que in contemptu seculi huius quasi mori uidetur hominibus, non sibi, sed ipsi uiuet. Et semen meum seruiet illi: et opera mea, uel per me credentes in eum, seruient illi.

32. [uers. 32.] Annuntiabitur Domino generatio uentura: annuntiabitur in honorem Domini generatio Noui Testamenti. Et annuntiabunt celi [1 1Kb] iustitiam eius: et annuntiabunt Euangeliste iustitiam eius. Populo qui nascetur quem fecit Dominus: populo qui nascetur ex fide Domino.



ENARRATIO II. Concio habita in solemnitate Passionis Domini.

1. Quod taceri Deus noluit per Scripturas suas, nec a nobis tacendum est, et a uobis audiendum. Passio Domini, sicut scimus, semel facta est; semel enim Christus mortuus est, iustus pro iniustis . Et scimus, et certum habemus, et fide immobili retinemus, quia Christus resurgens a mortuis, iam non moritur, et mors ei ultra non dominabitur  ; uerba ista Apostoli sunt: tamen ne obliuiscamur quod factum est semel, in memoria nostra omni anno fit. Quoties Pascha celebratur, numquid toties Christus moritur? Sed tamen anniuersaria recordatio quasi representat quod olim factum est, et sic nos facit moueri tanquam uideamus in cruce pendentem Dominum; non tamen irridentes, sed credentes. Pendens enim in ligno irrisus est, sedens in celo adoratur. An forte adhuc irridetur, et iam non est irascendum Iudeis, qui uel morientem deriserunt, non regnantem? Et quis est qui Christum adhuc irrideat? Utinam unus esset, utinam duo, utinam numerari possent! Tota palea aree ipsius irridet eum, et gemit triticum irrideri Dominum: hoc uolo gemere uobiscum; tempus est enim lugendi. Passio Domini celebratur: tempus gemendi est, tempus flendi, tempus confitendi et deprecandi. Et quis nostrum est idoneus ad effundendas lacrymas pro dignitate doloris tanti? Sed quid modo [1 1Kb] ait propheta? Quis dabit capiti meo aquam, et oculis meis fontem lacrymarum  si uere fons lacrymarum esset in oculis nostris, nec ipse sufficeret. Irrideri Christum in re aperta, in ea re ubi nemo potest dicere, Non intellexi! Possidenti enim uniuersum orbem terrarum, pars offertur; et dicitur sedenti ad dexteram Patris, Ecce quid hic habes: et pro tota terra ostenditur illi sola Africa  !

2. uerba que modo audiuimus, fratres, ubi ponimus? Si possent de lacrymis describi [2 1Kb] ! Que fuit mulier que intrauit cum unguento  Cuius typum portabat? nonne Ecclesie? Cuius figura erat illud unguentum? nonne odoris boni, de quo dicit Apostolus: Christi bonus odor sumus in omni loco  Ipsius enim Ecclesie insinuabat personam et Apostolus: et quod dixit, sumus, fidelibus dixit. Et quid dixit? Christi bonus odor sumus in omni loco. In omni loco dixit Paulus Christi bonum odorem esse omnes fideles, et contradicitur, et dicitur: Africa sola bene olet, totus mundus putet. Christi bonus odor sumus in omni loco, quis dicit? Ecclesia. Hunc bonum odorem significabat illud uas unguenti, quo perfusus est Dominus. uideamus si non coattestatur ipse Dominus. Dum quidam sua querentes, auari, fures, id est Iudas ille diceret de illo unguento: Utquid ista perditio? poterat res pretiosa uenumdari, et proficere [3 1Kb] pauperibus, odorem enim bonum Christi uendere uolebat, quid respondit Dominus? Utquid molesti estis mulieri? Bonum opus operata est in me. Et quid amplius dicam, quando ipse dixit: Ubicumque autem predicabitur hoc Euangelium in toto mundo, dicetur et quod fecit mulier ista (Matth. XXuI, 8-10, 13 Est quod addere? est quod detrahere? est quare aurem calumniatoribus accommodare? Aut mentitus est Dominus, aut fefellit illum? Eligant quid dicant: aut mentitam dicant ueritatem, aut deceptam  dicant ueritatem. Ubicumque predicabitur hoc Euangelium. Et quasi quereres ab eo: Ubi enim predicabitur? In toto mundo, inquit. Psalmum audiamus, uideamus si hoc dicit. Audiamus quod plangendo cantatur, et uere digna res planctu quando cantatur surdis. Miror, fratres, si hodie psalmus iste legitur et in parte Donati. Rogo uos, fratres mei, confiteor uobis, nouit Christi misericordia, quia sic miror quasi lapidei ibi sint, et non audiant. Quid apertius surdis [1 1Kb] dicitur? Passio Christi tam euidenter quasi Euangelium recitatur, et dictum est ante nescio quot annos quam Dominus de Maria uirgine nasceretur: preco erat nuntians iudicem futurum. Legamus illum quantum angustia temporis patitur, non pro affectu doloris nostri, sed, ut dixi, quantum angustia temporis patitur.

3. [uers. 2.] Deus, Deus meus, respice me: quare me dereliquisti? Istum uersum primum in cruce audiuimus, ubi Dominus dixit: Eli, Eli; quod est, Deus, meus, Deus meus: Lama sabachthani? quod est, quare me dereliquisti  Interpretatus est illud Euangelista, et dixit eum hebraice dixi se: Deus meus, Deus meus, quare me dereliquisti? Quid uoluit dicere Dominus? Non enim dereliquerat illum Deus, cum ipse esset Deus; utique Filius Dei Deus, utique uerbum Dei Deus. Audi a capite illum euangelistam, qui ructabat quod biberat de pectore Domini , uideamus si Deus est Christus: In principio erat uerbum, et uerbum erat apud Deum, et Deus erat uerbum. Ipsum ergo uerbum quod Deus erat, caro factum est, et habitauit in nobis . Et cum uerbum Deus factum esset caro, pendebat in cruce, et dicebat: Deus meus, Deus meus, respice me: quare me dereliquisti? Quare dicitur, nisi quia nos ibi eramus, nisi quia corpus Christi Ecclesia  Utquid dixit, Deus meus, Deus meus, respice me: quare me dereliquisti? nisi quodammodo intentos nos faciens et dicens, Psalmus iste de me scriptus est? Longe a salute mea, uerba delictorum meorum. Quorum delictorum, de quo dictum est: Qui peccatum non fecit, nec inuentus est dolus in ore eius  Quomodo ergo dicit delictorum meorum; nisi quia pro delictis nostris ipse precatur, et delicta nostra sua delicta fecit, ut iustitiam suam nostram iustitiam faceret?

4. [uers. 3.] Deus meus, clamabo ad te per diem, et non exaudies; et nocte, et non ad insipientiam mihi: dixit utique de me, de te, de illo; corpus enim suum gerebat, id est Ecclesiam. Nisi forte putatis, fratres, quia quando dixit Dominus, Pater, si fieri potest, transeat a me calix iste , mori timebat. Non est fortior miles, quam imperator. Sufficit seruo ut sit sicut dominus eius . Paulus dicit, miles regis Christi: Compellor e duobus, concupiscentiam habens dissolui, et esse cum Christo . Ille optat mortem, ut sit cum Christo, et ipse Christus timet mortem? Sed quid nisi infirmitatem nostram portabat, et pro his qui adhuc timent mortem  in corpore suo constitutis [1 1Kb] , ista dicebat? Inde erat illa uox, membrorum ipsius uox erat, non capitis; sic et hic, Per diem et noctem clamaui, et non exaudies. Multi enim clamant in tribulatione, et non exaudiuntur: sed ad salutem, non ad insipientiam. Clamauit Paulus ut auferretur ab eo stimulus carnis, et non est exauditus ut auferretur; et dictum est ei: Sufficit tibi gratia mea, nam uirtus in infirmitate perficitur . Ergo non est exauditus; sed non ad insipientiam, sed ad sapientiam: ut intelligat homo medicum esse Deum, et tribulationem medicamentum esse ad salutem, non penam ad damnationem. Sub medicamento positus ureris, secaris, clamas: non audit medicus ad uoluntatem, sed audit ad sanitatem.

5. [uers. 4.] Tu autem in sancto habitas, laus Isrel. In illis habitas, quos sanctificasti, et quos facis intelligere quia ad utilitatem quosdam non exaudis, et ad damnationem quosdam exaudis. Ad utilitatem non est exauditus Paulus, ad damnationem exauditus est diabolus. Petiit Iob ad tentandum, et concessum est . Demones petierunt se ire in porcos, et exauditi sunt . Demones exaudiuntur, Apostolus non exauditur: sed illi exaudiuntur ad damnationem, Apostolus non exauditur ad salutem: quia non ad insipientiam mihi. Tu autem in sancto habitas, laus Isrel. Quare non exaudis et tuos? Quare dico ista? Mementote semper dici, Deo gratias. Et magna est hic multitudo, et qui non solent uenire, uenerunt: omnibus dico, quia in tribulatione positus christianus probatur, si non dereliquit Deum suum. Nam quando bene est homini, desertus est sibi christianus. Ignis intrat in fornacem, et fornax aurificis magni sacramenti res est. Ibi est aurum, ibi est palea, ibi ignis in angusto operatur. Ignis ille non est diuersus, et diuersa agit; paleam in cinerem uertit, auro sordes tollit. In quibus autem habitat Deus, utique in tribulatione meliores fiunt, tanquam aurum probati. Et si forte  petierit inimicus diabolus, et concessum illi fuerit: siue aliquo dolore corporis, siue aliquo damno, siue amissione suorum, fixum cor habeat in illo qui se non subtrahit; et si quasi subtrahit aurem ploranti, sed apponit misericordiam deprecanti. Nouit quid agat qui nos fecit, nouit et reficere nos. Bonus est structor qui edificauit domum; et si aliquid ibi ceciderit, nouit resarcire.

6. [uers. 5.] Et uide quid dicat: In te sperauerunt patres nostri: sperauerunt, et eruisti eos. Et nouimus, et legimus quam multos patres nostros sperantes in se eruit Deus. Eruit ipsum populum Isrel de terra Aegypti ; eruit tres pueros de camino ignis ; eruit Danielem de lacu leonum ; eruit Susannam de falso crimine . Omnes inuocauerunt, et eruti sunt. Numquid defecit ad Filium suum, ut in cruce pendentem non exaudiret? Quare autem ipse non eruitur modo, qui dixit: In te sperauerunt patres nostri, et eruisti eos?

 7. [uers. 7.] Ego autem sum uermis, et non homo. uermis, et non homo: nam est et homo uermis; sed ille, uermis, et non homo. Unde non homo? Quia Deus. Quare ergo sic se abiecit ut diceret, uermis? An quia uermis de carne sine concubitu nascitur, sicut Christus de Maria uirgine? Et uermis, et tamen non homo. Quare uermis? Quia mortalis, quia de carne natus, quia sine concubitu natus. Quare non homo? Quia in principio erat uerbum, et uerbum erat apud Deum, et Deus erat uerbum.

8. Opprobrium hominum et abiectio plebis: uidete quanta passus est! Iam ut dicamus passionem, et ad illam maiori gemitu [1 1Kb] ueniamus, uidete quanta modo patitur, et deinde uidete quare! Quis enim fructus? Ecce sperauerunt patres nostri, et eruti sunt de terra Aegypti. Et sicut dixi, tam multi inuocauerunt, et statim ad tempus, non in futura uita, sed continuo liberati sunt. Ipse Iob diabolo petenti concessus est, putrescens uermibus: tamen in hac uita recuperauit salutem, duplo accepit que perdiderat : Dominus autem flagellabatur, et nemo subueniebat; sputis deturpabatur, et nemo subueniebat; colaphis cedebatur, et nemo subueniebat; spinis coronabatur, nemo subueniebat; leuabatur in ligno, nemo eruit; clamat, Deus meus, Deus meus, utquid me dereliquisti? non subuenitur . Quare, fratres mei? quare? qua mercede tanta passus est? Omnia ista que passus est, pretium est. Cuius rei pretio tanta passus est, recitemus, uideamus que dicat. Primum queramus que passus sit, deinde quare: et uideamus quam sint hostes Christi, qui confitentur quia tanta passus est, et tollunt quare. Hinc audiamus totum in isto psalmo, et que passus sit, et quare. Tenete ista duo, quid et quare. Modo ipsum quid explicem. Non ibi immoremur, et melius ad uos perueniunt ipsa uerba Psalmi. uidete que patitur Dominus, attendite Christiani: Opprobrium hominum et abiectio plebis.

9. [uers. 8, 9.] Omnes qui uidebant me, subsannabant me, locuti sunt labiis, et mouerunt caput. Sperauit in Dominum, eruat eum; saluum faciat eum, quoniam uult eum: sed quare dicebant ista? Quia homo factus erat, dicebant tanquam in hominem.

10. [uers. 10.] Quoniam tu es qui extraxisti me de uentre: numquid dicerent talia in illud quod in principio erat uerbum, et uerbum erat apud Deum? uerbum enim illud per quod facta sunt omnia, non extractum est de uentre, nisi quia uerbum caro factum est, et habitauit in nobis. Quoniam tu extraxisti me de uentre: Deus meus [2 1Kb] , ab uberibus matris mee: nam ante secula Pater meus, ab uberibus matris mee Deus meus.

11. [uers. 11]. In te iactatus sum ex utero: id est, ut mihi tu solus esses spes, iam tanquam homo, iam tanquam infirmus, iam uerbum caro factum. De uentre matris mee Deus meus es tu: non de te Deus meus;  nam de te Pater meus: sed de uentre matris mee, Deus meus.

12. [uers. 12.] Ne discedas a me: quoniam tribulatio proxima est, quoniam non est qui adiuuet: uidete desertum; et ue nobis, si ipse nos deserat, quoniam non est qui adiuuet.

13. [uers. 13.] Circumdederunt me uituli multi, tauri pingues obsederunt me: populus et principes; populus, uituli multi; principes, tauri pingues.

14. [uers. 14.] Aperuerunt super me os suum, sicut leo rapiens et rugiens: audiamus rugitum ipsorum in Euangelio, Crucifige, Crucifige !

15. [uers. 15.] Sicut aqua effusus sum, et dispersa sunt omnia ossa mea: ossa sua, firmos suos dicit; ossa enim firma sunt in corpore. Quando dispersit ossa sua? Quando dixit illis: Ecce ego mitto uos uelut agnos in medio luporum . Firmos suos dispersit, et sicut aqua effusus est: aqua enim quando effunditur, aut abluit, aut irrigat; effusus est Christus sicut aqua, abluti sunt sordentes, rigate sunt mentes [1 1Kb] . Factum est cor meum tanquam cera liquescens, in medio uentris mei: uentrem suum dicit infirmos in Ecclesia sua. Quomodo cor ipsius factum est sicut cera? Cor ipsius Scriptura ipsius, id est, sapientia ipsius que erat in Scripturis. Clausa enim erat Scriptura; nemo illam intelligebat: crucifixus est Dominus, et liquefacta est sicut cera, ut omnes infirmi intelligerent Scripturam; nam inde et uelum templi scissum est, quia quod uelabatur reuelatum est.

16. [uers. 16.] Exaruit uelut testa uirtus mea: magnifice quod dixit, Firmius factum est nomen meum de tribulatione. Quomodo enim testa ante ignem mollis est, post ignem fortis; sic Domini nomen ante passionem contemnebatur, post passionem honorificatur. Et lingua mea adhesit faucibus meis: quomodo membrum illud in nobis non ualet nisi ad loquendum; sic predicatores suos, linguam suam, dixit adhesisse faucibus suis, ut de interioribus eius caperent sapientiam. Et in puluerem mortis deduxisti me.

17. [uers. 17.] Quoniam circumdederunt me canes multi, concilium malignantium circumdedit me: etiam uidete Euangelium. Foderunt manus meas et pedes meos. Tunc facta sunt uulnera, quorum uulnerum cicatrices dubitans discipulus contrectauit, ille qui dixit: Nisi misero digitos meos in cicatrices uulnerum eius, non credam. Quando ei dixit, ueni, mitte manum tuam, incredule; et misit manum suam, et clamauit: Dominus meus et Deus meus! Et ille: Quia uidisti me, credidisti; beati qui non uident et credunt . Foderunt manus meas et pedes meos.

18. [uers. 18.] Dinumerauerunt omnia ossa mea: quando pendens extentus erat in ligno. Non potuit melius describi extensio corporis in ligno, quam ut diceret: Dinumerauerunt omnia ossa mea.

19. [uers. 19.] Ipsi uero considerauerunt, et conspexerunt  me: considerauerunt, et non intellexerunt; conspexerunt, et non uiderunt. Usque ad carnem oculos, non usque ad uerbum cor habuerunt. Diuiserunt sibi uestimenta mea: uestimenta sua, sacramenta ipsius. Attendite, fratres. uestimenta ipsius, sacramenta ipsius potuerunt diuidi per hereses: sed erat ibi uestimentum quod nemo diuisit. Et super uestimentum meum miserunt sortem. Erat ibi tunica, dicit euangelista, desuper texta . Ergo de celo, ergo a Patre, ergo a Spiritu sancto. Que est ista tunica, nisi caritas, quam nemo potest diuidere? Que est ista tunica, nisi unitas? In ipsam sors mittitur, nemo illam diuidit. Sacramenta sibi heretici diuidere potuerunt, caritatem non diuiserunt. Et quia diuidere non potuerunt, recesserunt: illa autem manet integra. Sorte obuenit quibusdam: qui habet hanc, securus est; nemo illum mouet de Ecclesia catholica, et si foris illam incipiat habere, intromittitur, quomodo ramus oliue a columba .

20. [uers. 20.] Tu autem, Domine, ne longe feceris auxilium tuum. Et factum est: post triduum resurrexit. In defensionem meam aspice.

21. [uers. 21.] Erue a framea animam meam: id est a morte; framea enim gladius est, et per gladium mortem intelligi uoluit. Et de manu canis unicam meam. Animam meam, unicam meam, caput et corpus: Unicam dixit, Ecclesiam: de manu, id est de potestate canis. Qui sunt canes? Qui canino more [1 1Kb] latrant, nec intelligunt contra quos. Nihil illis fit, et latrant. Quid fecit cani transiens uiam suam? Tamen ille latrat. Qui latrant cecis oculis, non discernentes contra quos aut pro quibus, canes sunt.

22. [uers. 22.] Saluum me fac de ore leonis: leo rugiens nostis quis sit, circumiens et querens quem deuoret . Et a cornibus unicornium humilitatem meam: unicornes non diceret, nisi superbos; ideo subiecit, humilitatem meam.

23. [uers. 23.] Audistis que passus est, et quid orauit, ut eruatur ab istis: attendamus modo quare passus est. Modo iam uidete, fratres, qui non est in ea sorte, propter quam passus est Christus, quare christianus est? Ecce, intelligimus que passus est: dinumerata sunt ossa eius, irrisus est, diuisa sunt uestimenta eius, insuper missa est sors super uestem ipsius, circumdederunt illum furentes et seuientes, et dispersa sunt omnia ossa eius, et hic audimus et in Euangelio legimus. uideamus quare. O Christe Fili Dei, si nolles, non patereris, ostende nobis fructum passionis tue. Audi, inquit, fructum: ego non taceo, sed surdi sunt homines. Audi, inquit, fructum quare passus sum ista omnia. Narrabo nomen tuum fratribus meis. uideamus si in parte narrat nomen Dei fratribus suis. Narrabo nomen tuum fratribus meis: in medio Ecclesie cantabo te. Fit hoc modo. Sed uideamus ipsa Ecclesia que est. Nam dixit: In medio  Ecclesie cantabo te. Ecclesiam uideamus, propter quam passus est.

24. [uers. 24.] Qui timetis Dominum, laudate eum: ubicumque timetur Deus et laudatur, ibi est Ecclesia Christi. uidete, fratres mei, si his diebus per totum orbem terrarum sine causa dicitur, Amen et Alleluia. Non ibi timetur Deus? Non ibi laudatur Deus? Exiuit Donatus, et ait: Prorsus non timetur, totus mundus periit. Sine causa dicis: Totus mundus periit. Ergo modica pars remansit in Africa? Ergo non dicit aliquid Christus, unde obturet ista ora? non dicit aliquid, unde eradicet linguas ista dicentium? uideamus, ne forte inueniamus. Adhuc nobis dicitur, In medio Ecclesie: de Ecclesia nostra dicit. Qui timetis Dominum, laudate eum: uideamus si illi laudant Dominum, et intelligamus si de ipsis dicit, et si in medio Ecclesie ipsorum laudatur. Quomodo laudant Christum, qui dicunt: Perdidit totum orbem terrarum, diabolus illi totum abstulit, et in parte ipse remansit? Sed adhuc uideamus, apertius dicat, apertius loquatur: non sit quod interpretari, non sit quod suspicari. Uniuersum semen Iacob, magnificate eum. Forte adhuc dicunt: Nos sumus semen Iacob. Si sint ipsi, uideamus.

25. [uers. 25.] Timeat eum omne semen Isrel. Adhuc dicant, Nos sumus semen Isrel; permittamus, dicant. Quoniam non spreuit neque despexit precem pauperum: quorum pauperum? Non de se presumentium. uideamus si pauperes sunt, qui dicunt: Nos sumus iusti. Christus clamat, Longe a salute mea uerba delictorum meorum. Sed adhuc dicant quod uolunt. Neque auertit faciem suam a me, et cum clamarem ad eum, exaudiuit me. Utquid exaudiuit? ad quam rem?

26. [uers. 26.] Apud te est laus mea: apud Deum posuit laudem suam; docuit non presumi in homine. Adhuc dicant quod uolunt. Iam quidem ceperunt uri, cepit propinquare ignis; non est qui se abscondat a calore eius . Sed adhuc dicant, Et nos apud illum laudem nostram posuimus, et nos in nobis non presumimus; dicant adhuc. In Ecclesia magna confitebor tibi: iam hic puto, quia cepit interiora tangere. Ecclesia magna quid est, fratres? Numquid exigua pars orbis terrarum Ecclesia magna est? Ecclesia magna totus orbis est. Modo si quis uelit Christo contradicere: Dic nobis, tu dixisti, In Ecclesia magna confitebor tibi: que Ecclesia magna? Ad frustum Africe remansisti [1 1Kb] , totum mundum perdidisti: effudisti sanguinem pro toto, sed inuasorem passus es. Ista nos diximus Domino tanquam querentes, scientes tamen quid dicturi. Ponamus nos nescire quid dicat: nonne nobis respondet? Quiescite, adhuc dico unde nemo dubitet. Exspectemus ergo quid dicturus est. Iam ego uolebam pronuntiare, et non admittere homines aliud aliquid interpretari, cum dicat Christus: In Ecclesia magna. Et tu dicis quia in extrema parte remansit. Et adhuc audent dicere, Et nostra Ecclesia magna est, quid tibi uidetur Bagai et Tamugade? Si  non dicit aliquid [1 1Kb] unde obmutescant, adhuc dicant quia magna est Ecclesia sola Numidia.

27. [uers. 27, 28.] uideamus, audiamus adhuc Dominum: uota mea reddam coram timentibus eum. Que sunt uota sua? Sacrificium quod obtulit Deo. Nostis quale sacrificium? Norunt fideles uota que reddidit coram timentibus eum: nam sequitur, Edent pauperes, et saturabuntur. Beati pauperes, quia ideo edunt ut saturentur: edunt enim pauperes; qui autem diuites sunt, non satiantur, quia non esuriunt. Comedent pauperes: inde erat piscator ille Petrus, inde erat alius piscator Ioannes et Iacobus frater ipsius, inde erat etiam publicanus Mattheus. De pauperibus ipsi erant, qui comederunt et saturati sunt, talia passi qualia manducauerunt. Cenam suam dedit, passionem suam dedit: ille saturatur, qui imitatur. Imitati sunt pauperes: ipsi enim sic passi sunt, ut Christi uestigia sequerentur. Edent pauperes. Sed quare pauperes? Et laudabunt Dominum qui requirunt eum. Diuites se laudant, pauperes Dominum laudant. Quare sunt pauperes? Quia Dominum laudant, et Dominum querunt. Dominus est diuitie pauperum: ideo inanis est domus, ut cor plenum diuitiis sit. Diuites querant unde arcam impleant, pauperes querunt unde cor impleant: et cum impleuerint, laudant Dominum qui requirunt eum. Et uidete, fratres, qui uere pauperes sunt, cuius rei diuites sint: quia non in arca, non in horreo, non in apotheca, uiuent corda eorum in seculum seculi.

28. Ergo attendite. Passus est Dominus; omnia que audistis passus est Dominus. Querimus quare passus est, et cepit narrare: Narrabo nomen tuum fratribus meis, in medio Ecclesie cantabo te. Sed adhuc dicunt, Ista est Ecclesia. Timeat eum omne semen Isrel. Dicunt, Nos sumus semen Isrel. Quoniam non spreuit neque despexit precem pauperis. Adhuc dicunt, Nos sumus. Neque auertit faciem suam a me: ipse Christus Dominus a se, id est ab Ecclesia sua, que est corpus ipsius. Apud te laus mea. uos ipsos uultis laudare. Sed respondent, Prorsus et nos ipsum laudamus. uota mea Domino reddam coram timentibus eum. Sacrificium pacis, sacrificium caritatis, sacrificium corporis sui norunt fideles: disputari inde modo non potest. uota mea reddam coram timentibus eum. Edant publicani, edant piscatores, manducent, imitentur Dominum, patiantur, saturentur. Mortuus est ipse Dominus, moriuntur et pauperes: additur et mors discipulorum morti magistri. Quare? Da mihi fructum. Commemorabuntur, et conuertentur ad Dominum uniuersi fines terre. Eia fratres, quid queritis a nobis quid respondeamus parti Donati? Ecce Psalmus, et hic legitur hodie, et ibi legitur hodie. Scribamus illum in frontibus nostris, cum illo procedamus, non quiescat lingua nostra, ista dicat: Ecce Christus passus est, ecce mercator ostendit mercedem, ecce pretium quod dedit,  sanguis eius fusus est. In sacco ferebat pretium nostrum: percussus est lancea, fusus est saccus, et manauit pretium orbis terrarum. Quid mihi dicis, o heretice? Non est pretium orbis terrarum? Africa sola redempta est? Non audes dicere: Totus orbis redemptus est, sed periit. Quem inuasorem passus est Christus, ut perderet rem suam? Ecce commemorabuntur, et conuertentur ad Dominum uniuersi fines terre. Adhuc satiet te, et dicat. Si diceret fines terre, et non diceret uniuersi fines terre; dicere habebant, Ecce habemus fines terre in Mauritania. Uniuersi fines terre dixit: o heretice, uniuersi dixit; qua exiturus es, ut euadas questionem? Non habes qua exeas, sed habes quo intres.

29. [uers. 29.] Rogo uos, nolo inde disputare, ne dicatur, quia sermo meus aliquid ualet: Psalmum attendite, Psalmum legite. Ecce Christus passus est, sanguis eius fusus est: ecce redemptor noster, ecce pretium nostrum. Quid emit, dicatur mihi. Quid interrogamus? Quid si mihi aliquis dicat: O stulte, quid interrogas? Codicem portas, ibi habes unde emit, ibi quere quid emit. Ecce ibi habes, Commemorabuntur, et conuertentur ad Dominum uniuersi fines terre. Fines enim terre commemorabuntur. Sed heretici obliti sunt, et ideo audiunt omni anno. Putas ibi ponunt aures, quando lector ipsorum dicit: Commemorabuntur, et conuertentur ad Dominum uniuersi fines terre? Eia, forte unus uersus est: aliunde cogitabas, cum fratre tuo fabulabaris, quando illud dixit: attende, quia repetit, et surdos pulsat: Et adorabunt in conspectu eius uniuerse patrie gentium. Adhuc surdus est, non audit, pulsetur iterum: Quoniam Domini est regnum, et ipse dominabitur gentium. Tres istos uersus tenete, fratres. Hodie cantati sunt et ibi, aut forte deleuerunt eos. Credite mihi, fratres mei, ita estuo, ita uim patior, ut mirer nescio quam surditatem et duritiam cordis ipsorum, ut aliquando dubitem utrum habeant illud in codicibus. Hodie currunt omnes ad ecclesiam, hodie omnes intenti audiunt Psalmum, omnes suspenso corde audiunt. Sed fac quia non sunt intenti: numquid unus uersus est, Commemorabuntur, et conuertentur ad Dominum uniuersi fines terre? Euigilas, sed adhuc fricas oculos: Et adorabunt in conspectu eius uniuerse patrie gentium. Excute somnum, adhuc grauaris, audi: Quoniam Domini est regnum, et ipse dominabitur gentium.

30. Si est adhuc quod dicant, nescio: litigent cum Scripturis, non nobiscum. Ecce codex ipse, contra illum certent. Ubi est lingua, Nos seruauimus Scripturas, ne arderent  ? Seruate sunt, unde tu ardeas. Quid seruasti? Aperi, lege: tu seruasti, et tu oppugnas. Quid seruasti a flamma, quod delere uis lingua? Non credo, non credo quia seruasti: prorsus non credo, non seruasti. uerissime dicunt nostri, quia tu tradidisti. Ille probatur traditor, qui lecto testamento non sequitur. Ecce legitur, et sequor; legitur, et recusas. Cuius manus misit in flammam?  Qui credit, et sequitur; an qui dolet quia est quod legatur? Nolo scire quis seruauerit: undecumque inuentus est codex, testamentum patris nostri exiit de qualibet cauerna: nescio qui fures toliere uolebant, nescio qui persecutores incendere uolebant: undecumque prolatum est, legatur. Quare litigas? Fratres sumus, quare litigamus? Non intestatus mortuus est pater. Fecit testamentum, et sic mortuus est: mortuus est, et resurrexit. Tamdiu contenditur de hereditate mortuorum, quamdiu testamentum proferatur in publicum; et cum testamentum prolatum fuerit in publicum, tacent omnes, ut tabule aperiantur et recitentur: iudex intentus audit, aduocati silent, precones silentium faciunt, uniuersus populus suspensus est, ut legantur uerba mortui, non sentientis in monumento. Ille sine sensu iacet in monumento, et ualent uerba ipsius: sedet Christus in celo, et contradicitur testamento eius? Aperi, legamus. Fratres sumus, quare contendimus? Placetur animus noster, non sine testamento nos dimisit pater. Qui fecit testamentum, uiuit in eternum: audit uoces nostras, agnoscit suam. Legamus, quid litigamus? Ubi inuenta fuerit ipsa hereditas, ipsam teneamus. Aperi testamentum, lege in primo capite ipsius Psalterii, Postula a me . Sed quis dicit? Forte non Christus. Ibi habes, Dominus dixit ad me, Filius meus es tu, ego hodie genui te . Ergo Filius Dei dicit, uel ad Filium suum Pater dicit. Ergo quid dicit ad Filium? Postula a me, et dabo tibi gentes hereditatem tuam, et possessionem tuam fines terre. Solet fieri, fratres, ut quando queritur de possessione, querantur affines. Inter affines illum et illum, queritur heres, aut cui donatur, aut qui emit. Inter quos affines queritur? Inter illum et illum possidentes [1 1Kb] . Qui dimisit omnes fines, nullos dimisit affines. Quocumque te uerteris, Christus est. Fines terre habes hereditatem, huc ueni, totam mecum posside. Quare litigando uocas ad partem? Huc ueni: bono tuo uinceris, totum habebis. An adhuc calumniaris? Ego iam testamentum legi, et tu calumniaris. An adhuc calumniaris, quia fines terre dixit, non dixit omnes fines terre? Legamus ergo. Quomodo lectum est? Commemorabuntur, et conuertentur ad Dominum uniuersi fines terre. Et adorabunt in conspectu eius uniuerse patrie gentium. Quoniam Domini est regnum, et ipse dominabitur gentium. Ipsius est, non uestrum. Agnoscite Dominum: agnoscite possessionem Domini.

31. Sed et [2 1Kb] uos, quia priuata uestra uultis possidere, et non communi cum Christo unitate; dominari enim uultis in terra, non cum illo in celo regnare, possidetis domos uestras. Et aliquando uenimus ad illos dicentes, Queramus uerum, inueniamus uerum. Et illi, uos tenete quod tenetis: oues tuas habes, oues meas habeo; noli molestus esse ouibus meis, quia et ego non sum molestus ouibus tuis. Deo gratias: mee sunt oues, illius sunt oues: Christus quid  emit? Imo nec mee sint, nec tue: sed illius sint qui illas emit, illius sint qui illas signauit. Neque qui plantat est aliquid, neque qui rigat, sed qui incrementum dat Deus . Quare habeo meas, habes tu tuas? Si ibi est Christus, illo eant mee, quia non sunt mee: si hic est Christus, huc eant tue, quia non sunt tue. Propter possessiones osculentur nobis caput et manus, et pereant [1 1Kb] filii alieni. Non est mea possessio, inquit. Quid est hoc? uideamus si non est tua possessio, uideamus si non illam tibi uindicas. Ego nomini Christi laboro, tu nomini Donati. Nam si Christum attendas, ubique est Christus. Tu dicis, Ecce hic est Christus : ego dico, Per totum est. Laudate, pueri, Dominum, laudate nomen Domini. Unde laudant? Usquequo laudant? A solis ortu usque ad occasum laudate nomen Domini . Ecce quam Ecclesiam ostendo, ecce quid emit Christus, ecce quid redemit, ecce pro quo sanguinem dedit. Sed tu quid dicis? Et ego illi colligo. Qui mecum, inquit, non colligit, spargit . Diuidis unitatem, possessiones tuas queris. Et quare habent nomen Christi? Quia ad defensionem possessionis tue titulos Christi posuisti. Nonne hoc faciunt nonnulli in domo sua? Ne domum ipsius inuadat aliquis potens, ponit ibi titulos potentis, titulos mendaces. Ipse uult esse possessor, et frontem domus sue uult de titulo alieno muniri; ut cum titulus lectus fuerit, conterritus quis potentia nominis, abstineat se ab inuasione. Fecerunt illud, quando Maximianistas damnauerunt. Egerunt apud iudices, et concilium  suum recitauerunt: tanquam titulos ostendentes, ut episcopi uiderentur. Tunc iudex interrogauit: Quis hic alter episcopus est de parte Donati? Respondit Officium: Nos non nouimus nisi Aurelium catholicum. Timentes illi leges, non responderunt nisi de uno episcopo. Illi autem ut audirentur a iudice, nomen Christi imponebant: in possessione sua titulos illius imposuerunt. Bonus est Dominus, qui illis parcat, et ubi inuenerit titulos suos, uindicet illud possessioni sue. Potens est misericordia ipsius, qui illis illud faciat, quoscumque inuenerit nomen Christi portare, congreget illos. Et uidete, fratres, quando potens aliquis inuenerit titulos suos, nonne iure rem sibi uindicat, et dicit, Non poneret titulos meos, nisi res mea esset? Titulos meos posuit, mea res est: ubi nomen meum inuenio, meum est. Numquid titulos mutat? Titulus qui erat, ipse est: possessor mutatur, titulus non mutatur. Sic et qui baptismum habent Christi, si ueniunt ad unitatem, non mutamus titulos, aut delemus titulos; sed agnoscimus titulos regis nostri, titulos imperatoris nostri. Sed quid dicimus? O domus misera, ille te possideat cuius titulos habes; Christi titulos habes, noli esse Donati possessio.

32. Multa diximus, fratres; sed illud de memoria uestra non recedat, quod hodie legitur. Ecce iterum dico, et sepe dicendum est: per ipsum diem, id est per sacramenta huius diei constringo uos, ut non uobis exeat de cordibus. Commemorabuntur, et conuertentur  ad Dominum uniuersi fines terre. Et adorabunt in conspectu eius uniuerse patrie gentium. Quoniam Domini est regnum, et ipse dominabitur gentium. Contra tam apertam et manifeste demonstratam possessionem Christi, non audiatis uerba calumniatoris. Quidquid contradicunt, homines dicunt: hoc autem Deus dicit.



IN PSALMUM XXII ENARRATIO. [1 1Kb] Psalmus ipsi Dauid.

1. [uers. 1.] Ecclesia loquitur Christo: Dominus pascit me, et nichil mihi deerit, Dominus iehsu Christus pastor meus est, et nichil mihi deerit.

2. [uers. 2.] In loco pascue ibi me collocauit: in loco pascue incipientis ad fidem [2 1Kb] me perducens, ibi me nutriendum collocauit. Super aquam refectionis educauit me: super aquam baptismi, quo reficiuntur qui integritatem uiresque amiserant, educauit me.

3. [uers. 3.] Animam meam conuertit. Deduxit me in semitis iustitie, propter nomen suum. Deduxit me in angustis itineribus, que pauci ambulant, iustitie sue; non propter meritum meum, sed propter nomen suum.

4. [uers. 4.] Nam et si ambulem in medio umbre mortis: nam et si ambulem in medio uite huius, que umbra mortis est. Non timebo mala, quoniam tu mecum es: non timebo mala, quoniam tu habitas in corde meo per fidem; et nunc mecum es, ut post umbram mortis etiam ego sim tecum. uirga tua et baculus tuus, ipsa me consolata sunt: disciplina tua tanquam uirga ad gregem ouium, et tanquam baculus iam ad grandiores filios et ab animali uita ad spiritualem crescentes, ipsa me non afflixerunt, magis consolata sunt; quia memor es mei.

5. [uers. 5.] Parasti in conspectu meo mensam, aduersus eos qui tribulant me: post uirgam autem, qua paruulus et animalis in grege pascuis erudiebar, post illam uirgam cum esse cepi sub baculo, parasti in conspectu meo mensam, ut non iam lacte alar paruulus , sed maior cibum [3 1Kb] sumam, firmatus aduersus eos qui tribulant me. Impinguasti in oleo caput meum: letificasti letitia spirituali mentem meam. Et poculum tuum inebrians quam preclarum est  ! et poculum tuum obliuionem prestans priorum uanarum delectationum, quam preclarum est!

6. [uers. 6.] Et misericordia tua subsequetur me omnibus diebus uite mee: id est, quamdiu uiuo in hac mortali uita, non tua, sed mea. Ut inhabitem in domo Domini in longitudinem dierum: subsequetur autem me non hic tantum, sed etiam ut inhabitem in domo Domini in eternum.



IN PSALMUM XXIII ENARRATIO. Psalmus ipsi Dauid, prima sabbati.


1. [uers. 1.] Psalmus ipsi Dauid, de clarificatione et resurrectione Domini, que matutino prime sabbati facta est, qui iam dies dominicus dicitur.

2. [uers. 2.] Domini est terra et plenitudo eius, orbis terrarum et uniuersi qui habitant in ea [1 1Kb] : cum clarificatus Dominus annuntiatur in fidem omnium gentium, et uniuersus orbis terrarum fit Ecclesia eius. Ipse super maria fundauit eam: ipse firmissime stabiliuit eam super omnes fluctus seculi huius, ut ab ea superarentur, nec nocerent ei. Et super flumina preparauit eam: flumina in mare fluunt, et cupidi homines labuntur in seculum; etiam istos superat Ecclesia que deuictis per Dei gratiam cupiditatibus secularibus ad recipiendam immortalitatem caritate parata est [2 1Kb] .

3. [uers. 3.] Quis ascendet in montem Domini? quis ascendet in altissimam iustitiam Domini? Aut quis stabit in loco sancto eius? aut quis permanebit in eo, quo ascendet, super maria fundato et super flumina preparato loco?

4. [uers. 4.] Innocens manibus et mundus corde: quis ergo illuc ascendet, et permanebit ibi, nisi innocens in operibus, et mundus in cogitationibus? Qui non accepit in uano animam suam: qui non in rebus non permanentibus deputauit animam suam, sed eam immortalem sentiens, eternitatem stabilem atque incommutabilem desiderauit. Et non iurauit proximo suo in dolo: et ideo sine dolo, sicut simplicia et non fallentia sunt eterna, ita se prebuit proximo suo.

5. [uers. 5.] Hic accipiet benedictionem a Domino, et misericordiam a Deo salutari suo.

6. [uers. 6.] Hec est generatio querentium Dominum: sic enim nascuntur qui querunt eum. Querentium faciem Dei Iacob  : querunt autem faciem Dei, qui posterius nato primatum dedit.

7. [uers. 7.] Tollite portas principes uestri [3 1Kb] : quicumque principatum in hominibus queritis, auferte, ne impediant, aditus quos uos statuistis cupiditatis et timoris. Et eleuamini porte eternales: et eleuamini aditus eterne uite, renuntiationis seculo et conuersionis ad Deum. Et introibit rex glorie: et introibit rex, in quo sine superbia gloriemur; qui superatis portis mortalitatis, et patefactis sibi celestibus, impleuit quod ait: Gaudete, quoniam ego uici seculum .

8. [uers. 8.] Quis est iste rex glorie? pauet admirans natura mortalis, et querit, Quis est iste rex glorie? Dominus fortis et potens: quem tu infirmum et oppressum putasti. Dominus potens in bello: contrecta  cicatrices, et senties reparatas, et immortalitati redditam infirmitatem humanam. Persoluta est que debebatur terris, ubi cum morte belligerata est, clarificatio Domini.

9. [uers. 9.] Tollite portas principes uestri: hinc iam pergatur in celum. Exclamet iterum prophetica tuba: Tollite portas, etiam celestes principes, quas habetis in animis hominum qui adorant militiam celi . Et eleuamini porte eternales: et eleuamini porte eterne iustitie, caritatis et castitatis, per quas anima diligit unum uerum Deum, et non fornicatur sub multis qui appellantur dii. Et introibit rex glorie: et introibit rex glorie, ut ad dexteram Patris interpellet pro nobis .

10. [uers. 10.] Quis est iste rex glorie? quid et tu princeps potestatis eris huius miraris, et queris, Quis est iste rex glorie? Dominus uirtutum ipse est rex glorie: et iam uiuificato corpore, supra te pergit ille tentatus; supra omnes Angelos tendit, ab angelo preuaricatore ille tentatus. Nemo uestrum se obiiciat atque intercludat iter nostrum, ut tanquam Deus colatur a nobis: neque principatus, neque angelus, neque uirtus nos separat a caritate Christi . Bonum est sperare in Domino, quam sperare in principe : ut qui gloriatur, in Domino glorietur . Sunt quidem iste in huius mundi ordinatione uirtutes, sed Dominus uirtutum ipse est rex glorie.



IN PSALMUM XXIu ENARRATIO. In finem, Psalmus ipsi Dauid.

1. [uers. 1.] Christus, sed in Ecclesie persona, loquitur: nam magis ad populum christianum conuersum ad Deum pertinent que dicuntur.

2. [uers. 2.] Ad te, Domine, leuaui animam meam: desiderio spirituali, que carnalibus desideriis conculcabatur in terra. Deus meus, in te confido, non erubescam: Deus meus, ex eo quod in me confidebam, perductus sum usque ad istam infirmitatem carnis; et qui deserto Deo sicut Deus esse uolui, a minutissima bestiola mortem timens, de superbia mea irrisus erubui; iam ergo in te confido, non erubescam.

3. [uers. 3.] Neque irrideant me inimici mei: neque irrideant me, qui serpentinis atque occultis suggestionibus insidiantes, et suggerentes Euge, Euge, ad hec deiecerunt. Etenim uniuersi qui te exspectant non confundentur.

4. [uers. 4.] Confundantur inique facientes uana: confundantur inique facientes, ad acquirenda que transeunt. uias tuas, Domine, notas fac mihi, et semitas tuas edoce me: que non late sunt, nec multitudinem ad interitum ducunt ; sed angustas et paucis notas semitas tuas edoce me.

5. [uers. 5.] Dirige me in ueritate tua: errores fugientem. Et doce me: nam per meipsum non noui, nisi mendacium. Quoniam tu es Deus salutaris meus,  et te sustinui tota die: neque enim dimissus a te de paradiso , et in longinquam regionem peregrinatus , per meipsum redire possum, nisi occurras erranti; nam reditus meus toto tractu temporis secularis misericordiam tuam sustinuit.

6. [uers. 6.] Reminiscere miserationum tuarum, Domine: reminiscere operum misericordie tue, Domine, quia tanquam oblitum te homines putant. Et quia misericordie tue a seculo sunt: et hoc reminiscere, quia misericordie tue a seculo sunt. Nunquam enim sine illis fuisti, qui etiam peccantem hominem uanitati quidem, sed in spe subiecisti, et tot tantisque creature tue consolationibus non deseruisti.

7. [uers. 7.] Delicta iuuentutis mee et ignorantie mee ne memineris: delicta confidentis audacie mee et ignorantie mee ne ad uindictam reserues, sed tanquam excidant tibi. Secundum misericordiam tuam memor esto mei, Deus: memor esto quidem mei, non secundum iram qua ego dignus sum, sed secundum misericordiam tuam que te digna est. Propter bonitatem tuam, Domine: non propter meritum meum, sed propter bonitatem tuam, Domine.

8. [uers. 8.] Dulcis et rectus Dominus: dulcis est Dominus, quandoquidem et peccantes et impios ita miseratus est, ut omnia priora donarit; sed etiam rectus est Dominus, qui post misericordiam uocationis et uenie, que habet gratiam sine meritis, digna ultimo iudicio merita requiret. Propter hoc legem statuet delinquentibus in uia: quia misericordiam prerogauit ut perduceret in uiam.

9. [uers. 9.] Diriget mites in iudicio: diriget mites, nec perturbabit in iudicio eos qui sequuntur uoluntatem eius, nec ei resistendo preponunt suam. Docebit mansuetos uias suas: docebit uias suas, non eos qui precurrere uolunt, quasi seipsos melius regere possint; sed eos qui non erigunt [1 1Kb] ceruicem, neque recalcitrant, cum eis iugum lene imponitur et sarcina leuis .

10. [uers. 10.] Uniuerse uie Domini misericordia et ueritas  . Quas autem uias docebit eos, nisi misericordiam qua placabilis, et ueritatem qua incorruptus est? Quorum unum prebuit donando peccata, alterum merita iudicando. Et ideo uniuerse uie Domini, duo aduentus Filii Dei, unus miserantis, alter iudicantis. Peruenit ergo ad eum tenens uias eius, qui nullis meritis suis se liberatum uidens, deponit superbiam, et deinceps cauet examinantis seueritatem, qui clementiam subuenientis expertus est. Requirentibus testamentum eius et testimonia eius: intelligunt enim Dominum misericordem primo aduentu, et secundo iudicem, qui mites et mansueti requirunt testamentum eius, cum sanguine suo nos in nouam uitam redemit; et in Prophetis atque Euangelistis testimonia eius.

 11. [uers. 11.] Propter nomen tuum, Domine, propitiaberis peccato meo; multum est enim: non solum peccata mea donasti, que antequam crederem admisi; sed et peccato meo, quod multum est, quia et in uia non deest offensio, sacrificio contribulati spiritus propitiaberis.

12. [uers. 12.] Quis est homo, qui timeat Dominum? unde incipit uenire ad sapientiam. Legem statuet [1 1Kb] ei in uia quam elegit: legem statuet ei in uia quam liber apprehendit, ne impune iam peccet.

13. [uers. 13.] Anima eius in bonis demorabitur, et semen eius hereditate possidebit terram: et opus eius hereditatem solidam instaurati corporis possidebit.

14. [uers. 14.] Firmamentum est Dominus timentium eum: infirmorum uidetur esse timor, sed firmamentum est Dominus timentium eum. Et nomen Domini quod glorificatum est per orbem terrarum, firmat timentes eum. Et testamentum ipsius ut manifestetur illis: et facit ut testamentum ipsius manifestetur illis, quia hereditas Christi gentes sunt, et termini terre.

15. [uers. 15.] Oculi mei semper ad Dominum; quia ipse euellet de laqueo pedes meos  : nec timeam pericula terrena, dum terram non intueor; quoniam ille quem intueor, euellet de laqueo pedes meos.

16. [uers. 16.] Respice in me, et miserere mei; quoniam unicus et pauper sum ego: quoniam unicus populus, unice Ecclesie tue seruans humilitatem, quam nulla schismata uel hereses tenent.

17. [uers. 17.] Tribulationes cordis mei multiplicate sunt: tribulationes cordis mei abundante iniquitate et refrigescente caritate multiplicate sunt. De necessitatibus meis educ me: quoniam hec tolerare mihi necesse est, ut perseuerans usque in finem saluus sim , de necessitatibus meis educ me.

18. [uers. 18.] uide humilitatem meam et laborem meum: uide humilitatem meam, qua nunquam me iactantia iustitie ab unitate abrumpo; et laborem meum, quo indisciplinatos mihi commixtos suffero. Et remitte omnia peccata mea: et his sacrificiis propitiatus remitte peccata mea, non illa tantum iuuentutis et ignorantie mee antequam crederem, sed etiam ista que iam ex fide uiuens per infirmitatem uel uite huius caliginem admitto.

19. [uers. 19.] Respice inimicos meos, quoniam multiplicati sunt: non solum enim foris, sed etiam in ipsa intus Ecclesie communione non desunt. Et odio iniquo oderunt me: et oderunt me diligentem se.

20. [uers. 20.] Custodi animam meam, et erue me: custodi animam meam, ne decliner [2 1Kb] ad imitationem eorum; et erue me a perplexitate, qua mihi miscentur. Non confundar, quoniam speraui in te: non confundar si forte insurgunt aduersum me; quoniam non in me, sed in te speraui.

21. [uers. 21.] Innocentes et recti adheserunt mihi,  quoniam sustinui te, Domine: innocentes et recti non presentia corporali miscentur tantum, sicut mali, sed consensione cordis in ipsa innocentia et rectitudine adherent mihi; quoniam non defeci, ut imitarer malos; sed sustinui te, exspectans uentilationem ultime messis tue.

22. [uers. 22.] Redime, Deus, Isrel ex omnibus tribulationibus eius: redime, Deus, populum tuum, quem preparasti ad uisionem tuam, ex tribulationibus eius, non tantum quas foris, sed etiam quas intus tolerat.



IN PSALMUM XXu



ENARRATIO I. Ipsi Dauid.

1. [uers. 1.] Ipsi Dauid, non mediatori homini Christo Iesu, sed omni Ecclesie iam perfecte in Christo stabilite [1 1Kb] , attribui potest.

2. Iudica me, Domine, quoniam ego in innocentia mea ambulaui; iudica me, Domine, quoniam post misericordiam quam tu mihi prerogasti, innocentie mee habeo aliquod meritum, cuius uiam custodiui. Et in Domino sperans non mouebor [2 1Kb] : nec tamen etiam sic in me, sed in Domino sperans, permanebo in eo.

3. [uers. 2, 3.] Proba me, Domine, et tenta me: ne quid tamen occultorum meorum me lateat, proba me, Domine, et tenta me; notum me faciens, non tibi quem nichil latet, sed mihi atque hominibus. Ure renes meos et cor meum: adhibe medicinale purgatorium, quasi ignem, delectationibus et cogitationibus meis, Quoniam misericordia tua ante oculos meos est: quoniam ne illo igne consumar, non merita mea, sed misericordia tua, qua me ad talem uitam perduxisti, ante oculos meos est. Et complacui in ueritate tua: et quia displicuit mihi meum mendacium, complacuit autem ueritas tua, placui etiam ipse cum illa et in illa.

4. [uers. 4.] Non sedi cum concilio uanitatis: non elegi apponere cor meum his qui prouidere conantur, quemadmodum, quod fieri non potest, rerum transeuntium, perfruitione [3 1Kb] beati sint. Et cum iniqua gerentibus non introibo: et quia ipsa causa est omnium iniquitatum, ideo cum iniqua gerentibus absconditam conscientiam non habebo.

5. [uers. 5.] Odio habui congregationem malignorum: ut autem ueniatur ad ipsum concilium uanitatis, congregationes malignorum fiunt, quas odio habui. Et cum impiis non sedebo: et ideo cum tali concilio, cum impiis non sedebo, id est, placitum non collocabo. Et cum impiis non sedebo.

6. [uers. 6.] Lauabo in innocentibus [4 1Kb] manus meas: munda faciam inter innocentes opera mea; lauabo  inter innocentes manus meas, quibus amplexabor sublimia tua. Et circumdabo altare tuum, Domine.

7. [uers. 7.] Ut audiam uocem laudis tue: ut discam quemadmodum te laudem. Et enarrem uniuersa mirabilia tua: et cum didicero, exponam omnia mirabilia tua.

8. [uers. 8.] Domine, dilexi decorem domus tue: Ecclesie tue. Et locum habitationis glorie tue: ubi habitans glorificaris.

9. [uers. 9.] Ne perdas cum impiis animam meam: ne ergo simul perdas cum his qui te oderunt, animam meam, que dilexit decorem domus tue. Et cum uiris sanguinum uitam meam: et cum his qui proximum oderunt. Nam duobus preceptis decoratur domus tua.

10. [uers. 10.] In quorum manibus iniquitates sunt: ne itaque me perdas cum impiis et cum uiris sanguinum, quorum opera iniqua sunt. Dextera eorum repleta est muneribus: et quod eis ad obtinendam salutem eternam datum est, ad accipienda huius seculi munera conuerterunt, existimantes questum esse pietatem .

11. [uers. 11.] Ego autem in innocentia mea ambulaui: redime me, et miserere mei: ualeat mihi ad perfectionem liberationis, tantum pretium sanguinis Domini mei; et in periculis huius uite, misericordia tua non deserat me.

12. [uers. 12.] Pes meus stetit in rectitudine: dilectio mea non recessit a iustitia tua. In Ecclesiis benedicam te, Domine: non occultabo eis quos uocasti benedictionem tuam, Domine; quoniam dilectioni tue subinfero proximi dilectionem.



ENARRATIO II. SERMO AD PLEBEM.

1. Paulus apostolus cum legeretur, audiuit nobiscum Sanctitas uestra: Sicut est, inquit, ueritas in Iesu, deponere [1 1Kb] uos secundum priorem conuersationem ueterem hominem, eum qui corrumpitur secundum concupiscentias deceptionis; renouamini autem spiritu mentis uestre, et induite nouum hominem qui secundum Deum creatus est in iustitia et sanctitate ueritatis . Et ne aliquis arbitraretur deponendam esse aliquam substantiam, quemadmodum se exspoliat tunica; aut aliquid forinsecus accipiendum, quomodo accipit aliquod uestimentum, quasi ponens unam tunicam et sumens alteram; et carnalis iste intellectus non permitteret homines agere in se intus spiritualiter quod precipiebat Apostolus: secutus est, et exposuit quid esset exui ueterem hominem, et indui nouum. Cetera enim lectionis ipsius ad eumdem intellectum pertinent. Ait quippe quasi dicenti: Et quomodo me exuturus sum ueterem, aut quomodo induturus nouum? An ipse tertius homo sum depositurus ueterem hominem, quem habui, et accepturus nouum, quem non habui; ut tres homines intelligantur, et sit in medio qui deponit ueterem hominem, et accipit nouum? ne ergo quisquam tali carnali cogitatione impeditus, minus faceret quod [2 1Kb] iubetur, et non faciens  excusaret se de obscuritate lectionis, dicit in consequentibus: Quapropter deponentes mendacium, loquimini ueritatem. Et ecce hoc est deponere ueterem hominem, et induere nouum: Quapropter, deponentes mendacium, loquimini ueritatem, unusquisque cum proximo suo: quia sumus inuicem membra .

2. Ne autem quisquam uestrum ita cogitet, fratres, cum christiano loquendam ueritatem et cum pagano mendacium. Cum proximo tuo loquere. Proximus tuus ille est, qui tecum natus est ex Adam et Eua. Omnes proximi sumus conditione terrene natiuitatis: sed aliter fratres illa spe celestis hereditatis. Proximum tuum debes putare omnem hominem, et antequam sit christianus. Non enim nosti quid sit apud Deum, quomodo illum presciuerit Deus ignoras. Aliquando quem irrides adorantem lapides, conuertitur, et adorat Deum, fortasse religiosius quam tu, qui eum paulo ante irridebas. Sunt ergo proximi nostri latentes in his hominibus, qui nondum sunt in Ecclesia; et sunt longe a nobis latentes in Ecclesia. Ideoque qui non scimus futura, unumquemque proximum habeamus, non solum conditione mortalitatis humane, qua in hanc terram eadem sorte deuenimus; sed etiam spe illius hereditatis, quia non scimus quid futurus sit qui modo nichil est.

3. Ergo attendite cetera in induendo nouum hominem et exuendo ueterem. Deponentes, inquit, mendacium, loquimini ueritatem unusquisque cum proximo suo: quia sumus inuicem membra. Irascimini; et nolite peccare. Si propterea irasceris seruo tuo quia peccauit: ne et tu ipse pecces, irascere tibi. Sol non occidat super iracundiam uestram : intelligitur quidem secundum tempus, fratres; quia etsi ex ipsa humana conditione et infirmitate mortalitatis, quam portamus, subrepit ira christiano, non debet diu teneri et fieri pridiana. Eiice illam de corde antequam occidat lux ista uisibilis, ne te deserat lux illa inuisibilis. Sed et aliter bene intelligitur, quia est noster sol iustitie ueritas Christus, non iste sol qui adoratur a Paganis et Manicheis, et uidetur etiam a peccatoribus; sed ille alius cuius ueritate humana natura illustratur, ad quem gaudent Angeli, hominum autem infirmate [1 1Kb] acies cordis etsi trepidant sub radiis eius, ad eum tamen contemplandum per mandata purgantur. Cum ceperit iste sol in homine habitare per fidem, non tantum in te ualeat iracundia que in te nascitur, ut occidat super iracundiam tuam, id est, deserat Christus mentem tuam; quia non uult habitare Christus cum iracundia tua. uidetur enim quasi ipse a te occidere, cum tu ab ipso occidas: quia ira cum inueterauerit, odium fit; cum factum fuerit odium, iam homicida es. Omnis enim qui odit fratrem suum, homicida est , sicut dicit Ioannes apostolus. Item ipse dicit, quia omnis qui odit fratrem suum, in tenebris manet : et non mirum si ille in tenebris manet, a quo occidit sol.

4. Ad hoc forte etiam pertinet quod audistis in  Euangelio: Periclitabatur nauigium in stagno, et dormiebat iehsu . Nauigamus enim per quoddam stagnum, et uentus et procelle non desunt: tentationibus quotidianis huius seculi prope oppletur nostrum nauigium. Unde autem fit, nisi quia dormit iehsu? Si non dormiret in te iehsu, tempestates istas non patereris; sed tranquillitatem haberes interius, conuigilante tecum Iesu. Quid est autem, dormit iehsu? Fides tua que est de Iesu, obdormiuit. Surgunt procelle stagni huius, uides malos florere, bonos laborare; tentatio est, fructus est. Et dicit [1 1Kb] anima tua: O Deus, ipsa est iustitia tua, ut mali floreant, boni laborent? Dicis Deo: Ipsa est iustitia tua? Et Deus tibi: Ipsa est fides tua? Hec enim tibi promisi? ad hoc christianus factus es, ut in seculo isto floreres? torqueris [2 1Kb] , quia hic mali florent, qui cum diabolo postea torquebuntur? Sed unde hoc dicis? unde fluctibus stagni et tempestate turbaris? Quia dormit iehsu, id est, quia fides tua que est de Iesu, sopita est in corde tuo. Quid facis ut libereris? Excita Iesum, et dic, Magister, perimus . Mouent enim incerta stagni: perimus. Euigilabit ille, id est, rediet ad te fides tua; et adiuuante illo, considerabis in anima tua, quia que dantur modo malis, non cum illis perseuerabunt: aut enim uiuentes eos deserunt, aut a morientibus deseruntur; tibi autem quod promittitur, manebit in eternum. Illis quod temporaliter conceditur, cito tollitur. Floruit enim ut flos feni. Omnis enim caro fenum: aruit fenum, et flos decidit: uerbum autem Domini manet in eternum . Pone ergo dorsum ad id quod cadit, et faciem ad illud quod manet. Euigilante Christo iam tempestas illa non quatiet cor tuum, non opplebunt fluctus nauim tuam: quia fides tua imperat uentis et fluctibus, et transiet periculum. Ad hoc enim pertinet, fratres, totum id quod dicit Apostolus, de exuendo ueterem hominem. Irascimini, et nolite peccare: sol non occidat super iracundiam uestram: neque locum detis diabolo: uetus ergo dabat locum, nouus non det. Qui furabatur, iam non furetur : uetus ergo furabatur, nouus non furetur. Ipse homo est, unus homo est: Adam erat, Christus sit: uetus erat, nouus sit; et cetera que ibi sequuntur.

5. Sed Psalmum uideamus paulo diligentius, quia cum quisque profecerit in Ecclesia, necesse est patiatur malos in Ecclesia. Sed non eos cognoscit qui talis est; quanquam multi mali murmurent aduersus malos, quomodo facilius unus sanus fert duos egrotos, quam duo egroti se inuicem singulos. Itaque hoc precipimus, fratres, Area est Ecclesia huius temporis: sepe diximus, sepe dicimus, Et paleam habet et frumentum. Nemo querat exire totam paleam, nisi tempore uentilationis. Nemo ante tempus uentilationis deserat aream, quasi dum non uult pati peccatores:  ne preter aream inuentus, prius ab auibus colligatur, quam ingrediatur in horreum. Quomodo autem hoc, fratres, dicamus attendite. Grana cum ceperint triturari, inter paleas iam se non tangunt; ita quasi se non nouerunt, quia intercedit palea. Et quicumque longius attendit aream, paleam solam putat: nisi diligentius intueatur, nisi manum porrigat, nisi spiritu oris, id est, flatu purgante discernat, difficile peruenit ad discretionem granorum. Ergo aliquando et ipsa grana ita sunt, quasi seiuncta ab inuicem, et non se tangentia, ut putet unusquisque cum profecerit, quod solus sit. Hec cogitatio, fratres, Eliam tentauit, tantum uirum ; et dixit ad Deum, sicut etiam Apostolus commemorat: Prophetas tuos occiderunt, altaria tua suffoderunt, et ego remansi solus, et querunt animam meam. Sed quid dicit illi responsum diuinum? Reliqui mihi septem millia uirorum, qui non curuauerunt genua ante Baal . Non dixit ei: Habes alios duos aut tres similes tibi. Noli, inquit, putare te solum. Alia, inquit, septem millia sunt, et solum te putas! Itaque hoc breuiter precipimus, ut dicere ceperam. Intendat mecum fraterna Sanctitas uestra, et adsit misericordia Dei in cordibus nostris, ut sic a uobis intelligatur, ut fructificet, et in uobis operetur. Audite breuiter: Quisquis adhuc malus est, non putet neminem bonum esse: quisquis bonus est, non putet se solum bonum esse. Tenetis hoc? Ecce repeto, uidete quia dico: Quisquis malus est, interrogans conscientiam suam, et male sibi renuntians, non arbitretur neminem bonum esse: quisquis bonus est, non arbitretur se solum bonum esse; et non timeat bonus in commixtione malorum, quia ueniet tempus ut inde segregetur. Ad hoc enim hodie cantauimus, Ne perdas cum impiis animam meam, et cum uiris sanguinum uitam meam. Quid enim est, Ne cum impiis perdas? Ne simul perdas. Quare timet ne simul perdat? uideo enim dictum Deo, quia modo simul nos pateris, quos pateris simul, noli perdere simul. Et hoc habet totus psalmus, quem uolo breuiter cum Sanctitate uestra considerare, quia breuis est.

6. [uers. 1.] Iudica me, Domine: molesta uota et quasi periculosa optat [1 1Kb] sibi, ut iudicetur. Quid est iudicari quod optat? Discerni se optat a malis. Alio loco euidenter dicit de ipso iudicio discretionis: Iudica me, Domine, et discerne causam meam de gente non sancta . Ostendit quid dixerit, Iudica: ne tanquam sine iudicio  et boni et mali eant in ignem eternum. Iudica me, Domine. Quare? Quoniam ego in innocentia mea ambulaui, et in Domino sperans non mouebor. Quid est, in Domino sperans? Ille enim titubat inter malos, qui non in Domino sperat; hinc factum est ut schismata fierent  . Trepidauerunt inter malos, cum ipsi peiores essent, et quasi nollent esse boni inter malos. O si frumenta essent, usque ad tempus uentilationis paleam in area  tolerarent. Sed quia palea erant, flauit uentus ante ipsam uentilationem, et rapuit de area paleam, et proiecit in spinas. Et palea quidem inde proiecta est: sed numquid quod remansit frumentum solum est? Non uolat ante uentilationem nisi palea, remanet autem et frumentum et palea; uentilabitur uero palea cum uenerit tempus uentilationis. Hoc dixit iste: In innocentia mea ambulaui, et in Domino sperans non mouebor. Si enim sperauero in homine, uisurus sum fortasse ipsum hominem aliquando male uiuentem, nec eas uias tenentem, quas uel didicit uel docet in Ecclesia bonas, sed quas diabolo docente sectatus est; et quia spes mea in homine erit, titubante homine titubabit spes mea, et cadente homine cadet spes mea: quia uero in Domino spero, non mouebor.

7. [uers. 2.] Sequitur, Proba me, Domine, et tenta me; ure renes meos et cor meum. Quid est, ure renes meos et cor meum? Ure delectationes meas, ure cogitationes meas  ne aliquid mali cogitem, ne aliquid mali me delectet. Unde autem ures renes meos? Igne uerbi tui. Unde ures cor meum? Calore spiritus tui. De quo calore alibi dicitur: Et non est qui se abscondat a calore eius : et de quo igne Dominus dicit: Ignem ueni mittere in terram .

8. [uers. 3.] Ergo sequitur, Quoniam misericordia tua ante oculos meos est, et complacui in ueritate tua: hoc est, non in homine complacui, sed intus complacui tibi, ubi tu uides; et non timeo si displiceam ubi homines uident, sicut ait Apostolus, Opus autem suum probet unusquisque, et tunc in semetipso tantum habebit gloriam, et non in altero .

9. [uers. 4, 5.] Non sedi, inquit, cum concilio uanitatis. Hoc quid est, Non sedi, intendat Sanctitas uestra. Quomodo uidet Deus, dicit non sedi. Aliquando non es in concilio, et ibi sedes. uerbi gratia, in theatro non sedes, sed cogitas theatrica, contra que dictum est, Ure renes meos: ibi sedes corde, quamuis non sis ibi corpore. Contingat autem ut tenearis ab aliquo, et ibi colligeris, aut aliquod officium pium faciat te ibi sedere. Quomodo potest hoc euenire? Contingit ex officio pietatis ut seruo Dei sit necessitas in amphitheatro esse; liberare uolebat nescio quem gladiatorem, fieri posset ut sederet, et exspectaret donec ille exiret quem liberare cupiebat. Ecce non sedit in concilio uanitatis, quamuis illic corpore sedere uideretur. Quid est sedere? Consentire cum his qui ibi sedent: quod si presens non feceris, non ibi sedisti: si absens feceris, sedisti ibi. Et cum iniqua gerentibus non introibo  . Odio habui congregationem  malignorum. uidetis quia intus est. Et cum impiis non sedebo.

10. [uers. 6.] Lauabo in innocentibus manus meas: non aqua ista uisibili. Lauas manus, quando pie cogitas de operibus tuis, et innocenter [1 1Kb] coram oculis Dei: quia est et altare coram oculis Dei, quo ingressus est sacerdos, qui pro nobis se primus obtulit. Est celeste altare, et non amplectitur illud altare, nisi qui lauat manus in innocentibus. Nam multi altare hoc tangunt indigni, et tolerat Deus pati iniuriam ad tempus sacramenta sua. Sed numquid, fratres mei, quomodo sunt parietes isti, sic erit Ierusalem celestis? Non quomodo reciperis cum malis intra parietes istos ecclesie, ita recipieris cum malis in sinum Abrahe: non ergo timeas, laua manus. Et circumdabo altare Domini: ubi offers uota Domino, ubi preces fundis, ubi conscientia tua pura est, ubi dicis Deo qui sis; et si aliquid est in te forte quod displiceat Deo, curat ille cui confiteris. Laua ergo in innocentibus manus tuas, et circumda altare Domini, ut audias uocem laudis.

11. [uers. 7.] Hoc enim sequitur, Ut audiam uocem laudis, et enarrem uniuersa mirabilia tua. Quid est, Ut audiam uocem laudis? Ut intelligam, inquit. Hoc est enim audire coram Deo, non quomodo sonos istos, quos multi audiunt, et multi non audiunt. Quam multi ad nos audientes sunt, et ad Deum surdi sunt! Quam multi habentes aures, non habent illas aures de quibus dicit iehsu: Qui habet aures audiendi, audiat ! Ergo quid est audire uocem laudis? Dicam si potero, adiuuante misericordia Domini, et orationibus uestris. Audire uocem laudis, est intelligere intus, quia quidquid in te mali est de peccatis, tuum est; quidquid boni in iustificationibus, Dei est. Ita audi uocem laudis, ut non te laudes et quando bonus es: nam laudando te bonum, fis malus; bonum enim te fecerat humilitas, malum te facit superbia. Conuersus eras ut illuminareris, et conuersione tua factus es luminosus, factus illustratus conuersione. Sed quo [2 1Kb] ? numquid ad te? Si ad te conuersus posses illuminari, nunquam posses tenebrari, quia tecum semper esses. Quare illuminatus es? Quia conuertisti te ad aliud quod tu non eras. Quid est aliud quod tu non eras? Deus lumen est. Non enim tu lumen eras, quia peccator eras. Dicit enim Apostolus eis quos uult audire uocem laudis: Fuistis enim aliquando tenebre, nunc autem lux . Quid est, Fuistis aliquando tenebre, nisi ueteres homines? Nunc autem lux: non sine causa lux estis, qui fuistis iamdudum tenebre, nisi [3 1Kb] quia illuminati estis. Noli putare teipsum esse lucem: illa est lux, que illuminat omnem hominem uenientem in hunc mundum ; tu autem per teipsum, per malam uoluntatem, per auersionem tuam tenebratus eras, modo luces. Sed subiecit statim, ne superbirent illi quibus dictum est, Nunc autem lux, et addidit, in Domino.  Sic enim ait, Fuistis aliquando tenebre, nunc autem lux in Domino. Ergo si preter Dominum, nec lux: si autem ideo lux, quia in Domino; quid habes quod non accepisti? Si autem accepisti, quid gloriaris quasi non acceperis? Hoc enim ipse Apostolus dixit alio loco hominibus superbientibus, et uolentibus sibi tribuere quod Dei est, et de bono sic gloriari quasi de suo, hoc eis dicit: Quid enim habes quod non accepisti? Si autem accepisti, quid gloriaris quasi non acceperis ? Qui dedit humili, aufert superbo: quia qui dedit, potest auferre. Ad hoc enim pertinet, fratres, si tamen exposui quod uolui, exposui autem quantum potui, etsi non quantum uolui, ad hoc pertinet quod ait, Lauabo in innocentibus manus meas, et circumdabo altare tuum, Domine, ut audiam uocem laudis tue: id est, ex ipso bono meo non de me presumam, sed de te qui dedisti, ne laudari uelim de me in me, sed de te in te. Ideo sequitur, Ut audiam uocem laudis tue, et enarrem uniuersa mirabilia tua: non mea, sed tua.

12. [uers. 8, 9.] Et iam uidete, fratres, uidete amatorem illum Dei de Deo presumentem, positum inter malos, rogantem Deum ut non comperdatur cum malis, quia non errat Deus in iudicando. Tu enim cum uideris homines in unum locum intrasse, putas eiusdem meriti esse: Deus autem non fallitur, noli timere. Tu iudicante uento discernis paleam a frumento: uentum uis flare tibi, et tu non es uentus, sed optas tibi flare uentum: et cum uentilabro utrumque excusseris, uentus leue tollit, graue manet. Queris [1 1Kb] ergo uentum ad iudicandam aream. Numquid Deus querit alterum qui secum iudicet, ne perdat cum malis bonos? Non itaque timeas; securus esto bonus, etiam in medio malorum; et dic que audis, Domine, dilexi decorem domus tue. Domus Dei, Ecclesia est; adhuc habet malos, sed decor domus Dei in bonis est, in sanctis est: ipsum decorem domus tue dilexi. Et locum habitationis glorie tue. Quid est hoc? Et hoc dicam, ad illum sensum pertinet subobscurum aliquantum: adiuuet me Dominus, et intentio cordis uestri ab eodem Domino inspirata. Quid ait, locum habitationis glorie tue? Dixit prius, decorem domus tue: et exponit quid sit decor domus Dei, Locus, inquit, habitationis glorie tue. Non sufficit dicere, Locus habitationis Dei, sed, Locus habitationis glorie Dei. Que est gloria Dei? De qua paulo ante dicebam, ut et qui fit bonus, non in se, sed in Domino glorietur . Omnes enim peccauerunt, et egent gloria Dei . In quibus ergo sic habitat Dominus, ut et de bonis suis ipse glorificetur, ut non sibi uelint tribuere, et quasi proprium uindicare quod ab illo acceperunt, ipsi pertinent ad decorem domus Dei. Nec discerni illos uellet Scriptura, nisi quia sunt quidam qui donum Dei habent quidem, et nolunt in Deo gloriari, sed in se: habent quidem donum Dei, sed non pertinent ad decorem  domus Dei. Qui enim pertinent ad decorem domus Dei, in quibus habitat gloria Dei, ipsi sunt locus habitationis glorie Dei. In quibus autem habitat gloria Dei, nisi qui sic gloriantur, ut non in se, sed in Domino glorientur? Ergo quia dilexi decorem domus tue, id est, omnes qui ibi sunt et gloriam tuam querunt; sed et non presumpsi in homine, et non consensi impiis, et non introibo, et non sedebo in congregatione eorum; quia ita fui in Ecclesia Dei, quid mihi retribues? Sequitur quid respondeamus: Ne comperdas cum impiis animam meam, et cum uiris sanguinum uitam meam.

13. [uers. 10-12.] In quorum manibus iniquitates sunt, dextera eorum repleta est muneribus: munera non solum pecunia est, non solum aurum et argentum, non solum exenia [1 1Kb] sunt; neque omnes qui accipiunt ea, accipiunt munera. Aliquando enim accipiuntur ab Ecclesia. Quod dico, Petrus accepit, Dominus accepit, loculos habuit, ea que mittebantur Iudas auferebat. Sed quid est accipere munera? Propter munera laudare [2 1Kb] hominem, adulari homini, palpare blandiendo, iudicare contra ueritatem propter munera. Propter que munera? Non solum propter aurum et argentum et huiusmodi aliquid, sed etiam propter laudem qui iudicat male, munus accipit, et munus quo nichil inanius. Patuit enim illi manus ad accipiendum iudicium lingue aliene, et perdidit iudicium conscientie sue. Ergo in quorum manibus iniquitates sunt, dextera eorum repleta est muneribus. uidetis, fratres, quia coram Deo sunt, et in quorum manibus non sunt iniquitates, nec dextera eorum repleta est muneribus, utique coram Deo, et non possunt nisi Deo dicere, Tu scis: non possunt nisi illi dicere: Ne comperdas cum impiis animam meam, et cum uiris sanguinum uitam meam; qui solus potest uidere, quia non accipiunt munera. uerbi causa, contingit ut duo homines habeant causam apud seruum Dei; nemo nisi suam iustam dicit causam; nam si iniquam putaret causam suam, iudicem non quereret. Et ille se putat iustam causam habere, et ille. ueniunt ad iudicem. Antequam proferatur sententia, ambo dicunt: Amplectimur iudicium tuum; quidquid iudicaueris, absit ut respuamus. Quid et tu dicis? Iudica quiduis, tantum iudica: prorsus si in aliquo repugnauero, anathema sim. Ambo amant iudicem antequam iudicet. Cum autem dicta fuerit sententia, contra unum erit; et neuter eorum scit contra quem futura est. Ille ergo si utrisque placere uoluerit, accipit munus laudem hominum. Sed accepto munere isto, uidete quod munus amittat. Accipit quod sonat, et transit: perdit quod dicitur, et nunquam transit. uerbum Dei semper dicitur, nunquam transit: uerbum hominis mox ut dictum fuerit, transit. Tenet inania, dimittit solida. Si autem Deum intueatur, prolaturus est sententiam contra unum, considerato [3 1Kb] Deo, sub quo iudice illam profert. Ille autem contra  quem prolata fuerit, et si iam effringi non potest, quia tenetur iure forte non ecclesiastico, sed principum seculi, qui tantum  detulerunt Ecclesie, ut quidquid in ea iudicatum fuerit, dissolui non possit; si ergo effringi non potest, iam non uult intueri se, et [1 1Kb] cecos oculos dirigit in iudicem, detrahit quantum potest. Placere illi, inquit, uoluit, diuiti fauit, aut aliquid ab illo accepit, aut timuit illum offendere. Accusat quasi accepta sint munera. Si autem pauper habuerit contra diuitem, et pro paupere fuerit iudicatum; dicit item diues, Accepit munera. Que munera a paupere? uidit, inquit, pauperem, et ne reprehenderetur quod contra pauperem fecerit, oppressit iustitiam, et protulit contra ueritatem sententiam. Cum ergo necesse sit ut hoc dicatur, uidete non posse dici ab his qui munera non accipiunt, nisi coram oculis Dei, qui solus uidet quis accipiat, et quis non accipiat: Ego autem in innocentia mea ambulaui, redime me, et miserere mei: pes meus stetit in rectitudine. Concussus sum quidem undique scandalis et tentationibus reprehendentium iudicium humana temeritate [2 1Kb] : sed pes meus stetit in rectitudine. Quare autem in rectitudine? Quia superius dixerat: Et in Domino sperans non mouebor.

14. Quid ergo concludit? In Ecclesiis benedicam te, Domine. Id est, in Ecclesiis non me benedicam, quasi certus de hominibus, sed te benedicam in operibus meis. Hoc est enim benedicere Deum in Ecclesiis, fratres, sic uiuere ut per mores cuiusque benedicatur Deus. Nam qui benedicit Dominum lingua, et factis maledicit, non in Ecclesiis benedicit Dominum. Lingua prope omnes benedicunt, sed non omnes factis. Quidam uoce benedicunt, quidam moribus. In quorum autem moribus non inuenitur quod aiunt, faciunt blasphemari Deum, ut illi qui nondum intrant Ecclesiam, quamuis ament peccata sua, et ideo nolint esse christiani, tamen excusent se per malos, ut blandiantur sibi, seducentes seipsos, et dicant: Quid mihi persuades ut Christianus sim? Ego fraudem a christiano passus sum, et nunquam feci; falsum mihi iurauit christianus, et ego nunquam. Et cum ista dicunt, impediuntur a salute: ut nichil eis prosit, non quidem quod iam boni sunt, sed quod mediocriter mali. Quomodo enim nichil prodest aperire oculos, si sit quisque in tenebris: ita nichil prodest esse in luce, si clausi sunt oculi. Ita et paganus quidem  patentibus oculis est in tenebris; quia non agnoscit lucem suam Dominum: christianus autem male uiuens, in  luce quidem est nonnisi Dei, sed clausis oculis. Male uiuendo enim uidere non uult eum, in cuius nomine tanquam cecus est in lumine constitutus, nulla uisione ueri luminis animatus.



IN PSALMUM XXuI



ENARRATIO I. Ipsi Dauid, priusquam liniretur.

1. [uers. 1.] Tiro Christi loquitur, cum accedit ad fidem. Dominus illuminatio mea et salutaris meus, quem timebo? Dominus mihi et notitiam sui et salutem dabit, quis me auferet ei? Dominus protector uite mee, a quo trepidabo? Dominus repellet omnes impetus et insidias hostis mei, a nullo trepidabo.

2. [uers. 2.] Dum appropinquant super me nocentes, ut edant carnes meas: dum accedunt ad cognoscendum me nocentes, et insultandum, ut se mihi preferant mutanti [1 1Kb] me in melius; ut maledico dente non me consumant, sed potius carnalia desideria mea. Qui tribulant me inimici mei: non solum qui me tribulant amico animo reprehendentes, et a proposito reuocare uolentes, sed etiam inimici mei. Ipsi infirmati sunt, et ceciderunt: dum ergo id agunt studio defendendi sententiam suam, infirmi facti sunt ad credenda meliora; et uerbum salutis, per quod facio quod eis displicet, odisse ceperunt.

3. [uers. 3.] Si consistant aduersum me castra, non timebit cor meum: aduersus me autem si contradicentium conspirans multitudo consistat, non timebit cor meum, ut in eorum partes transfugiam. Si insurgat in me bellum, in hac ego sperabo: si exsurgat in me persecutio huius seculi, in hac, quam cogito petitionem, figam spem meam.

4. [uers. 4.] Unam petii a Domino, hanc requiram: unam enim petitionem petii a Domino, hanc requiram. Ut inhabitem in domo Domini omnes dies uite mee: ut quamdiu in hac uita sum, nulle aduersitates me excludant de numero eorum qui unitatem et ueritatem dominice fidei per orbem terrarum tenent. Ut contempler delectationem Domini: eo fine scilicet, ut in fide perseueranti appareat mihi species delectabilis, quam facie ad faciem contempler. Et protegar templum eius: et absorpta morte in uictoriam, immortalitate induar, effectus templum eius.

5. [uers. 5.] Quoniam abscondit me in tabernaculo suo in die malorum meorum: quoniam abscondit me in dispensatione incarnati uerbi sui in tempore tentationum, quibus mortalis uita mea subiacet. Protexit me in abscondito tabernaculi sui: protexit me, corde credentem ad iustitiam .

6. [uers. 6.] In petra exaltauit me: et ut manifestum etiam fieret ad salutem, quod credidi, in sua firmitate [2 1Kb] fecit eminere confessionem meam, Et nunc ecce  exaltauit caput meum super inimicos meos: quid mihi seruat in finem, quando et nunc cum corpus mortuum est propter peccatum , sentio ecce mentem meam seruire legi Dei, nec duci captiuam sub rebellante lege peccati ? Circuiui, et immolaui in tabernaculo eius hostiam iubilationis: consideraui orbem credentem in Christum; et in eo quod pro nobis temporaliter Deus humiliatus est, gaudens laudaui eum: tali enim hostia delectatur. Cantabo et psallam Domino: corde atque opere letabor in Domino.

7. [uers. 7.] Exaudi, Domine, uocem meam, qua clamaui ad te: exaudi, Domine, uocem interiorem, quam in aures tuas forti intentione direxi. Miserere mei, et exaudi me: miserere mei, et exaudi me in ea.

8. [uers. 8.] Tibi dixit cor meum: Quesiui uultum tuum. Non enim hominibus me ostentaui; sed in secreto ubi solus audis, tibi dixit cor meum: Quesiui non a te aliquod extra te premium, sed uultum tuum. uultum tuum, Domine, requiram: huic inquisitioni perseueranter instabo; non enim uile aliquid, sed uultum tuum, Domine, requiram, ut gratis te diligam, quia pretiosius aliquid non inuenio.

9. [uers. 9.] Ne auertas uultum tuum a me: ut inueniam quod quero. Ne declines in ira a seruo tuo: ne te querens, in aliud incurram. Quid enim hac pena grauius amanti et querenti ueritatem uultus tui? Adiutor meus esto: quando hanc inueniam, nisi tu adiuues? Ne derelinquas me, neque despicias me, Deus salutaris meus: neque contemnas quod mortalis eternum audet inquirere; ut enim Deus sanas plagam peccati mei.

10. [uers. 10.] Quoniam pater meus et mater mea dereliquerunt me: quoniam regnum seculi huius et ciuitas seculi huius, ex quibus temporaliter et mortaliter natus sum, dereliquerunt me querentem te, et despicientem que promittebant, cum id quod quero dare non possent. Dominus autem assumpsit me: Dominus autem, qui potest ipse dare mihi se, assumpsit me.

11. [uers. 11.] Legem mihi constitue, Domine, in uia tua: ad te igitur tendenti, et tantam professionem perueniendi ad sapientiam a timore inchoanti [1 1Kb] , legem mihi constitue, Domine, in uia tua, ne aberrantem disciplina tua deserat. Et dirige me in semita recta propter inimicos meos: et dirige me in rectitudine angustiarum eius; non enim inchoare sufficit, cum inimici, donec perueniatur, non quiescant.

12. [uers. 12.] Ne tradideris me in animas tribulantium me: ne sinas tribulantes me satiari de malis meis. Quoniam insurrexerunt mihi testes iniqui: quoniam insurrexerunt in me falsa de me dicentes, ad amouendum et reuocandum me abs te, quasi gloriam ab hominibus queram. Et mentita est iniquitas sibi.  Itaque iniquitas mendacio suo delectata est. Nam me non mouit, cui ex hoc promissa est merces maior in celis.

13. [uers. 13.] Credo uidere bona Domini, in terra uiuentium: et quoniam hec prior passus est Dominus meus; si ego quoque linguas morientium [1 1Kb] contemnam , credo uidere bona Domini in terra uiuentium, ubi nullus est falsitati locus.

14. [uers. 14.] Sustine Dominum, uiriliter age: et confortetur cor tuum, et sustine Dominum. Sed quando istud erit? Arduum est mortali, tardum est amanti: sed audi non fallacem uocem dicentis: Sustine Dominum. Tolera ustionem renum uiriliter, et ustionem cordis fortiter: non tibi negatum putes, quod nondum accipis. Ne desperatione deficias, uide quia dictum est: Sustine Dominum.



ENARRATIO II. SERMO AD PLEBEM.

1. Dominus Deus noster alloquens et consolans nos, profecto quos respicit ex iusto iudicio suo in sudore uultus nostri panem manducare , ex nobis nobis loqui dignatur, ut ostendat quia non solum est conditor noster, sed et habitator. uoces iste Psalmi, quas audiuimus, et ex parte cantauimus, si dicamus quod nostre sint, uerendum est quemadmodum uerum dicamus: sunt enim uoces magis Spiritus Dei quam nostre. Rursum si dicamus nostras non esse, profecto mentimur. Non enim est gemitus nisi laborantium: aut omnis ista uox, que hic sonuit, plena doloris et lacrymarum, potest esse eius qui nunquam potest esse miser. Dominus ergo misericors, nos miseri: misericors loqui dignatus miseris, dignatur etiam uti in ipsis uoce miserorum. Ita utrumque uerum est, et nostram esse uocem, et nostram non esse; et Spiritus Dei esse uocem, et ipsius non esse. Spiritus Dei uox est, quia ista nisi illo inspirante non diceremus: ipsius autem non est, quia ille nec miser est, nec laborat. Iste autem uoces miserorum et laborantium sunt. Rursus nostre sunt, quia uoces sunt indicantes miseriam nostram: item non sunt nostre, quia ex dono eius uel gemere meremur.

2. [uers. 1.] Psalmus Dauid priusquam liniretur. Hoc habet titulus Psalmi [2 1Kb] : Psalmus Dauid priusquam liniretur, hoc est, priusquam ungeretur. Unctus est enim ille ut rex . Et solus [3 1Kb] tunc ungebatur rex, et sacerdos: due iste illo tempore uncte persone. In duabus personis prefigurabatur  futurus unus rex et sacerdos, utroque munere unus Christus, et ideo Christus a chrismate. Non solum autem caput nostrum unctum est, sed et corpus eius nos ipsi. Rex autem est, quia nos regit et ducit; sacerdos, quia pro nobis interpellat . Et quidem solus ille sacerdos talis extitit, ut ipse esset etiam sacrificium. Sacrificium obtulit Deo non aliud quam seipsum. Non enim inueniret preter se mundissimam rationalem uictimam, tanquam agnus immaculatus fuso sanguine suo redimens nos, concorporans nos sibi, faciens nos membra sua, ut in illo et nos Christus essemus. Ideo ad omnes Christianos pertinet unctio: prioribus autem ueteris Testamenti temporibus ad duas solas personas pertinebat. Inde autem apparet Christi corpus nos esse, quia omnes ungimur: et omnes in illo et Christi et Christus sumus, quia quodammodo totus Christus caput et corpus est. Unctio ista perficiet nos spiritualiter in illa uita, que nobis promittitur. Est autem hec uox desiderantis illam uitam; est uox quedam desiderantis gratiam Dei, que in nobis in fine perficietur: ideo dictum est, Priusquam liniretur. Ungimur enim modo in sacramento, et sacramento ipso prefiguratur quiddam quod futuri sumus. Et illud nescio quid futurum ineffabile desiderare debemus, et in sacramento gemere, ut in ea re gaudeamus que sacramento premonstratur.

3. Ecce quid dicit: Dominus illuminatio mea, et salutaris meus, quem timebo? ille me illuminat, recedant tenebre; ille me saluat, recedat infirmitas; ambulans in lumine firmus, quem timebo? Non enim talem salutem dat Deus, que ab aliquo possit extorqueri; aut tale lumen est, quod ab aliquo possit obtenebrari. Dominus illuminans, nos illuminati; Dominus saluans, nos saluati: si ergo ille illuminans, nos illuminati; et ille saluans, nos saluati; preter ipsum nos tenebre et infirmitas. Habentes autem in ipso spem certam et fixam et ueram, quem timebimus? Dominus illuminatio tua, Dominus salutaris tuus. Inueni potentiorem, et time. Ad potentissimum omnium, ad omnipotentem, sic pertineo, ut et illuminet me, et saluet me, nec timeo aliquem preter ipsum. Dominus protector uite mee, a quo trepidabo?

4. [uers. 2.] Dum appropinquant super me nocentes, ut edant carnes meas: qui tribulant me inimici mei, ipsi infirmati sunt, et ceciderunt. Itaque ego quid timebo, aut quem timebo? ego quem trepidabo, aut quid trepidabo? Qui me persequuntur, ipsi infirmantur, ipsi cadunt. Quare autem persequuntur? Ut edant carnes meas. Que sunt carnes mee? Carnales affectus mei. Seuiant persequendo, nichil in me moritur nisi mortale. Erit in me aliquid, quo persecutor peruenire non possit, ubi habitat [1 1Kb] Deus meus. Manducent carnes meas: finitis carnibus spiritus ero, et spiritualis. Et quidem tantam salutem mihi promittit Dominus meus, ut etiam modo ista caro mortalis, que uidetur permitti  [1 1Kb] manibus persequentium, non pereat in eternum; sed quod demonstratum est in capite meo resurgente, hoc omnia membra sperent. Quem timeat anima mea, quam inhabitat Deus? Quem timeat caro mea, cum corruptibile hoc induerit incorruptionem? uultis nosse quia carnes illi manducant, qui nos persequuntur, nec ipsi autem carni nostre metuendum est? Seminatur corpus animale, surget corpus spirituale . Quanta autem fiducia debet esse in eo qui nouit dicere: Dominus illuminatio mea, et salutaris meus, quem timebo? Dominus protector uite mee, a quo trepidabo? Protegitur imperator scutatis, et non timet; protegitur a mortalibus mortalis, et securus est: protegitur mortalis ab immortali, et timebit et trepidabit?

5. [uers. 3.] Quanta autem fiducia debeat esse in eo qui ista dicit, audite: Si consistant aduersum me castra, non timebit cor meum. Castra munita sunt, sed quid munitius Deo? Si exsurgat in me bellum. Quid mihi facit bellum? Potest mihi auferre spem meam? potest mihi auferre quod dat Omnipotens? Sicut non uincitur qui dat, sic non aufertur quod dat. Si auferri potest datum, uincitur dator. Ergo nec ipsa que temporaliter accipimus, auferre nobis quisquam potest, fratres mei, nisi solus ille qui dedit. Spiritualia que donat, non auferet, nisi tu dimiseris [2 1Kb] : carnalia uero et temporalia ipse aufert; quia et quisquis alius aufert, ipso donante potestatem, aufert. Nouimus hoc, et legimus in libro Iob, quia nec ille qui uidetur quasi maximam habere potestatem ad tempus diabolus, potest aliquid nisi permissus . Accepit potestatem in infima, et amisit maxima et summa. Et non est ista potestas irati, sed pena damnati. Nec ipse ergo potest habere aliquam potestatem, nisi permissus. Et in illo libro habes quem commemoraui, et in Euangelio Dominus dicit: Hac nocte postulauit satanas, ut uos cribraret [3 1Kb] sicut triticum, et ego rogaui pro te, Petre, ne deficiat fides tua . Permittitur autem aut ad penam nostram, aut ad probationem. Ergo quia nobis nemo potest auferre quod dat Deus, non timeamus nisi Deum: quidquid aliud fremuerit, quidquid aliud superbierit aduersus nos, non timeat cor nostrum.

6. [uers. 4.] Si exsurgat in me bellum, in hac ego sperabo. In qua? Unam, inquit, petii a Domino. Feminino genere appellauit quoddam beneficium, tanquam diceret, Unam petitionem. Et quomodo solemus loquentes dicere, uerbi gratia, Duas habes; non dicimus Duo, hoc more loquendi usa est Scriptura: Unam, inquit, petii a Domino, hanc requiram. uideamus quid petit qui nichil timet. Magna securitas cordis. uultis nichil timere? Hanc unam petite, quam unam petit qui nichil timet, aut quam petit ut nichil timeat? Unam, inquit, petii a Domino, hanc requiram. Hoc hic agitur ab eis qui bene ambulant. Quid est hoc? que est illa una? Ut inhabitem in domo Domini omnes dies uite mee.  Hec est una: domus enim ea dicitur ubi semper manebimus. In ista peregrinatione dicitur domus, sed proprie tabernaculum appellatur: tabernaculum peregrinantium, et quodammodo militantium, et aduersus hostem pugnantium est. Quando ergo tabernaculum est in hac uita, manifestum est quia est et hostis: nam simul habere tabernacula, hoc est esse contubernales; et nostis hoc nomen esse militantium. Ergo hic tabernaculum, ibi domus. Sed et hoc tabernaculum interdum per abusionem uicinitatis dicitur domus, et domus aliquando secundum eumdem modum dicitur tabernaculum: proprie tamen illa domus, hoc tabernaculum.

7. Quid autem acturi simus in illa domo, habes euidenter expressisse alium psalmum: Beati qui habitant in domo tua, in secula seculorum laudabunt te . Hac iste, si dicendum est, cupiditate ardens, et amore isto estuans, desiderat omnes dies uite sue in domo Domini habitare: in domo Domini omnes dies uite sue, non quasi finiendos, sed eternos. Sic enim dicuntur dies, quomodo anni, de quibus dictum est, et anni tui non deficient . Nam dies uite eterne unus dies est sine occasu. Hoc ergo dixit ad Dominum, Concupiui [1 1Kb] hanc, Unam petii, Hanc requiram. Et quasi diceremus ei, Et quid ibi facturus es? que ibi delectatio tua? quod auocamentum cordis? que ille delicie, unde gaudia suppetent? Non enim ibi perdurabis, nisi felix eris. Felicitas autem illa unde succedet? Habemus enim hic felicitates diuersas generis humani, et miser quisque dicitur quando illi subtrahitur quod amat. Amant ergo homines diuersas res; et quando quisque quod amat habere uidetur, felix uocatur. uere autem felix est, non si id habeat quod amat; sed si id amet quod amandum est. Multi enim miseri magis habendo quod amant, quam carendo: amando enim res noxias miseri, habendo sunt miseriores. Et propitius Deus, cum male amamus, negat quod amamus: iratus autem dat amanti quod male amat. Habes euidenter dicentem Apostolum: Tradidit illos Deus in concupiscentiam cordis eorum . Dedit ergo quod amabant, sed damnando. Habes rursum negantem petitum: Propter quod ter Dominum rogaui, inquit, ut auferret eum a me , et dixit mihi: Sufficit tibi gratia mea; nam uirtus in infirmitate perficitur . Ecce illos dedit in concupiscentiam cordis eorum; Paulo apostolo negauit quod orauit: illis dedit ad damnationem, huic negauit ad sanitatem. Cum autem id amamus quod uult Deus ut amemus, procul dubio daturus est nobis. Hec est illa una, que debet amari, ut habitemus in domo Domini per omnes dies uite nostre.

8. Et quia in istis terrenis habitationibus, diuersis deliciis et uoluptatibus homines oblectantur, et unusquisque in ea uult domo habitare, ubi non habeat quod offendat animum, et habeat multa que delectent; si autem subtrahantur ea que delectabant, uult homo undecumque migrare: interrogemus quasi  curiosius, et dicat iste, quid nos ipsi, quid acturus est in illa domo, ubi cupit et optat, desiderat et hoc unum petit a Domino, habitare in ea omnes dies uite sue. Quid ibi agis, queso te? quid est quod desideras? Audi quid: Ut contempler delectationem Domini. Ecce quod amo, ecce quare uolo habitare in domo Domini per omnes dies uite mee. Habet ibi magnum spectaculum, delectationem ipsius Domini contemplari. uult finita nocte sua herere in luce ipsius. Tunc enim erit mane nostrum nocte transacta: unde alio loco psalmus dicit: Mane astabo tibi, et contemplabor . Modo ideo non contemplor, quia cecidi: tunc astabo, et contemplabor. Hec uox humana est. Cecidit enim homo, et non mitteretur qui erigeret, nisi cecidissemus. Nos cecidimus, ille descendit. Ille ascendit, nos leuamur: quia nemo ascendit, nisi qui descendit . Qui ruit, leuatur; qui descendit, ascendit [1 1Kb] . Et non ideo desperemus, quia ille solus ascendit. Leuat enim nos, ad quos cadentes descendit: et stabimus, et contemplabimur, et magna delectatione perfruemur. Ecce dixi hoc, et exclamastis desiderio cuiusdam speciei nondum uise. Excedat cor uestrum omnia usitata, et excedat intentio uniuersas cogitationes uestras solemnes ex carne, eductas a sensibus carnis, et imaginantes nescio que phantasmata [2 1Kb] . Totum ab animo reiicite, quidquid occurrerit negate: cognoscite infirmitatem cordis uestri, et quia uel occurrit [3 1Kb] quod cogitare possetis, dicite: Non est illud; non enim si illud esset, mihi iam occurrisset. Ita desiderabitis quoddam bonum. Quale bonum? Omnis boni bonum, unde omne bonum, bonum cui non additur quid sit ipsum bonum. Dicitur enim bonus homo, et bonus ager, et bona domus, et bonum animal, et bona arbor, et bonum corpus, et bona anima: adiunxisti, quoties dixisti, Bonum. Est bonum simplex, ipsum bonum quo cuncta sunt bona, ipsum bonum ex quo cuncta sunt bona: ipsa est delectatio Domini; hanc contemplabimur. Iam uidete, fratres, si nos delectant bona ista que appellantur bona, si nos delectant bona que non sunt per se bona , qualis erit contemplatio incommutabilis boni, eterni, semper eodem modo manentis? Quandoquidem ista que dicuntur bona, nullo pacto nos delectarent, nisi essent bona; nec alio pacto essent bona, nisi ab illo essent qui simpliciter bonus est.

9. Ecce quare habitare uolo, inquit, in domo Domini per omnes dies uite mee. Dixi uobis quare: Ut contempler delectationem Domini. Ut autem semper contempler, et nulla molestia me contingat contemplantem, nulla suggestio auertat, nulla auferat alicuius potentia, nullum inimicum patiar in contemplando, et perfruar deliciis securus, ipso Domino Deo  meo, quid fiet mihi? Proteget me. Non solum ergo contemplari uolo delectationem Domini, ait, sed etiam protegi templum eius. Ut templum suum me protegat, ero templum eius, et protegar ab eo. Numquid tale est templum Dei, qualia templa sunt simulacrorum? Simulacra gentium templis suis proteguntur: Dominus Deus noster templum suum proteget, et securus ero. Contemplabor ad delectationem, et protegar ad salutem. Quam erit illa contemplatio perfecta, tam ista perfecta protectio; et quam illud perfectum gaudium contemplandi, tam perfecta etiam incorruptio sanitatis. Ad ista duo uerba que dixit, contempler delectationem Domini, et protegar templum eius, pertinent illa duo unde Psalmus cepit, Dominus illuminatio mea, et salutaris meus, quem timebo? Quia contemplabor delectationem Domini, illuminatio mea est: quia proteget me templum suum, salutaris meus est.

10. [uers. 5.] Quare autem nobis hoc prestat in finem? Quoniam abscondit me in tabernaculo suo, in die malorum meorum. Erit ergo mihi in domo habitatio per omnes dies uite mee, ad hoc ut contempler delectationem Domini, et protegar templum eius. Ut autem illuc perueniam, unde mihi promitto? Quoniam abscondit me in tabernaculo suo, in die malorum meorum. Tunc non erunt dies malorum meorum, sed uidit me in diebus [1 1Kb] malorum meorum. Qui ergo me longe positum misericorditer respexit, secum positum quomodo beabit [2 1Kb] ? Propterea ergo non impudenter unam illam petiui; nec mihi dixit cor meum: Quid petis [3 1Kb] , aut a quo petis? Audes enim a Deo aliquid petere, peccator inique? audes sperare aliquam contemplationem Dei te habiturum, infirme, immundo corde? Audeo, inquit, non de me, sed de ipsius delectatione; non de mea presumptione, sed de illius pignore. Qui tantum pignus dedit peregrinanti, deseret peruenientem? Quoniam abscondit me in tabernaculo suo, in die malorum meorum. Ecce dies malorum nostrorum, uita ista est. Dies malorum aliter habent impii, aliter fideles. Nam etiam credentes, sed adhuc peregrinantes a Domino , si dies malorum non agunt, unde uox Dominice orationis, Libera nos a malo , si non sumus in diebus malorum? sed longe discretius dies malorum agunt qui adhuc non crediderunt: nec ipsos ille despexit. Etenim Christus pro impiis mortuus est . Audeat ergo presumere anima humana, et unam illam petere; secura habebit, secura possidebit. Tantum dilecta est feda, pulchra quomodo fulgebit! Quoniam abscondit me in tabernaculo suo, in die malorum meorum: protexit me in abscondito tabernaculi sui. Quid est absconditum tabernaculi ipsius? quid est hoc? Multa enim quasi membra tabernaculi forinsecus uidentur. Et est quasi adytum, quod dicitur penetrale secretum , interius  templi [1 1Kb] . Et quid est hoc? quod solus sacerdos intrabat. Et forte ipse sacerdos est absconditum tabernaculi Dei. Accepit enim de isto tabernaculo carnem, et fecit nobis absconditum tabernaculi [2 1Kb] : ut tabernaculum eius alia membra ipsius credentes in eum sint, absconditum autem tabernaculi ipse sit. Mortui enim estis, ait Apostolus, et uita uestra absconditu est cum Christo in Deo .

11. [uers. 6.] An uis nosse quia inde dicit? Petra nempe est Christus . Audite quid sequitur: Quoniam abscondit me in tabernaculo suo, in die malorum meorum: protexit me in abscondito tabernaculi sui. Querebas quid sit absconditum tabernaculi, audi quod sequitur: In petra exaltauit me. Ergo in Christo exaltauit me. Quia in puluere humiliasti te, in petra exaltauit te. Sed Christus sursum est, tu autem adhuc deorsum. Audi sequentia: Et nunc exaltauit caput meum super inimicos meos. Et nunc, antequam ueniam ad illam domum, ubi uolo habitare per omnes dies uite mee, antequam ueniam ad illam contemplationem Domini, Et nunc exaltauit caput meum super inimicos meos. Adhuc patior inimicos corporis Christi, adhuc non sum exaltatus super inimicos; sed caput meum exaltauit super inimicos meos. Iam caput nostrum Christus in celo est, adhuc inimici nostri possunt in nos seuire: nondum sumus exaltati super illos; sed caput nostrum iam ibi est. Unde hoc dixit: Saule, Saule, quid me persequeris ? Se dixit in nobis esse hic deorsum: ergo et nos in illo sumus ibi sursum, quia et nunc exaltauit caput meum super inimicos meos. Ecce quale pignus habemus, unde et nos fide et spe et caritate cum capite nostro sumus in celo in eternum: quia et ipsum diuinitate, bonitate, unitate nobiscum est in terra usque in consummationem seculi .

12. Circumiui, et immolaui in tabernaculo eius hostiam iubilationis: immolamus hostiam iubilationis, immolamus hostiam letitie, hostiam gratulationis, hostiam gratiarum actionis, que uerbis explicari non potest. Immolamus autem, ubi? In ipso tabernaculo eius, in sancta Ecclesia. Quid ergo immolamus? Abundantissimum et inenarrabile gaudium, nullis uerbis, uoce ineffabili [3 1Kb] . Hec est hostia iubilationis. Unde quesita, unde inuenta est? Circumeundo, Circumiui, inquit, et immolaui in tabernaculo eius hostiam iubilationis. Circumeat animus tuus per uniuersam creaturam: undique tibi clamabit creatura: Deus me fecit. Quidquid te delectarit in arte [4 1Kb] , artificem commendat; magisque si circumeas uniuersa, consideratio concipit artificis laudem. uides celos, magna opera Dei sunt. uides terram, Deus fecit seminum numeros, diuersitates germinum, multitudinem animalium.  Circumi adhuc celos usque ad terram, nichil relinquas: undique tibi omnia resonant conditorem; et ipse species creaturarum, uoces sunt quedam creatorem laudantium. Quis autem explicet uniuersam creaturam? quis illam explicet laudibus? quis digne laudet celum et terram, mare, et omnia que in eis sunt? Et ista quidem uisibilia. Quis digne laudet Angelos, Sedes, Dominationes, Principatus, et Potestates? Quis digne laudet hoc ipsum quod in nobis uiget, uegetans corpus, mouens membra, sensus exserens [1 1Kb] , et memoria tam multa complectens, intellectu tam multa discernens, quis digne laudet? At si in istis creaturis Dei sic laborat humanus sermo, in creatore quid agit, nisi sola restet sermone deficiente iubilatio? Circumiui, et immolaui in tabernaculo eius hostiam iubilationis.

13. Est et alius sensus, qui mihi uidetur ad contextionem Psalmi magis pertinere. Quia enim dixerat in petra se exaltatum, quod est Christus; et caput suum exaltatum super inimicos suos, quod est Christus: etiam se, qui in petra exaltatus est, in eodem capite suo exaltatum intelligi uoluit super inimicos suos, referens hoc ad honorem Ecclesie, cui cessit inimicorum persecutio: et quia hoc per fidem orbis terrarum factum est, Circumiui, inquit, et immolaui in tabernaculo eius hostiam iubilationis: id est, consideraui fidem orbis terrarum, in qua exaltatum est caput meum, super eos qui me persequebantur; et in ipso tabernaculo eius, id est in Ecclesia toto orbe diffusa, ineffabiliter laudaui Dominum.

14. [uers. 7.] Cantabo et psallam Domino: securi erimus, et securi cantabimus, et securi psallemus, cum contemplabimur delectationem Domini, et protegemur templum eius, in illa incorruptione, quando absorbebitur mors in uictoriam . Modo quid? Quia iam dicta sunt gaudia illa, que habebimus, cum acceperimus illam unam petitionem. Modo quid? Exaudi, Domine, uocem meam: gemamus modo, oremus modo. Gemitus non est nisi miserorum, oratio non est nisi indigentium. Transiet oratio, succedet laudatio; transiet fletus, succedet gaudium. Interim modo, quando in diebus malorum nostrorum sumus, non cesset oratio nostra ad Deum, a quo unam illam petamus; et ab ipsa petitione non desinamus, donec ad eam illo donante ac perducente perueniamus. Exaudi, Domine, uocem meam, qua clamaui ad te; miserere mei, et exaudi me: unam illam petit, tam diu rogans, flens, gemens, non petit nisi unam. Finiuit omnes cupiditates, remansit illa una quam petit.

15. [uers. 8.] Audi quia hanc petit: Tibi dixit cor meum, Quesiui uultum tuum. Hoc est ergo quod paulo ante dixit: Ut contempler delectationem Domini. Tibi dixit cor meum, Quesiui uultum tuum. Si gaudium nostrum in isto sole esset, non cor nostrum diceret, Quesiui uultum tuum; sed oculi corporis nostri. Cor nostrum cui dicit, Quesiui uultum tuum, nisi ei qui pertinet ad oculum cordis? Lucem istam querunt oculi carnis, lucem illam querunt oculi cordis. Sed  uis illam lucem, que uidetur oculis cordis, uidere: quia ipsa lux Deus est. Deus enim lux est, ait Ioannes, et tenebre in eo non sunt ulle . uis ergo uidere illam lucem? Munda oculum, unde uidetur: Beati enim mundo corde, quia ipsi Deum uidebunt .

16. [uers. 9.] Tibi dixit cor meum, Quesiui uultum tuum, uultum tuum, Domine, requiram: unam petii a Domino, hanc requiram, uultuum tuum, Non auertas faciem tuam a me. Quomodo se fixit in ista una petitione! uis impetrare? Aliud noli petere: uni suffice, quia una tibi sufficiet. Tibi dixit cor meum, Quesiui uultum tuum; uultum tuum, Domine, requiram Ne auertas faciem tuam a me: ne declines in ira a seruo tuo. Magnifice, nichil dici diuinius potest. Sentiunt hoc qui uere amant. Alius uellet beatus et immortalis esse in his, quas diligit, terrenarum concupiscentiarum uoluptatibus: et forte propterea Deum coleret, et oraret, ut diu hic uiueret in deliciis suis, et non ab eo aliquid periret quod terrena possidet cupiditas, nec aurum, nec argentum, nec si quid prediorum oblectaret oculos eius, nec amici morerentur, nec filii, nec coniux, nec clientes; in his deliciis uellet semper uiuere. Sed quia non potest semper, nouit enim se mortalem; forte ad hoc colit Deum, et ad hoc orat Deum, et ad hoc gemit Deo, ut ista illi omnia usque in senectutem [1 1Kb] suppetant. Et si diceret ei Deus, Ecce facio te in his immortalem; pro magno bono acciperet, et exsultatione gaudiorum gratulatus non se caperet. Non uult hoc iste, qui unam petiit a Domino. Sed quid uult? Contemplari delectationem Domini per omnes dies uite sue. Rursusque alius qui hoc modo et hac causa coleret Deum, si illa sibi temporalia adessent, iratum Deum non timeret, nisi ne illud auferret. Iste non propter hoc timet iratum; quandoquidem et de inimicis suis dixit, Ut edant carnes meas. Unde timet iratum? Ne auferat quod amauit. Quid amauit? uultum tuum. Ideo hanc putat iram Domini, si auertat ab illo uultum suum. Domine, ne declines in ira a seruo tuo. Posset illi forte responderi hoc modo: Quid times, ne declinet a te in ira? Magis si a te declinauerit in ira, non in te uindicabit: si incurras in illum iratum, uindicabit in te. Opta ergo potius ut declinet a te in ira. Non, inquit. Nouit enim quid desiderat [2 1Kb] . Ira eius non est nisi auersio uultus eius. Quid si te faciet in deliciis istis et uoluptate gaudiorum terrenorum immortalem? Respondet amator talis. Nolo; quidquid mihi preter illum est, dulce non est: quidquid mihi uult dare Dominus meus, auferat totum, et se mihi det. Ne declines in ira a seruo tuo. Forte ab aliquibus declinat, non in ira; quomodo a quibusdam qui illi dicunt: Auerte faciem tuam a peccatis meis . Quando a peccatis tuis auertit faciem suam, non in ira a te declinat. Auertat ergo faciem suam a peccatis tuis: sed non auertat faciem suam a te.

17. Adiutor meus esto, ne derelinquas me. Ecce  enim in uia sum; petiui a te unam, habitare in domo tua per omnes dies uite mee, contemplari delectationem tuam, protegi templum tuum [1 1Kb] ; hanc petiui unam: sed ut ad illam perueniam, in uia sum. Forte dices mihi: Nitere [2 1Kb] , ambula; liberum arbitrium tibi dedi, uoluntatis tue es; prosequere uiam, quere pacem et sequere eam ; noli a uia declinare, noli ibi remanere, noli retro respicere; perseuera in ambulando, quoniam qui perseuerauerit usque in finem, hic saluus erit . Iam tu accepto libero arbitrio, quasi presumis unde ambules  : noli de te presumere; si te dereliquerit, in ipsa uia deficies, cades, aberrabis, remanebis. Dic ergo illi: uoluntatem quidem liberam mihi dedisti, sed sine te nichil est mihi conatus meus: Adiutor meus esto, ne derelinquas me; neque despicias me, Deus salutaris meus. Tu enim adiuuas qui condidisti, tu non deseris qui creasti.

18. [uers. 10.] Quoniam pater meus et mater mea dereliquerunt me. Fecit se paruulum Deo: ipsum fecit patrem, ipsum fecit matrem. Pater est, quia condidit, quia uocat, quia iubet, quia regit: mater, quia fouet, quia nutrit, quia lactat, quia continet. Pater meus et mater mea dereliquerunt me; Dominus autem assumpsit me, et regendum et nutriendum. Mortales parentes genuerunt, filii successerunt, mortales mortalibus, et ad hoc nati sunt qui succederent, ut qui genuerunt decederent: non decedet qui me creauit, ego ab illo non recedam. Pater meus et mater mea dereliquerunt me: Dominus autem assumpsit me. Exceptis etiam illis duobus parentibus, de quorum carne nati sumus, patre masculo, et matre femina, tanquam Adam et Eua; exceptis illis duobus parentibus, habemus hic alium patrem, et aliam matrem, uel potius habuimus. Pater secundum seculum diabolus est, et fuit nobis pater cum essemus infideles; nam infidelibus dicit Dominus: uos a patre diabolo estis . Si ille pater omnium impiorum, qui operatur in filiis diffidentie , mater que est? Est quedam ciuitas, que Babylonia dicitur: ciuitas ista, societas est omnium perditorum ab oriente usque in occidentem; ipsa habet regnum terrenum. Secundum hanc ciuitatem respublica  quedam dicitur, quam modo uidetis senescere et minui: hec prima fuit mater nostra, in hac nati sumus. Cognouimus alium patrem, Deum; reliquimus diabolum. Quando enim audet accedere ad eos, quos ille suscepit qui superat omnia? Cognouimus aliam matrem, Ierusalem celestem, que est sancta Ecclesia, cuius portio peregrinatur in terra: reliquimus Babyloniam. Pater meus et mater mea dereliquerunt me: non habent iam quod mihi prestent; quia et quando mihi prestare uidebantur, tu prestabas, et illis imputabam.

 19. A quo enim etiam secundum mundum istum prestatur homini, nisi a Deo? Aut quid aufertur homini, nisi ille iusserit, aut permiserit, qui donauit? Sed putant uani homines, quod hoc demones prestent, quos adorant; et aliquando dicunt sibi: Deus ad uitam eternam necessarius est, ad illam uitam spiritualem; potestates autem iste debent a nobis coli, propter ista temporalia. O inanitas generis humani! Plus amas eas res propter quas istos uis colere: profecto plus habes istos colere, ut non dicam plus, certe uel tantum. Non uult autem Deus coli cum illis, nec si ipse colatur multo amplius, et illi multo minus. Quid ergo, inquies, et isti non sunt necessarii ad hec? Non. Sed timendum est ne irati noceant. Non nocebunt nisi ille permittat. Isti semper habent uoluntatem nocendi, nec si placentur, nec si rogentur, desinunt nocere uelle: hoc enim maleuolentie illorum proprium est. Ergo quid facies eos colendo, nisi ut illum offendas, quo offenso in istorum potestatem daberis [1 1Kb] : ut qui tibi nichil possent facere illo placato, faciant quidquid uolunt illo irato. Et ut noueris quam frustra istos colas, quasi propter temporalia quisquis hec cogitas: omnes qui colunt Neptunum, non naufragauerunt; aut omnes qui blasphemant Neptunum, ad portum non peruenerunt? omnes mulieres colentes Iunonem, bene pepererunt; aut omnes blasphemantes Iunonem, male pepererunt? Hinc intelligat Charitas uestra, inanes esse homines, qui istos uolunt colere uel propter ista terrena. Nam si propter ista terrena colendi essent, soli cultores illorum terrenis omnibus abundarent. Quod quidem si esset, fugere nos talia dona et unam petere a Domino deberemus. Huc accedit, quia et ista ille dat, qui offenditur cum isti coluntur. Ergo relinquat nos pater noster, et mater nostra: relinquat diabolus, relinquat Babylon ciuitas: Dominus nos suscipiat consolandos temporalibus, beatificandos eternis. Quoniam pater meus et mater mea dereliquerunt me: Dominus autem assumpsit me.

20. [uers. 11.] Iam ergo assumptus est a Domino, deserta illa ciuitate et rectore eius diabolo, quia rector impiorum diabolus est, rector mundi tenebrarum harum. Quarum tenebrarum? Peccatorum, infidelium. Unde iam credentibus dicit Apostolus: Fuistis aliquando tenebre, nunc autem lux in Domino . Ergo iam suscepti ab illo, quid dicamus? Legem mihi constitue, Domine, in uia tua. Ausus es petere legem? Quid si tibi dicat: Implebis legem? si dedero legem, implebis eam. Non auderet petere, nisi primo diceret: Dominus autem suscepit me. Non auderet petere, nisi primo diceret: Adiutor meus esto. Ergo si tu adiuuas, si tu suscipis, da legem: Legem mihi constitue, Domine, in uia tua. Ergo legem mihi constitue in Christo tuo. Ipsa enim uia locuta est nobis, et dixit: Ego sum uia, ueritas et uita . Lex in Christo, lex cum misericordia est. Ipsa est sapientia, de qua scriptum est: Legem autem et misericordiam  in lingua portat . Et si offenderis aliquid in lege, ille qui pro te fudit sanguinem suum, confitenti ignoscit tibi: tu tantum uiam noli deserere; dic illi, Susceptor meus esto, Et dirige me in semita recta propter inimicos meos. Legem da, sed ne auferas misericordiam; qui dixit in alio psalmo: Nam et misericordiam dabit, qui legem dedit . Ergo, Legem mihi constitue, Domine, in uia tua, hoc ad preceptum pertinet: ad misericordiam quid pertinet? Et dirige me, inquit, in semita recta, propter inimicos meos.

21. [uers. 12.] Ne tradideris me in animas tribulantium me: id est, ne consentiam tribulantibus me. Si enim consenseris tribulanti te in animam ipsius, quodammodo non deuorabit carnem, sed uoluntate peruersa animam tuam manducabit. Ne tradideris meas animas tribulantium me. Trade, si hoc placet, in manus tribulantium. Dixerunt enim hoc illi martyres, et tradidit suos in manus tribulantium. Sed quid tradidit? Carnem. Quod dicitur in libro Iob, Terra tradita est in manus impii : caro tradita est in manus persecutoris. Ne tradideris me, non carnem meam, sed me. Anima tibi loquor, mens tibi loquor; non dico, Noli tradere carnem meam in manus tribulantium me; sed, Noli me tradere in animas tribulantium me. Et quomodo traduntur homines in animas tribulantium se? Quoniam insurrexerunt in me testes iniqui. Iam quia testes iniqui sunt, et multa mala in me dicunt, et in multis mihi detrahunt; si traditus fuero in animas eorum, mentiar et ego, et ero socius eorum, non particeps ueritatis tue, sed comparticeps mendacii aduersus te: Exsurrexerunt mihi testes iniqui; et mentita est iniquitas sibi. Sibi, non mihi: sibi semper mentiatur, mihi autem non mentiatur. Si tradideris me in animas tribulantium me, id est, si consensero uoluntatibus eorum; iam non sibi mentita erit iniquitas, sed et mihi: si autem seuiant quantum uoluerint, et conentur impedire cursus meos, non tamen tu me des in animas eorum; non consentiendo uoluntatibus eorum, remanebo ego, et permanebo in ueritate tua, et mentietur iniquitas, non mihi, sed sibi.

22. [uers. 13.] Redit ad illam unam post ista pericula, post labores, post difficultates, inter manus persequentium et tribulantium estuans, anhelans, laborans, et firmus et certus illo suscipiente, illo iuuante, illo ducente, illo regente. Tamen post illum circuitum et iubilationem, exsultans gaudio, et gemens in laboribus, suspirauit ad extremum, et ait: Credo uidere bona Domini in terra uiuentium. O bona Domini dulcia, immortalia, incomparabilia, sempiterna, incommutabilia! Et quando uos uidebo, bona Domini? Credo uidere, sed non in terra morientium. Credo uidere bona Domini in terra uiuentium. Eruet me Dominus a terra morientium, qui propter me dignatus est suscipere terram morientium, et mori inter manus morientium; eruet me Dominus de terra morientium: Credo uidere bona Domini in terra uiuentium. Suspirans dixit, laborans dixit, periclitans dixit inter magnam turbam tentationum: sed tamen sperans totum  de misericordia eius, cui dixit: Legem mihi constitue, Domine.

23. [uers. 14.] Et quid ille dicit, qui legem illi constituit? Audiamus et uocem Domini desuper exhortantis nos, consolantis nos; illius uocem, quem habemus pro patre et matre qui nos dereliquerunt, illius uocem audiamus. Audiuit enim gemitus nostros, uidit suspiria nostra, intuitus est desiderium nostrum, et unam petitionem nostram, unam postulationem per aduocatum Christum libenter accepit; et donec peragamus istam peregrinationem, qua dilaturus est, non ablaturus quod promisit, dixit nobis: Sustine Dominum. Non sustinebis mendacem, non eum qui poterit falli, non eum qui non est inuenturus quod det. Omnipotens promisit, certus promisit, uerax promisit, Sustine Dominum, uiriliter age. Noli dissolui: ne sis inter eos quibus dicitur, ue nis qui perdiderunt sustinentiam ! Sustine Dominum, omnibus nobis dicitur, et uni homini dicitur. Unus sumus in Christo, corpus Christi sumus, qui unam illam desideramus, qui unam illam petimus, qui in illis diebus malorum nostrorum ingemiscimus, qui credimus nos uidere bona Domini in terra uiuentium; nobis omnibus, qui unus in uno sumus, dicitur, Sustine Dominum, uiriliter age; et confortetur cor tuum, et sustine Dominum. Quid aliud tibi dicat, quam ut hoc repetat quod audisti? Sustine Dominum, uiriliter age. Ergo qui perdidit sustinentiam, effeminatus est, perdidit uigorem. Hoc uiri, hoc femine audiant, quia in uno uiro uir et femina. Talis in Christo nec masculus nec femina est . Sustine Dominum, uiriliter age; et confortetur cor tuum, et sustine Dominum. Sustinendo Dominum habebis eum, habebis quem sustinebis. Aliud desidera, si maius, si melius, si suauius inueneris.



IN PSALMUM XXuII ENARRATIO. Ipsius [1 1Kb] Dauid.

1. [uers. 1, 2.] Ipsius mediatoris uox est, manu fortis in conflictu passionis. Que autem uidetur optare inimicis, non maleuolentie uotum est, sed enuntiatio pene illorum: sicut in Euangelio ciuitatibus in quibus miracula cum fecisset, neque credidissent ei, non maleuolentia optat que dicit, sed quid eis immineat predicit .

2. Ad te, Domine, clamaui, Deus meus ne sileas a me: ad te, Domine, clamaui, Deus meus ne separes unitatem uerbi tui ab eo quod homo sum. Nequando sileas a me: et cro similis descendentibus in lacum: ex eo enim quod eternitas uerbi tui non intermittit unire se mihi, fit ut non sim talis homo quales sunt ceteri, qui nascuntur in profundam miseriam seculi huius, ubi tanquam sileas, non cognoscitur uerbum tuum. Exaudi [2 1Kb] uocem deprecationis mee, dum oro ad  te; dum extollo manus meas ad templum sanctum tuum: dum crucifigor, ad eorum salutem, qui credentes fiunt templum sanctum tuum.

3. [uers. 3.] Ne simul trahas [1 1Kb] cum peccatoribus animam meam, et cum operantibus iniquitatem ne perdas me: cum his qui loquuntur pacem cum proximo suo. Cum his qui mihi dicunt: Scimus quia a Deo uenisti magister . Mala autem in cordibus suis: mala autem loquuntur in cordibus suis.

4. [uers. 4.] Da illis secundum opera ipsorum: da illis secundum opera ipsorum, quia hoc iustum est. Et secundum malignitatem affectationum [2 1Kb] ipsorum: mala enim affectantes, bona inuenire non possunt. Secundum opera manuum eorum da eis: quamuis aliis ad salutem ualeat quod fecerunt, secundum opera tamen uoluntatum illorum da eis. Redde retributionem eorum ipsis: quia pro ueritate quam audiebant, uoluerunt fallaciam retribuere; fallacia ipsorum ipsos fallat.

5. [uers. 5.] Quoniam non intellexerunt in opera Domini: et unde manifestum est hoc eis accidisse? Hinc scilicet, quoniam non intellexerunt in opera Domini: hec ipsa nimirum iam retributio fuit, ut quem maleuolo animo hominem tentauerunt, non cognoscerent Deum quo [3 1Kb] consilio incarnatum Pater misit. Et in opera manuum eius: nec mouerentur ipsis uisibilibus operibus, que porrecta sunt usque ad oculos eorum. Destrues illos, et non edificabis eos: nichil mihi noceant, sed nec conantes rursus aduersus Ecclesiam meam erigere machinas aliquid ualeant.

6. Benedictus Dominus, quoniam exaudiuit uocem deprecationis mee.

7. [uers. 7.] Dominus adiutor meus et protector meus: Dominus adiuuans tanta patientem, et immortalitate protegens resurgentem. In ipso sperauit cor meum, et adiutus sum. Et refloruit caro mea: id est, et resurrexit caro mea. Et ex uoluntate mea confitebor illi: unde iam consumpto mortis metu, non timoris necessitate sub Lege, sed libera uoluntate cum Lege confitebuntur illi, qui credunt in me; in quibus quia ego sum, ego confitebor.

8. [uers. 8.] Dominus fortitudo plebis sue: non illa plebs ignorans iustitiam Dei, et suam uolens constituere . Non enim per se fortem se putauit; quia Dominus fortitudo plebis sue, in huius uite difficultatibus cum diabolo dimicantis. Et protecter salutarium Christi sui est: ut eam saluam factam per Christum suum, post fortitudinem bellicam, immortalitate pacis ad ultimum protegat.

9. [uers. 9.] Saluum fac populum tuum [4 1Kb] , et benedic hereditatem tuam. Interpello igitur, postquam refloruit caro mea, quia dixisti, Postula a me, et dabo tibi gentes hereditatem tuam ; Saluum fac populum tuum, et benedic hereditatem tuam: quia omnia mea tua sunt . Et rege illos, et extolle  illos usque in seculum: et rege illos in hac temporali uita, et in eternam hinc tolle illos.



IN PSALMUM XXuIII ENARRATIO. Psalmus ipsi Dauid, consummationis tabernaculi.

1. [uers. 1, 2.] Psalmus ipsi mediatori manu forti, perfectionis Ecclesie in hoc seculo, ubi aduersus diabolum temporaliter militatur.

2. Propheta loquitur: Afferte Domino, filii Dei, afferte Domino filios arietum: afferte Domino uosmetipsos, quos per Euangelium duces gregum Apostoli genuerunt. Afferte Domino gloriam et honorem: per opera uestra Dominus glorificetur et honoretur. Afferte Domino gloriam nomini eius: gloriose per orbem innotescat. Adorate Dominum in aula sancta eius: adorate Dominum in dilatato et sanctificato corde uestro; uos enim estis regium sanctum habitaculum eius.

3 [uers. 3.] uox Domini super aquas: uox Christi super populos. Deus maiestatis intonuit: Deus maiestatis de nube carnis terribiliter penitentiam predicauit. Dominus super aquas multas: ipse Dominus iehsu postea quam uocem emisit super populos, et perterruit eos, conuertit in se, et habitauit in eis.

4. [uers. 4.] uox Domini in uirtute: uox Domini iam in ipsis, potentes faciens eos. uox Domini in magnificentia: uox Domini magna faciens in eis.

5. [uers. 5.] uox Domini conterens cedros: uox Domini contritione cordis humilians superbos. Conteret Dominus cedros Libani: conteret per penitentiam Dominus elatos nitore terrene nobilitatis, cum ad eos confundendos ignobilia huius mundi elegerit , in quibus ostendat diuinitatem suam.

6. [uers. 6.] Et comminuet eas tanquam uitulum Libani. Et amputata superba celsitudine illorum, deponet eos ad imitationem humilitatis sue, qui tanquam uitulus per ipsam huius seculi nobilitatem ad uictimam ductus est: Astiterunt enim reges terre, et principes conuenerunt in unum aduersus Dominum et aduersus Christum eius . Et dilectus sicut filius unicornium: nam et ipse dilectus atque unicus Patri exinaniuit se nobilitate sua; et factus est homo, sicut filius Iudeorum ignorantium iustitiam Dei  et superbe iactantium tanquam singularem iustitiam suam.

7. [uers. 7.] uox Domini precidentis flammam ignis. uox Domini per ardorem concitatissimum persequentium se sine ulla sua lesione transeuntis, uel diuidentis furentem iracundiam persecutorum suorum, ut alii dicerent, Numquid forte ipse est Christus; alii, Non, sed seducit populum : atque ita precidentis insanum tumultum eorum, ut alios in caritatem suam traiiceret, alios in malitia eorum relinqueret.

8. [uers. 8.] uox Domini commouentis solitudinem: uox Domini commouentis ad fidem Gentes quondam sine spe et sine Deo in hoc mundo ;  ubi nullus propheta, nullus uerbi Dei predicator, ueluti nullus homo habitauerat. Et commouebit Dominus desertum Cades: et tunc celebrari faciet Dominus sanctum uerbum Scripturarum suarum, quod a Iudeis non intelligentibus deserebatur.

9. [uers. 9.] uox Domini perficientis ceruos: uox enim Domini primo perficit superatores et repulsores uenenosarum linguarum. Et reuelabit siluas: et tunc eis reuelabit opacitates diuinorum librorum et umbracula mysteriorum, ubi cum libertate pascantur. Et in templo eius unusquisque dicit gloriam: et in Ecclesia eius omnis in spem eternam regeneratus laudat Deum pro suo quisque dono, quod a sancto Spiritu accepit.

10. [uers. 10.] Dominus diluuium inhabitat: Dominus ergo primum inhabitat diluuium huius seculi in sanctis suis, tanquam in arca, ita in Ecclesia custoditis. Et sedebit Dominus rex in eternum: et deinde sedebit regnans in eis in eternum.

11. [uers. 11.] Dominus uirtutem populo suo dabit: quia Dominus uirtutem populo suo contra huius mundi procellas et turbines dimicanti dabit, quia pacem illis in hoc mundo non promisit. Dominus benedicet populum suum in pace: et idem Dominus benedicet populum suum, in seipso illi pacem prestans; quoniam, inquit, Pacem meam do uobis, pacem meam relinquo uobis .



IN PSALMUM XXIX



ENARRATIO I. In finem Psalmus Cantici dedicationis domus ipsi Dauid.

1. [uers. 1.] In finem Psalmus letitie resurrectionis atque in immortalem statum mutationis atque innouationis corporis, non tantum Domini, sed etiam totius Ecclesie. Nam in superiori psalmo tabernaculum consummatum est, ubi habitamus belli tempore: nunc autem domus dedicatur, que in sempiterna pace permanebit.

2. [uers. 2.] Christus itaque totus loquitur: Exaltabo te, Domine, quoniam suscepisti me: sublimitatem tuam laudabo, Domine, quoniam suscepisti me. Nec iucundasti inimicos meos super me: nec eos qui toties uariis per orbem persecutionibus me opprimere conati sunt, iucundasti super me.

3. [uers. 3.] Domine Deus meus, clamaui ad te, et sanasti me: Domine Deus meus, clamaui ad te, et corpus mortalitate saucium et egrum iam non gero.

4. [uers. 4.] Domine, reduxisti ab inferis animam meam, saluum fecisti me a descendentibus in lacum: saluum fecisti me a conditione profunde cecitatis, atque infimi limi corruptibilis carnis.

5. [uers. 5.] Psallite Domino sancti eius: exsulta: Propheta futura ista cernens, et dicit [1 1Kb] , Psallite Domino sancti eius. Et confitemini memorie sanctitatis eius: et confitemini ei quod sanctitatis, qua uos sanctificauit. non est oblitus, cum totum hoc medium tempus desiderio uestro longum esset.

 6. [uers. 6.] Quoniam ira in indignatione eius: quoniam uindicauit in uos primum peccatum, quod morte soluistis. Et uita in uoluntate eius: et uitam eternam, ad quam redire nullis uestris uiribus possetis, quia uoluit dedit. uespere demorabitur fletus  : uespere cepit, ubi sapientie lumen recessit a peccante homine, quando morte damnatus est; ab ipso uespere moras habebit fletus, quamdiu in laboribus et tentationibus populus Dei exspectat diem Domini. Et in matutinum exsultatio: usque in matutinum, quo exsultatio resurrectionis futura est, que in matutina Domini resurrectione prefloruit.

7. [uers. 7.] Ego autem dixi in abundantia mea, Non mouebor in eternum: ego autem ille populus, qui ab initio loquebar, dixi in mea abundantia, iam nullam patiens egestatem: Non mouebor in eternum.

8. [uers. 8.] Domine, in uoluntate tua prestitisti decori meo uirtutem: sed hanc abundantiam, Domine, non ex me mihi esse, sed in uoluntate tua prestitisse te decori meo uirtutem ex eo didici, Auertisti autem [1 1Kb] faciem tuam a me, et factus sum conturbatus; quod auertisti aliquando a peccante faciem tuam, et factus sum conturbatus, recedente a me illuminatione notitie tue.

9. [uers. 9.] Ad te, Domine, clamabo, et ad Deum meum deprecabor: quod tempus conturbationis et miserie mee recolens, et tanquam in eo constitutus, audio uocem primogeniti tui, capitis mei pro me morituri, et dicentis: Ad te, Domine, clamabo, et ad Deum meum deprecabor.

10. [uers. 10.] Que utilitas in sanguine meo, dum descendo in corruptionem? que utilitas in effusione sanguinis mei, dum descendo in corruptionem? Numquid confitebitur tibi puluis? Si enim non statim resurrexero, corruptumque fuerit corpus meum, numquid confitebitur tibi puluis, id est turba impiorum, quam mea resurrectione iustificabo? Aut annuntiabit ueritatem tuam? aut annuntiabit ad salutem ceterorum ueritatem tuam?

11. [uers. 11.] Audiuit Dominus, et misertus est mihi; Dominus factus est adiutor meus: nec dedit sanctum suum uidere corruptionem .

12. [uers. 12.] Conuertisti planctum meum in gaudium mihi: quem primogenitum a mortuis consecuta Ecclesia, nunc in dedicatione domus tue dico, Conuertisti planctum meum in gaudium mihi. Conscidisti saccum meum, et precinxisti me letitia: conscidisti uelamentum peccatorum meorum, tristitiam mortalitatis mee; et cinxisti me stola prima, immortali letitia.

13. [uers. 13.] Ut cantet tibi gloria mea, et non compungar: ut iam non plangat, sed cantet tibi, non humilitas, sed gloria mea, quia iam ex humilitate exaltasti me; et non compungar conscientia peccati, timore mortis, timore iudicii. Domine Deus meus, in eternum confitebor tibi: et hec est gloria mea, Domine  Deus meus, ut in eternum confitear tibi, quod nichil mihi ex me, sed omnia bona ex te, qui es Deus omnia in omnibus 



ENARRATIO II. SERMO AD POPULUM.

1. Hoc certe cantauimus: Exaltabo te, Domine, quoniam suscepisti me, nec iucundasti inimicos meos super me. Si nouerimus de Scripturis sanctis qui sint inimici nostri, cognoscimus huius cantici ueritatem: si autem nos fallat carnis prudentia, ut non cognoscamus aduersus quos nobis sit colluctatio, in ipso psalmi huius exordio inuenimus questionem, quam soluere non possumus. Cuius enim putamus uocem esse laudantis Deum et gratias agentis et exsultantis atque dicentis: Exaltabo te, Domine, quoniam suscepisti me, nec iucundasti inimicos meos super me? Primo ipsum Dominum consideremus, qui secundum id quod homo esse dignatus est, potuit sibi per precedentem prophetiam non incongrue uerba ista coaptare: ex quo enim homo, ex hoc et infirmus; ex quo infirmus, ex hoc et orans. Nam quod modo audiuimus, cum Euangelium legeretur, quemadmodum etiam in desertum secesserit a discipulis suis, quo eum sunt consecuti, et inuenerunt cum: secedens autem ibi orabat, et dictum est a discipulis qui eum inuenerunt, Querunt te homines; at ille respondit: Eamus et in alia loca atque castella predicare; ad hoc enim ueni . Si diuinitatem Domini nostri Iesu Christi consideres, quis orat? ad quem orat? quare orat? Orat Deus? orat ad equalem? Causam autem orandi quam habet, semper beatus, semper omnipotens, semper incommutabilis, eternus, et Patri ceternus? Intuentes ergo quod per Ioannem, quasi per quamdam nubem suam, ipse intonuit, dicens: In principio erat uerbum, et uerbum erat apud Deum, et Deus erat uerbum, hoc erat in principio apud Deum: omnia per ipsum facta sunt, et sine ipso factum est nichil: quod factum est in illo uita est [1 1Kb] , et uita erat lux hominum, et lux in tenebris lucet, et tenebre eam non comprehenderunt : huc usque dicentes, non inuenimus orationem, nec causam orandi, nec locum orandi, nec affectum orandi. Sed quoniam paulo post dicit, Et uerbum caro factum est, et habitauit in nobis ; habes maiestatem ad quam ores, habes humanitatem que pro te oret. Nam hoc dictum est ab Apostolo, etiam post resurrectionem Domini nostri Iesu Christi: Qui sedet, inquit, ad dexteram Dei, qui etiam interpellat pro nobis . Quare interpellat pro nobis? Quia mediator esse dignatus est. Quid est mediatorem esse inter Deum et homines ? Non inter Patrem et homines, sed inter Deum et homines. Quid est Deus? Pater et Filius et Spiritus sanctus. Quid sunt homines? Peccatores, impii, mortales. Inter illam Trinitatem et hominum infirmitatem et iniquitatem, mediator factus est homo, non iniquus, sed tamen infirmus; ut ex eo quod non iniquus, iungeret te Deo; ex eo quod infirmus, propinquaret tibi: atque ita, ut inter hominem et  Deum mediator existeret, uerbum caro factum est, id est, uerbum homo factum est. Nomine enim carnis appellati sunt homines. Inde est: Et uidebit omnis caro salutare Dei . Omnis caro dictum est, omnes homines. Et Apostolus: Non est nobis colluctatio aduersus carnem et sanguinem , sed aduersus principes et potestates et rectores mundi tenebrarum harum : de quibus in consequentibus, si Dominus adiuuerit, loquemur. Pertinet enim ista distinctio ad expositionem Psalmi, quem in nomine Domini suscepimus enodare Sanctitati uestre. Tamen ad hoc dixi hec exempla, ut noueritis carnem appellatos esse homines; ut quod dictum est, Et uerbum caro factum est, intelligatis dictum, et uerbum homo factum est.

2. Neque sine causa hoc dixi. Nouerit Sanctitas uestra fuisse quamdam heresim, uel adhuc fortassis haberi reliquias quorumdam qui dicti sunt Apollinariste. Aliqui enim ipsorum dixerunt hominem, quem suscepit Sapientia Dei , ergo illi heretici dixerunt, hominem illum, quem suscepit uerbum, cum uerbum caro factum est, non habuisse mentem humanam, sed tantum animam sine intelligentia humana fuisse. Homo enim uidetis unde constat: ex anima et corpore. Sed ipsa anima humana habet aliquid quod non habent anime  pecorum. Nam et pecora animam habent, et animalia uocantur: non enim uocarentur animalia nisi ab anima; et uidemus quia et ipsa uiuunt. Sed quid habet amplius homo, unde factus est ad imaginem Dei? Quia intelligit et sapit, quia discernit bonum a malo: in hoc factus est ad imaginem et similitudinem Dei. Habet ergo aliquid quod non habent pecora. Et quia contemnit in se quo melior est pecoribus; perimit in se uel deterit [1 1Kb] , et quodammodo obsolefacit imaginem Dei, ut dicatur talibus: Nolite esse sicut equus et mulus, quibus non est intellectus . Illi igitur heretici dixerunt Dominum nostrum Iesum Christum non habuisse mentem humanam, et illud quod Greci dicunt, nos dicimus rationale, unde homo ratiocinatur, quod non habent cetera animalia. Sed quid dicunt? Ipsum uerbum Dei, hoc erat in illo homine pro mente. Exclusi sunt isti, respuit illos catholica fides, et heresim fecerunt. Confirmatum est in catholica fide, hominem illum quem suscepit Sapientia Dei, nichil minus habuisse quam ceteri homines, quantum pertinet ad integritatem nature: quantum autem ad excellentiam persone, aliud quam ceteri homines. Nam ceteri homines possunt dici participes uerbi Dei, habentes uerbum Dei, nullus autem eorum potest dici uerbum Dei, quod dictus est ille, cum dictum est, uerbum caro factum est.

3. Non defuerunt etiam alii quidam ex ipso errore uenientes, qui non solum mentem dicerent non habuisse illum hominem, mediatorem Christum inter Deum et homines, sed nec animam: sed tantum dixerunt, uerbum et caro erat, et anima ibi non erat humana, mens ibi non erat humana. Hoc dixerunt. Sed quid erat? uerbum et caro. Et istos respuit Ecclesia catholica, et expellit eos ab ouibus, et a simplici et uera fide: et confirmatum est, quemadmodum dixi, hominem illum mediatorem habuisse omnia hominis, preter peccatum. Si enim multa gessit secundum corpus, ex quo intelligamus quia habuit corpus non in mendacio, sed in ueritate: ut puta, quomodo intelligimus quia habuit corpus? Ambulauit, sedit, dormiuit, comprehensus est, flagellatus est, colaphizatus est, crucifixus est, mortuus est. Tolle corpus, nichil horum fieri potuit. Quomodo ergo ex his indiciis cognoscimus in Euangelio quia uerum corpus habuit, sicut et ipse etiam post resurrectionem dixit: Palpate, et uidete, quia spiritus carnem et ossa non habet, sicut me uidetis habere : quomodo ex his rebus, ex his operibus credimus et intelligimus et nouimus quia corpus habuit Dominus iehsu, sic et ex quibusdam aliis officiis naturalibus quia habuit animam. Esurire, sitire, anime sunt ista: tolle animam, corpus hec exanime non poterit. Sed si falsa dicunt ista fuisse, falsa erunt et illa que de corpore creduntur: si autem ex eo uerum corpus, quia uera officia corporis; ex eo uera anima, quia uera officia anime.

4. Quid ergo? Quoniam Dominus factus est infirmus  propter te, o homo qui audis; non tibi compares Deum Etenim creatura es, ille creator tuus. Nec illum hominem tibi conferas, quia propter te homo Deus tuus, et uerbum Filius Dei: sed illum hominem tibi preferas, tanquam mediatorem, Deum autem supra omnem creaturam: et sic intelligas, quia qui homo factus est propter te, non incongrue orat pro te. Si ergo non incongrue orat pro te, non incongrue potuit et ista uerba dicere propter te: Exaltabo te, Domine, quoniam suscepisti me, nec iucundasti inimicos meos super me. Sed ista uerba, si non intelligamus inimicos, falsa erunt, ipsum Dominum Iesum Christum cogitantes. Quomodo enim uerum est, si Christus Dominus loquitur, Exaltabo te, Domine, quoniam suscepisti me? Ex persona hominis, ex persona infirmitatis, ex persona carnis, quomodo uerum est: quandoquidem iucundati sunt inimici eius super eum, quando illum crucifixerunt, tenuerunt eum, et flagellauerunt, et colaphizauerunt, dicentes, Prophetiza nobis, Christe ? Ista iucunditas eorum quasi cogit nos putare falsum esse quod dictum est, Nec iucundasti inimicos meos super me. Deinde cum in cruce penderet, et transibant uel stabant, et attendebant, et caput mouebant, et dicebant, Ecce Filius Dei, alios saluos fecit, seipsum non potest, descendat de cruce, et credimus in eum ; dicentes ista nonne iucundabantur super eum? Ubi est ergo ista uox, Exaltabo te, Domine, quoniam suscepisti me, nec iucundasti inimicos meos super me?

5. Fortasse non est ista uox Domini nostri Iesu Christi, sed [1 1Kb] ipsius hominis, sed uniuerse Ecclesie populi christiani: quia omnis homo in Christo unus homo est, et unitas Christianorum unus homo. Fortasse ipse homo, id est, unitas Christianorum ipsa dicit: Exaltabo te, Domine, quoniam suscepisti me, nec iucundasti inimicos meos super me. Quomodo et hoc uerum est de illis? Non sunt comprehensi Apostoli, non sunt cesi, non sunt flagellati, non sunt occisi, non sunt crucifixi, non sunt incensi uiui, non ad bestias pugnauerunt, quorum memorias celebramus? Quando autem ista illis faciebant homines, nonne iucundabantur super eos? Quomodo ergo potest et populus christianus dicere: Exaltabo te, Domine, quoniam suscepisti me, nec iucundasti inimicos meos super me?

6. [uers. 1.] Intelligemus hoc, si uideamus primo titulum Psalmi. Habet enim: In finem Psalmus Cantici dedicationis domus ipsi Dauid. In hoc titulo est omnis spes, et uniuersum sacramentum dissoluende huius questionis. Dedicabitur domus aliquando, que modo fabricatur. Modo enim fabricatur domus, id est Ecclesia, postea dedicabitur. In dedicatione apparebit gloria populi christiani, que modo latet. Seuiant modo inimici, humilient, faciant non quidquid uolunt, sed quidquid desuper permittuntur. Non enim quidquid passi ab inimicis fuerimus, inimicis deputandum est, et non Domino Deo nostro. Quando quidem in ipso suo exemplo mediator demonstrauit,  quando nobis desuper permittit [1 1Kb] homines nocere, non uoluntatem nocendi desuper dari, sed potestatem. Unusquisque enim malus apud se habet uoluntatem nocendi: ut autem possit nocere, non habet in potestate. Ut uelit, iam reus est: ut possit, occulta dispensatione prouidentie Dei in alium permittitur ad penam, in alium permittitur ad probationem, in alium permittitur ad coronam. Ad penam, quomodo permissi sunt , id est alienigene, capere populum Isrel, quia peccauerunt in Deum . Ad probationem autem permissus est diabolus in Iob : probatus est Iob, confusus est diabolus. Ad coronam uero permissi sunt persecutores in martyres: occisi sunt martyres, quasi uicisse se arbitrati sunt persecutores; illi in manifesto falso triumpharunt, illi in occulto uere coronati sunt. Ergo in quem permittitur, occulte dispensationis est prouidentie Dei: ut autem uelit nocere, ipsius hominis est; non enim continuo quem uult occidit.

7. Itaque ipse Dominus iudex uiuorum et mortuorum, stans ante hominem iudicem, prebens nobis humilitatis et patientie documentum, non uictus, sed militi pugnandi exemplum demonstrans, minanti iudici, tumenti superbia, et dicenti, Nescis quia potestatem habeo dimittendi et occidendi te? abstulit typhum inflantis, et tanquam reddens exsufflationem qua detumesceret, Non haberes, inquit, in me potestatem, nisi data tibi esset desuper . Et Iob , et ille quid? Dominus dedit, Dominus abstulit; sicut Domino placuit ita factum est, sit nomen Domini benedictum . Non triumphet inimicus, quia ipse fecit: Noui ego, inquit, a quo sit permissus; diabolo tribuatur nocendi uoluntas, Domino meo probandi potestas. In ipso uulnere corporis accedit uxor relicta, sicut Eua, adiutrix diaboli, non consolatrix mariti; tentat, et dicit inter multas increpationes: Dic aliquod uerbum in Deum, et morere . Et ille Adam in stercore cautior, quam Adam in paradiso; nam Adam in paradiso consensit mulieri, ut de paradiso emitteretur; Adam in stercore respuit mulierem, ut ad paradisum admitteretur. Quid ergo ille Adam in stercore, parturiens immortalitatem intrinsecus, uermibus fluescens extrinsecus, quid ait mulieri? Tanquam una ex insipientibus mulieribus locuta es. Si bona percepimus de manu Domini, mala non sustinebimus ? Iterum et ille manum Domini dixit in se, quod eum diabolus percusserat: quia non attendebat quis percuteret, sed quis permitteret. Namque et ipse diabolus eamdam potestatem, quam sibi uolebat dari, manum Domini appellauit: nam obiiciens crimen iusto uiro, cui Dominus perhibebat testimonium, ait Deo: Numquid gratis Iob colit Dominum? nonne tu uallasti eum ac domum eius, uniuersamque substantiam eius per circuitum? Operibus manuum eius benedixisti, et possessio eius creuit in terra: tanta bona illi dedisti, propterea te colit; sed  mitte manum tuam, et tange omnia que sunt eius, nisi in faciem tuam benedixerit tibi . Quid est, mitte manum tuam, cum ipse uellet mittere? Sed quia ipse non posset mittere manum suam, ipsam potestatem quam accepit a Deo, manum Dei appellauit.

8. Quid ergo, fratres, quia tanta inimici in Christianos fecerunt; et exsultauerunt, et iucundati sunt super eos? Sed quando apparebit quia non sunt iucundati? Quando illi confundentur, illi exsultabunt in aduentu Domini Dei nostri, cum uenerit ferens in manu retributiones, damnationem impiis, regnum iustis; societatem cum diabolo iniquis, societatem cum Christo fidelibus. Quando ergo hoc ostenderit, quando stabunt iusti in magna constantia , tunc erit dedicatio domus, que modo in tribulationibus fabricatur; tunc recte dicet populus ille: Exaltabo te, Domine, quoniam suscepisti me, nec iucundasti inimicos meos super me. uera ergo erit uox ista in populo Dei, qui populus modo angustatur, modo tribulatur, tantis tentationibus, tantis scandalis, tantis insecutionibus, tanta pressura. Hec tormenta animi non sentit in Ecclesia qui non proficit, putat enim quia pax est: sed incipiat proficere, et tunc uidebit in qua pressura sit; quia cum creuisset herba, et fructum fecisset, tunc apparuerunt et zizania : et qui apponit scientiam, apponit dolorem . Proficiat, et uidebit ubi sit: existat fructus, et apparebunt zizania. uox ueridica est per Apostolum, deleri non potest ab initio usque ad finem: Sed et omnes qui uolunt, inquit, pie uiuere in Christo, persecutionem patiuntur. Maligni autem homines et seductores proficiunt in peius, ipsi errantes et alios in errorem mittentes . Et unde sunt uerba illa psalmi, Sustine Dominum, uiriliter age, et confortetur cor tuum, et sustine Dominum ? Parum erat semel, Sustine Dominum, nisi repeteret: ne forte sustineret biduo, triduo, quatriduo, et maneret pressura et tribulatio; ideo addidit, uiriliter age; addidit, et confortetur cor tuum. Et quia ab initio usque in finem sic erit, quod habet sententia in capite, hoc habet in fine, et sustine Dominum. Transeunt ista que te premunt, et ueniet quem sustines, et exterget sudorem: siccabit lacrymam, ultra non flebis. Modo autem gemamus in tribulationibus, sicut dicit Iob, Nonne tentatio est uita humana super terram ?

9. Tamen, fratres, antequam ueniat dies dedicationis domus, uideamus quia iam dedicatum est caput nostrum: iam facta est dedicatio domus in capite, tanquam dedicatio fundamenti. Caput sursum est, fundamentum deorsum: ne forte propterea male dixerimus fundamentum esse Christum; culmen est potius,  ascendit in celum, sedet ad dexteram Patris. Sed puto nos non errasse. Apostolus enim dixit: Fundamentum enim aliud nemo potest ponere, preter id quod positum est, quod est iehsu Christus: si quis autem superedificauerit supra fundamentum hoc, aurum, argentum, lapides pretiosos. Qui bene uiuunt, qui Deum honorant et laudant, qui patientes sunt in tribulationibus, qui desiderant patriam, ipsi edificant aurum, argentum, lapides pretiosos: qui autem amant adhuc secularia, et negotiis terrenis implicati sunt, et dediti sunt uinculis quibusdam et affectibus carnis, domibus suis, coniugibus, possessionibus, et tamen christiani sunt, ita ut cor eorum non recedat a Christo, et nichil preponant Christo, quomodo in edificando nichil preponitur fundamento; edificant quidem ipsi ligna, fenum, stipulam: sed quid secutus est? Uniuscuiusque opus quale sit ignis probabit: ignis tribulationis et tentationis. Iste ignis multos martyres hic probauit, omne autem genus humanum probat in fine. Inuenti sunt martyres qui haberent ista secularia. Quam multi diuites et senatores passi sunt! Aedificabant tamen quidam eorum ligna, fenum, stipulam in affectibus carnalium et secularium curarum: sed tamen quia Christum fundamentum habebant super quod edificabant, arsit fenum, et ipsi remanserunt in fundamento. Sic dicit Apostolus: Si cuius opus manserit, mercedem accipiet: et nichil perdet; quia quod amauit, hoc inueniet. Quid ergo illis fecit ignis tribulationis? Probauit eos. Si cuius opus permanserit, mercedem accipiet: si cuius opus arserit, damnum patietur; ipse autem saluus erit, sic tamen quasi per ignem . Sed aliud est igne non ledi, aliud per ignem saluari. Et unde? Propter fundamentum. Non recedat ergo de corde fundamentum. Noli super fenum ponere fundamentum, hoc est, noli anteponere fenum fundamento, ut fenum habeat primum locum in corde tuo, et secundum Christus: sed si iam non potest nisi esse ibi fenum, uel primum locum ibi habeat Christus, et fenum secundum.

10. Ergo fundamentum est Christus. Quomodo dixi, dedicatum est caput nostrum, ipsum caput est fundamentum. Sed fundamentum deorsum solet esse, caput autem sursum. Intelligat Sanctitas uestra quid dicam, fortassis explicabo in nomine Christi. Pondera gemina sunt. Pondus enim est impetus quidam cuiusque rei, uelut conantis ad locum suum: hoc est pondus. Fers lapidem manu, pateris pondus; premit manum tuam, quia locum suum querit. Et uis uidere quid querat? Subtrahe manum, uenit ad terram, quiescit in terra: peruenit quo tendebat, inuenit locum suum. Pondus ergo illud motus erat quasi spontaneus, sine anima, sine sensu. Sunt alia que sursum uersus petunt locum. Namque si aquam mittas super oleum, pondere suo in ima tendit. Locum enim suum querit, ordinari querit: quia preter ordinem est aqua super oleum. Donec ergo ueniat ad ordinem suum, inquietus motus est, donec teneat locum suum. Contra, oleum funde sub aqua, uerbi gratia, quemadmodum si uas olei cadat in aquam, in abyssum, in mare,  et frangatur, non se patitur oleum subter. Quomodo aqua super oleum missa, pondere ad ima locum suum querit: sic oleum subter aquam fusum, pondere ad summa locum suum querit. Si ergo ita est, fratres, quo tendit ignis et aqua? Ignis sursum fertur, locum suum querit; et aqua locum suum querit pondere suo. Lapis ima petit, et lignum, et columne, et terra, unde edificantur iste domus: de illo ergo sunt genere rerum, que pondere suo deorsum feruntur. Manifestum est ergo ideo deorsum accipere fundamentum, quia pondere suo deorsum uersus feruntur; et nisi sit quod sustineat, totum cadit, quia totum ad terram uergit. Rebus ergo ad ima tendentibus in imo ponitur fundamentum: Ecclesia uero Dei in imo posita tendit in celum. Fundamentum ergo nostrum ibi positum est, Dominus noster iehsu Christus sedens ad dexteram Patris. Si ergo intellexit Sanctitas uestra, quia iam dedicatum est fundamentum nostrum, audiamus breuiter Psalmum, et decurramus.

11. [uers. 2.] Exaltabo te, Domine, quoniam suscepisti me, nec iucundasti inimicos meos super me. Quos inimicos? Iudeos? In dedicatione fundamenti ipsam dedicationem intelligamus domus future. Quod enim dicitur modo ex persona fundamenti, tunc dicetur ex persona uniuerse domus. Quos ergo inimicos? Iudeos, an potius diabolum et angelos eius, qui confusi discesserunt, postquam Dominus resurrexit? Prepositus mortis doluit uictam mortem. Et non iucundasti inimicos meos super me: quia teneri apud inferos non potui.

12. [uers. 3.] Domine Deus meus, clamaui ad te, et sanasti me: orauit in monte Dominus ante passionem ; sanauit eum. Quem sanauit, qui nunquam egrotauit, uerbum Deum, uerbum diuinitatem? Non, sed mortem carnis portabat, uulnus tuum portabat, sanaturus te de uulnere tuo. Sanata est autem caro. Quando? Cum resurrexit. Audi Apostolum, uide ueram sanitatem: Absorpta est, ait, mors in uictoriam. Ubi est, mors, aculeus tuus? ubi est, mors, contentio tua ? Ergo exaltatio illa nostre tunc erit uocis, Christi modo est exaltatio.

13. [uers. 4.] Domine, reduxisti ab inferis animam meam. Non opus est ut exponatur. Saluum fecisti me a descendentibus in lacum. Qui sunt qui descendunt in lacum? Omnes peccatores mergentes in profundum: lacus est enim profunditas seculi. Que est ista profunditas seculi? Abundantia luxurie et nequitie: qui ergo libidinibus sese immergunt et terrenis desideriis, descendunt in lacum. Tales Christum persecuti sunt. Sed quid dicit? Saluum fecisti me a descendentibus in lacum.

14. [uers. 5.] Psallite Domino, sancti eius: quia resurrexit caput uestrum, hoc sperate membra cetera, quod uidetis in capite; hoc sperate membra, quod credidistis in capite. Prouerbium est antiquum et uerum: Ubi caput, et cetera membra. Christus in celum ascendit, quo nos secuturi sumus: non remansit apud inferos, resurrexit, iam non moritur; cum resurrexerimus et nos, iam non moriemur. Has ergo  promissiones habentes, Psallite Domino, sancti eius: et confitemini memorie sanctitatis eius. Quid est, confitemini memorie? Obliti enim eratis eum, sed ipse uos non est oblitus.

15. [uers. 6.] Quoniam ira in indignatione eius, et uita in uoluntate eius. Ira in indignatione peccatori: Qua die ederitis, morte moriemini . Tetigerunt, mortui sunt, dimissi de paradiso, quia ira in indignatione eius: sed non sine spe, quia uita in uoluntate eius. Quid est, in uoluntate eius? Non in uiribus nostris, non in meritis nostris: sed quia uoluit, saluos nos fecit; non quia digni eramus. Quo est enim peccator dignus, nisi supplicio? uitam dedit. Et si impiis uitam donauit, quid seruat fidelibus?

16. uespere demorabitur fletus. Nolite timere, quia dixerat nobis, Psallite; et hic gemitus est: in psallendo exsultatio, in orando gemitus. Geme de presentibus, psalle de futuris: ora de re, psalle de spe. uespere demorabitur fletus. Quid est, uespere demorabitur fletus? uespera fit quando sol occidit. Occidit sol ab homine, id est lux illa iustitie, presentia Dei. Ideo quando expulsus est Adam, quid dictum est in Genesi? Cum deambularet Deus in paradiso; ad uesperam deambulabat Deus: iam ille peccator texerat se intra lignum, nolebat uidere faciem Dei , ad quam gaudere consueuerat: occiderat illi sol iustitie, non gaudebat ad presentiam Dei. Inde inchoata est omnis uita ista mortalis. uespere demorabitur fletus. Diu eris in fletu, o genus humanum: nasceris enim de Adam, et sic est factum; et nos ex Adam sumus, et quotquot crearunt filios, et creaturi sunt, ex Adam sunt, ex quo et ipsi creati sunt. uespere demorabitur fletus: et in matutinum exsultatio: quando ceperit oriri fidelibus lux, que occiderat peccatoribus. Nam ideo et Dominus iehsu Christus in matutino resurrexit de sepulcro , ut quod dedicauit in fundamento, hoc promitteret domui. In Domino nostro uespera fuit, qua sepultus est; et matutinum, quo resurrexit, tertio die: sepultus es et tu uespere in paradiso, et resurrexisti tertio die. Quomodo tertio die? Si seculum cogites, unus dies est ante Legem, secundus sub Lege, tertius sub Gratia. Quod triduo illo ostendit caput tuum, hoc triduo seculi ostenditur in te. Quando? In matutino sperandum est, letandum est; sed perferendum est modo, et gemendum.

17. [uers. 7.] Ego autem dixi in mea abundantia: Non mouebor in eternum. In qua abundantia dixit homo: Non mouebor in eternum? Intelligimus, fratres, personam humilis hominis. Quis hic habet abundantiam? Nemo. Abundantia hominis que est? Aerumna, calamitas. Sed diuites habent abundantiam? Plus egent quanto plus habent: desideriis uastantur, cupiditatibus dissipantur, timoribus cruciantur, tristitia contabescunt: que illis abundantia? Abundantia erat, quando constitutus est homo in paradiso, quando nichil deerat illi, quando Deo fruebatur: sed dixit, Non mouebor in eternum. Quomodo dixit, Non mouebor in eternum? Quando libenter audiuit, Gustate, et eritis tanquam  dii: cum Deus diceret, Qua die ederitis, morte moriemini; et diabolus, Non morte moriemini . Credens ergo illi talia suadenti dixit: Non mouebor in eternum.

18. [uers. 8, 9.] Sed quia uerum dixerat Dominus, quod ablaturus esset superbo quod dederat humili quando eum creauit; sequitur, et dicit: Domine, in uoluntate tua prestitisti decori meo uirtutem: id est, quia non ex me bonus eram et fortis, sed ex te eram et pulcher et fortis; decori meo uirtutem prestiteras, ex uoluntate tua, qua me feceras. Et ut ostenderes mihi, quia ex uoluntate tua hoc eram, Auertisti faciem tuam a me, et factus sum conturbatus. Auertit ergo faciem ab illo quem emisit foras de paradiso . Iam hic positus, clamet, et dicat: Ad te Domine, clamabo, et ad Deum meum deprecabor. In paradiso non clamabas, sed laudabas; non gemebas, sed fruebaris: foris positus geme, et clama. Propinquat tribulanti, qui deseruit superbientem. Deus enim superbis resistit, humilibus autem dat gratiam . Ad te, Domine, clamabo, et ad Deum meum deprecabor.

19. [uers. 10.] Iam ex persona Domini hoc sequitur, ipsius fundamenti nostri: Que utilitas in sanguine meo, dum descendo in corruptionem? Quid ergo orat? Ut resurgat. Si enim descendero, inquit, in corruptionem, si sic fuerit corrupta caro mea, quomodo ceterorum hominum ut in fine resurgat, utquid fudi sanguinem? Si enim non modo resurgam, nemini annuntiabo, neminem lucrabor: ut autem alicui annuntiem mirabilia tua, laudes tuas, uitam eternam, exsurgat caro mea, non eat in corruptionem. Nam si ierit quomodo ceterorum hominum, que utilitas in sanguine meo? Numquid confitebitur tibi puluis, aut annuntiabit ueritatem tuam? Confessio gemina est, aut peccati, aut landis. Quando nobis male est, in tribulationibus confiteamur peccata nostra; quando nobis bene est, in exsultatione iustitie confiteamur laudem Deo: sine confessione tamen non simus.

20. [uers. 11]. Audiuit Dominus, et misertus est mei. Quomodo? Attendite [1 1Kb] ad dedicationem domus. Audiuit, et misertus est. Dominus factus est adiutor meus.

21. [uers. 12]. Audi iam ipsam resurrectionem: Conuertisti planctum meum in gaudium mihi, conscidisti saccum meum, et accinxisti me letitia. Quis est saccus? Mortalitas. Saccus de capris conficitur et de hedis, et capre et hedi inter peccatores ponuntur . Dominus de numero nostro saccum solum accepit, non assumpsit meritum sacci. Meritum sacci, peccatum est: saccus ille [2 1Kb] , mortalitas est. Assumpsit propter te mortalitatem, qui meritum mortis non habebat. Meritum enim mortis ille habet qui peccat: ille autem qui non peccauit, non habuit meritum sacci. Alio loco ipsius est uox dicentis: Ego autem  cum mihi molesti essent, induebam me cilicio . Quid est hoc, induebam me cilicio? Hoc opponebam persequentibus, quod habeo de cilicio. Ut hominem illum putarent, abscondit se ab oculis persequentium; quia indigni erant persecutores qui uiderent indutum  cilicio. Ergo, conscidisti saccum meum, et cinxisti me letitia.

22. [uers. 13.] Ut cantet tibi gloria mea, et non compungar. Quod in capite est, hoc in corpore. Quid est, non compungar? Iam non moriar. Compunctus est enim cum in cruce penderet, lancea percussus est . Caput ergo nostrum dicit, Non compungar, iam non moriar. Nos autem quid dicimus propter dedicationem domus? Non nos compungat conscientia stimulis peccatorum. Dimittentur enim omnia, et tunc liberi erimus. Ut cantet tibi, inquit, gloria mea, non humilitas. Si nostra, et Christi: quia corpus Christi nos. Quare? Quia quamuis Christus sedeat in celo, dicturus est quibusdam: Esuriui, et dedistis mihi manducare . Et ibi est, et hic: ibi in se, hic in nobis. Quid ergo ait? Ut cantet tibi gloria mea, et non compungar. Gemit tibi humilitas mea, cantabit tibi gloria mea. Iam in fine: Domine Deus meus, in eternum confitebor tibi. Quid est, in eternum confitebor tibi? In eternum laudabo te, quia diximus esse confessionem et in laudibus, non tantum in peccatis. Confitere ergo modo quod tu fecisti in Deum, et confiteberis quid tibi fecerit Deus. Quid fecisti? Peccata. Quid Deus? Confitenti iniquitatem tuam dimittit tibi peccata tua, ut ei postea laudes ipsius confitens in eternum, non compungaris peccato.



IN PSALMUM XXX



ENARRATIO I. In finem, Psalmus ipsi Dauid ecstasis.

1. [uers. 1.] In finem Psalmus ipsi Dauid, mediatori manu forti in persecutionibus. Nam et ecstasis, que addita est titulo, excessum mentis significat, que fit uel pauore, uel aliqua reuelatione. Sed in hoc psalmo pauor maxime apparet perturbati populi Dei persecutione omnium gentium, et defectu [1 1Kb] per orbem fidei. Sed prior loquitur ipse mediator: deinde redemptus sanguine ipsius populus gratias agit: ad extremum perturbatus diu loquitur, quod ad ecstasim pertinet: Prophete uero ipsius persona bis interponitur, prope finem, et in fine.

2. [uers. 2.] In te, Domine, speraui, non confundar in eternum: in te Domine speraui, nunquam confundar, dum tanquam homini simili ceteris insultabitur. In iustitia tua erue me, et exime me: et in tua iustitia erue me de fouea mortis, et exime me de numero eorum.

3. [uers. 3.] Inclina ad me aurem tuam: humilem me exaudi, proximus mihi. Accelera ut eximas me: ne differas in finem seculi, sicut omnium credentium  mihi, segregationem meam a peccatoribus. Esto mihi in Deum protectorem: protector Deus mihi esto. Et in domum refugii, ut saluum me facias: et tanquam domus, quo refugiens saluus fiam.

4. [uers. 4.] Quia fortitudo mea et refugium meum es tu: quia fortitudo mea ad tolerandos persecutores meos, et refugium meum ad relinquendos tu mihi es. Et propter nomen tuum dux mihi eris, et enutries me: et ut per me innotescas omnibus gentibus, per omnia sequar uoluntatem tuam, et paulatim mihi aggregatis sanctis adimplebis corpus meum, et perfectam staturam meam.

5. [uers. 5] Educes me de muscipula ista, quam occultauerunt mihi: edoces me de insidiis istis, quas occultauerunt mihi. Quoniam tu es protector meus.

6. [uers. 6.] In manus tuas commendo spiritum meum: potestati tue commendo spiritum meum, cito recepturus. Redemisti me, Domine Deus ueritatis. Dicat et populus redemptus passione Domini sui, et letus clarificatione capitis sui: Redemisti me, Domine Deus ueritatis.

7. [uers. 7.] Odisti obseruantes uanitatem superuacue: odisti obseruantes [1 1Kb] falsam beatitudinem seculi. Ego autem in Domino speraui.

8. [uers. 8] Exsultabo, et iucundabor in tua misericordia: que me non fallit. Quia respexisti humilitatem meam: qua me uanitati in spe subiecisti. Saluam fecisti de necessitatibus animam meam: saluam fecisti de necessitatibus timoris animam meam, ut tibi caritate libera seruiat.

9. [uers. 9] Nec conclusisti me in manus inimici: nec conclusisti me, ut non haberem aditum respirandi in libertatem, et darer in sempiternam potestatem diaboli, cupiditate huius uite illaqueantis, et morte terrentis. Statuisti in loco spatioso pedes meos: resurrectione cognita Domini mei et mea promissa mihi, spatiatur permanens in latitudinem libertatis ab angustiis timoris educta caritas mea.

10. [uers. 10.] Miserere mei, Domine, quoniam tribulor. Sed que est ista insperata persequentium crudelitas, magnum mihi pauorem incutiens? Miserere mei, Domine. Non enim de morte iam terreor, sed de cruciatibus atque tormentis. Conturbatus est in ira oculus meas: habebam oculum in te, quo non me desereres; iratus es, et conturbasti eum. Anima mea et uenter meus: in eadem ira conturbata est anima mea, et memoria qua tenebam quid pro me pertulerit, et quid mihi promiserit Deus meus.

11. [uers. 11.] Quoniam defecit in dolore uita mea: quoniam uita mea est confiteri te, sed defecit in dolore, cum dixisset inimicus: Torqueantur donec negent. Et anni mei in gemitibus: tempora que ago in hoc seculo, non mihi morte auferuntur, sed manent, atque in gemitibus sunt. Infirmatus est in egestate uigor meus: egeo sanitate huius corporis, nec parcitur cruciatibus; egeo resolutione corporis, et parcitur morti: et in hac egestate infirmata est fiducia mea. Et  ossa mea conturbata sunt: et firmitas mea conturbata est.

12. [uers. 12.] Super omnes inimicos meos factus sum opprobrium. Inimici mei sunt omnes iniqui; et tamen pro sceleribus suis usque ad confessionem torquentur: superaui ergo opprobrium eorum, cuius confessionem non mors sequitur, sed cruciatus insequitur. Et uicinis meis nimium: nimium hoc uisum est eis qui iam propinquabant cognoscere te et tenere fidem quam teneo. Et timor notis meis: et ipsis notis meis exemplo horribilis tribulationis mee timorem incussi. Qui uidebant me, foras fugiebant a me: quoniam non intelligebant interiorem et inuisibilem spem meam, in exteriora et uisibilia fugerunt a me.

13. [uers. 13.] Oblitus sum, tanquam mortuus a corde: et obliti sunt me, tanquam mortuus sim a corde ipsorum. Factus sum tanquam uas perditum: uisus sum mihi periisse usibus Domini, uiuens in hoc seculo, et neminem lucrifaciens, cum omnes timerent aggregari mihi.

14. [uers. 14.] Quoniam audiui uituperationem multorum accolentium in circuitu: quoniam audiui uituperantes me multos in peregrinatione huius terre iuxta me, sequentes circuitum temporum, et mecum in patriam eternam redire recusantes. Dum congregarentur ipsi simul aduersum me, ut acciperent animam meam consiliati sunt: ut consentiret eis anima mea, que morte posset de potestate illorum facile exire, excogitauerunt consilium, quo nec mori me sinerent.

15. [uers. 15.] Ego autem in te speraui, Domine; dixi: Tu es Deus meus: non enim mutatus es, ut non saluum facias qui emendas.

16. [uers. 16.] In manibus tuis sortes mee: in potestate tua sunt sortes mee. Non enim ullum uideo meritum, quo de uniuersa impietate generis humani me potissimum elegisti ad salutem: et si est apud te iustus et occultus ordo electionis mee, ego tamen quem hoc latet, ad tunicam Domini mei sorte perueni . Erue me de manibus inimicorum meorum, et a persequentibus me.

17. [uers. 17.] Illustra faciem tuam super seruum tuum: notum fac hominibus qui non putant me ad te pertinere, super me esse intendentem faciem tuam, meque tibi seruire. Saluum me fac in tua misericordia.

18. [uers. 18.] Domine, non confundar, quoniam inuocaui te: Domine, non erubescam insultantibus mihi, ex eo quod te inuocaui. Erubescant impii, et deducantur in infernum: erubescant potius qui lapides inuocant, et umbris socientur.

19. [uers. 19.] Muta efficiantur labia dolosa: nota faciens populis sacramenta in me tua, fac obstupescere labia fingentium de me falsa. Que loquuntur aduersus iustum iniquitatem, in superbia et contemptu: que loquuntur aduersus Christum iniquitatem, superbientes, et contemnentes tanquam hominem crucifixum.

 20. [uers. 20, 21.] Quam magna multitudo dulcedinis tue, Domine: exclamat hic Propheta ista cernens, et mirans quam multis modis copiosa est dulcedo tua, Domine. Quam abscondisti timentibus te: etiam eos quos emendas, multum amas; sed ne dissoluta securitate negligentius agant, abscondis ab eis dulcedinem amoris tui, quibus utile est timere te. Perfecisti sperantibus in te: perfecisti autem hanc dulcedinem sperantibus in te; non enim subtrahis eis quod [1 1Kb] usque in finem perseueranter exspectant. In conspectu filiorum hominum: non enim latet filios hominum, iam non secundum Adam, sed secundum filium hominis uiuentes, Abscondes eos in abscondito uultus tui, quam sedem perpetuam serues in abscondito notitie tue sperantibus in te. A conturbatione hominum: ut iam nullam humanam conturbationem patiantur.

21. Proteges eos in tabernaculo tuo, a contradictione linguarum: sed hic interim dum eis maledice lingue obstrepunt dicentes, Quis hoc nouit, aut quis inde uenit? proteges eos in tabernaculo fidei earum rerum, quas Dominus pro nobis temporaliter gessit et pertulit.

22. [uers. 22.] Benedictus Dominus, quoniam mirificauit misericordiam suam in ciuitate circumstantie: benedictus Dominus, quoniam post emendationem acerrimarum persecutionum, omnibus mirabilem fecit misericordiam suam per orbem terrarum, in circuitu societatis humane.

23. [uers. 23.] Ego dixi in ecstasi mea: unde ille populus iterum loquens, ait: Ego dixi in pauore meo, cum horribiliter gentes in me seuirent. Proiectus sum a facie oculorum tuorum: non enim si me respiceres, pati me ista sineres. Ideo exaudisti, Domine, uocem orationis mee, cum clamarem ad te: ideo modum ponens emendationi, et ostendens me pertinere ad curam tuam, exaudisti, Domine, uocem orationis mee, cum eam ex tribulatione nimis intenderem.

24. [uers. 24.] Diligite Dominum omnes sancti eius: hortatur iterum Propheta ista cernens, et dicit: Diligite Dominum, omnes sancti eius: quoniam ueritatem requiret Dominus. Quando si iustus uix saluus erit, peccator et impius ubi parebunt ? Et retribuet his qui abundanter faciunt superbiam: et retribuet his qui nec uicti conuertuntur, quia multum superbiunt.

25. [uers. 25.] uiriliter agite, et confortetur cor uestrum: bonum sine defectione operantes, ut tempore proprio metatis. Omnes qui speratis in Domino: id est, qui eum recte timetis uel colitis, sperate in Domino.



ENARRATIO II.



SERMO I, HABITUS PAULO POST NATALEM APOSTOLORUM DIEM, ex n. 3. De principio Psalmi.

1. [uers. 1.] Psalmi huius quem modo cantauimus, quantum possumus secreta rimemur, et inde sermonem exsculptum reddamus auribus et mentibus uestris. Titulus eius est: In finem, Psalmus ipsi Dauid ecstasis.  In finem quid sit, nouimus, si Christum nouimus; dicit enim Apostolus: Finis enim legis Christus ad iustitiam omni credenti  Finis non consumens, sed perficiens: duobus enim modis dicimus finem; uel quo fit ut non sit quod erat, uel quo fit ut perfectum sit quod inchoatum erat. Ergo in finem, in Christum.

2. Psalmus Dauid ecstasis. uerbum ectasis grecum, latine, quantum datur intelligi, uerbo uno exponi potest, si dicatur excessus: excessus autem mentis proprie solet ecstasis dici. In excessu uero mentis duo intelliguntur; aut pauor, aut intentio ad superna, ita ut quodam modo de memoria labantur inferna: in hac ecstasi fuerunt omnes sancti, quibus arcana Dei mundum istum excedentia reuelata sunt. De hoc mentis excessu, id est ecstasi, Paulus cum loqueretur, seipsum insinuans, ait: Siue enim mente excessimus Deo, siue temperantes sumus uobis, caritas enim Christi compellit nos . Hoc est, si ea tantum agere uellemus, et ea tantum contemplari que mentis excessu intuemur, uobiscum non essemus, sed essemus in supernis, tanquam contemptis uobis: et quando nos ad illa superiora et interiora infirmo [1 1Kb] passu sequeremini, nisi rursus compellente nos caritate Christi , nos consideraremus esse seruos, et non ingrati ei a quo accepimus altiora, propter eos qui infirmi sunt non contemneremus inferiora, et temperaremus nos eis qui non possunt nobiscum uidere sublimia? Hoc ergo ait, Siue mente excessimus Deo: ille enim uidet quod nos uidemus in mentis excessu [2 1Kb] , ille solus reuelat secreta sua. Quippe ille hoc loquitur, qui se dicit abreptum esse et ablatum in tertium celum, et audiuisse ineffabilia uerba, que non licet homini loqui: tantus autem fuit ille mentis excessus, ut diceret: Siue in corpore, siue extra corpus, nescio, Deus scit  Ergo si hunc excessum mentis, id est hanc ecstasim, significat titulus psalmi huius, magna profecto et alta quedam sperare debemus dicturum eum qui condidit Psalmum, id est Prophetam, imo uero per Prophetam Spiritum sanctum.

3. Si uero hec ecstasis pauor intelligendus est, neque huic significationi uerbi deerit huius psalmi contextus; uidetur enim de passione locuturus esse, in qua pauor est. Sed cuius pauor est, utrum Christi, quia dixit, In finem, et intelligimus finem Christum? an forte noster pauor? Numquid enim possumus pauorem bene intelligere in Christo propinquante passione, qui propter eam uenerat? cum uenisset ad quod uenerat, numquid pauebat moriturus? Si prorsus ita homo esset, ut Deus non esset, magis gauderet resurrecturus, quam paueret moriturus? uerumtamen quia dignatus est assumere formam serui, et in ea nos uestire se; qui non est dedignatus assumere  nos in se, non est dedignatus transfigurare nos in se, et loqui uerbis nostris, ut et nos loqueremur uerbis ipsius. Hec enim mira commutatio facta est, et diuina sunt peracta commercia, mutatio rerum celebrata in hoc mundo a negotiatore celesti: uenit accipere contumelias, dare honores; uenit haurire dolorem, dare salutem; uenit subire mortem, dare uitam. Moriturus ergo ex eo quod nostrum habebat, non in se, sed in nobis pauebat; quia et hoc dixit, tristem esse animam suam usque ad mortem , et utique nos ipsi omnes cum illo. Nam sine illo, nos nichil; in illo autem, ipse Christus et nos. Quare? Quia totus Christus caput et corpus. Caput ille saluator corporis, qui iam ascendit in celum; corpus autem Ecclesia, que laborat in terra . Hoc autem corpus nisi connexione caritatis adhereret capiti suo, ut unus fieret ex capite et corpore, non de celo quemdam persecutorem corripiens diceret, Saule, Saule, quid me persequeris ? quando eum iam in celo sedentem nullus homo tangebat, quomodo eum Saulus in terra seuiens aduersus Christianos aliquo modo iniuria percellebat? Non ait, Quid sanctos meos, quid seruos meos? sed, quid me persequeris, hoc est, quid membra mea? caput pro membris clamabat, et membra in se caput transfigurabat. uocem namque pedis suscipit lingua. Quando forte in turba contritus pes dolet, clamat lingua, Calcas me; non enim ait, Calcas pedem meum, sed se dixit calcari, quam nemo tetigit: sed pes qui calcatus est, a lingua non separatus est. Ergo etiam sic non incongrue intelligitur ecstasis, pauor. Quid enim dicam, fratres? Si nullus omnino pauor esset passuris, diceretur ipsi Petro quod audiuimus natali Apostolorum die, quando ei Dominus predixit futuram suam passionem: Cum esses iunior, cingebas te, et ibas quo uolebas; cum autem senior factus fueris, alter te cinget, et ducet quo tu non uis? Hoc autem, inquit, dixit significans qua morte moreretur ? Ergo si Petrus apostolus tanta perfectione quo nollet iit nolens , quid mirum si est aliquis pauor in passione etiam iustorum, etiam sanctorum? Pauor est ex humana infirmitate, spes ex diuina promissione. Quod paues tuum est, quod speras donum Dei est in te. Et melius in pauore tuo agnoscis te, ut in liberatione tua glorifices qui fecit te. Paueat humana infirmitas, non in eo pauore deficit diuina misericordia. Denique pauens iste inde cepit: In te, Domine, speraui, non confundar in eternum. uidetis quia et pauet, et sperat: uidetis quia pauor iste non est sine spe. Etiam si est aliqua in humano corde conturbatio, non recedit diuina consolatio.

4. Loquitur hic ergo Christus in Propheta; audeo dicere, Christus loquitur. Dicturus est quedam in hoc psalmo, que quasi Christo uideantur non posse  congruere, illi excellentie capitis nostri, maximeque illi uerbo quod in principio erat Deus apud Deum: nec ei in forma serui fortasse uidebuntur quedam hic uerba congruere, quam formam serui suscepit ex uirgine; et tamen Christus loquitur, quia in membris Christi Christus. Et ut noueritis, quia unus dicitur Christus caput et corpus suum; ipse dicit cum de coniugio loqueretur: Erunt duo in carne una: igitur iam non duo, sed una caro . Sed forte hoc dicat de quocumque coniugio? Audi apostolum Paulum: Et erunt duo, inquit, in carne una: sacramentum hoc magnum est, ego autem dico in Christo et in Ecclesia ? Fit ergo tanquam ex duobus una quedam persona, ex capite et corpore, ex sponso et sponsa. Nam unitatem persone huius miram et excellentem, commendat etiam Isaias propheta: nam loquens etiam in eo Christus in prophetia ait: Sicut sponso alligauit mihi mitram, et sicut sponsam ornauit me ornamento . Se dixit sponsum, se sponsam: quare se sponsum, se sponsam, nisi quia erunt duo in carne una? Si duo in carne una, cur non duo in uoce una? Loquatur ergo Christus, quia in Christo loquitur Ecclesia, et in Ecclesia loquitur Christus; et corpus in capite, et caput in corpore. Audi Apostolum hoc ipsum euidentius exprimentem: Sicut enim corpus unum est et membra habet multa, omnia autem membra corporis cum sint multa, unum est corpus, sic et Christus . Loquens de membris Christi, hoc est de fidelibus, non ait, sic et membra Christi; sed totum hoc quod dixit, Christum appellauit. Sicut enim corpus unum, et membra habet multa, omnia autem membra corporis cum sint multa, unum est corpus; sic et Christus membra multa, unum corpus. Ergo simul omnes nos cum capite nostro Christo, sine capite nostro nichil ualentes. Quare? Quia nos cum capite nostro uitis: sine capite nostro, quod absit, sarmenta precisa, non alicui operi agricolarum, sed igni tantummodo destinata. Ideo et ipse in Euangelio: Ego sum uitis, uos estis palmites, Pater meus agricola est; et: Sine me, inquit, nichil potestis facere . Domine, si sine te nichil, totum in te. Etenim quidquid ille operatur per nos, nos uidemur operari. Potest ille multum et totum sine nobis, nos nichil sine ipso.

5. [uers. 2.] Ergo in quacumque ecstasi loquatur, siue pauore, siue excessu mentis, congruunt que dicuntur. Dicamus in Christi corpore, dicamus omnes quasi unus, quia omnes unitas, dicamus: In te, Domine, speraui, non confundar in eternum. Illam, inquit, confusionem perhorresco, que est in eternum. Nam est quedam confusio temporalis utilis, perturbatio animi respicientis peccata sua, respectione horrentis, horrore erubescentis, erubescentia corrigentis; unde dicit et Apostolus: Quam enim gloriam habuistis tunc in his, in quibus nunc erubescitis ? Ergo erubescere illos dicit iam fideles, non de presentibus donis, sed de preteritis peccatis. Hanc confusionem non formidet christianus: imo si hanc non habuerit,  eternam habebit. Que est eterna confusio? Quando fiet illud quod dictum est, Et traducent eos ex aduerso iniquitates eorum . Et fiet traducentibus ex aduerso iniquitatibus omnis grex malus ad sinistram, tanquam hedis ab ouibus separatis; et audient, Ite in ignem eternum, qui paratus est diabolo et angelis eius. Querunt quare? Esuriui enim, et non dedistis mihi manducare . Contemnebant tunc quando esurienti Christo non dabant cibum, quando sitienti non dabant potum, quando nudum non uestiebant, peregrinum non suscipiebant, egrotantem non uisitabant, tunc contemnebant: cum ceperint illis ista enumerari, confundentur, et hec confusio in eternum erit. Hanc timens iste qui pauet, uel cuius ad Deum est mentis excessus, hoc rogat, In te, Domine, speraui, non confundar in eternum.

6. Et in tua iustitia erue me, et exime me: nam si attendas ad iustitiam meam, damnas me. In tua iustitia erue me. Est enim iustitia Dei, que et nostra fit, cum donatur nobis. Ideo autem Dei iustitia dicitur, ne homo se putet a seipso habere iustitiam. Sic enim dicit apostolus Paulus: Credenti in eum qui iustificat impium  deputatur fides eius ad iustitiam . Iudei uero quia suis uiribus se putabant implere posse iustitiam, offenderunt in lapidem offensionis  et petram scandali, et gratiam Christi non agnouerunt. Acceperunt enim Legem qua fierent rei, non qua liberarentur a reatu. Denique quid de illis Apostolus dicit? Testimonium enim perhibeo illis quod zelum Dei habent, sed non secundum scientiam. Quid est quod dixit, Zelum Dei habent Iudei, sed non secundum scientiam? Audi quid sit, non secundum scientiam: Ignorantes enim Dei iustitiam et suam uolentes constituere, iustitie Dei non sunt subiecti . Si ergo ideo non secundum scientiam zelum Dei habent, quia ignorant Dei iustitiam et uolunt suam constituere, quasi ex seipsis iusti fiant; ideo gratiam Dei non cognouerunt, quia gratis saluari noluerunt. Quis est qui saluatur gratis? In quo non inuenit Saluator quod coronet, sed quod damnet; non inuenit merita bonorum, sed inuenit merita suppliciorum. Si agat tanquam ueraciter ex regula Legis proposita, damnandus est peccator. Hac regula si ageret, quem liberaret? Omnes peccatores inuenit: solus sine peccato uenit, qui nos peccatores inuenit. Hoc ait Apostolus: Omnes enim peccauerunt, et egent gloria Dei . Quid est, egent gloria Dei? Ut ipse liberet, non tu: quia tu te liberare non potes, indiges liberatore. Quid est quod te iactas? Quid est quod de Lege et iustitia presumis? Non uides quid intus confligat in te, de te, aduersus te? Non audis pugnantem, et confitentem, et adiutorium in pugna desiderantem? Non audis athletam Domini ab agonotheta petentem adiutorium pugne sue? Non enim sic te exspectat Deus certantem, quomodo te exspectat editor, si forte pugnes in amphitheatro: ille tibi premium dare potest si uiceris, adiuuare te periclitantem non potest. Non sic exspectat Deus.  uide ergo, attende eum qui dicit: Condelector enim legi Dei secundum interiorem hominem, uideo autem aliam legem in membris meis repugnantem legi mentis mee, et captiuum me ducentem in lege peccati, que est in membris meis. Miser ego homo, quis me liberabit de corpore mortis huius? Gratia Dei per Iesum Christum Dominum nostrum . Quare gratia? Quia gratis datur. Quare gratis datur? Quia merita tua non precesserunt, sed beneficia Dei te preuenerunt. Illi ergo gloria qui nos liberat. Omnes enim peccauerunt, et egent gloria Dei. In te ergo, Domine, speraui, non in me: non confundar in eternum, quia in eo spero qui non confundit [1 1Kb] . In tua iustitia erue me, et exime me: quia non inuenisti in me iustitiam meam, erue me in tua; hoc est, illud me eruat quod me iustificat, quod ex impio pium facit, quod ex iniquo iustum, quod ex ceco uidentem, quod ex cadente surgentem, quod ex flente gaudentem. Hoc me liberat, non ego. In iustitia tua erue me, et exime me.

7. [uers. 3.] Inclina ad me aurem tuam: fecit hoc Deus, quando ipsum Christum ad nos misit. Illum ad nos misit qui inclinato capite digito scribebat in terra , quando ei adultera mulier offerebatur punienda. Ille autem inclinauerat se ad terram, id est, Deus ad hominem, cui dictum est, Terra es, et in terram ibis . Non enim quasi corporalibus locis Deus ad nos inclinat aurem suam, aut membris istis corporeis determinatis finitus est. Omnino nichil horum cogitent humana phantasmata. ueritas est Deus. ueritas nec quadra est, nec rotunda, nec longa. Ubique presens est, si cordis oculus ad eam pateat. Inclinat tamen aurem suam ad nos Deus misericordiam deponens super nos. Que maior misericordia, quam ut Unicum suum daret nobis, non uiuere nobiscum, sed mori pro nobis? Inclina ad me aurem tuam.

8. Accelera ut eximas me: exauditur enim in hoc, cum dicit, Accelera. Ad hoc enim positum est uerbum, ut hoc totum quod nobis diu uidetur quamdiu uoluitur seculum, intelligas punctum esse. Non est diu quod habet extremum. Ab Adam usque ad hodiernam diem peractum est, et multo utique plus peractum est quam restat peragendum. Si adhuc uiueret Adam, et hodie moreretur; quid ei prodesset tamdiu esse, tamdiu uixisse? Ergo celeritas hec quare? Quia transuolant tempora: et quod tibi tardum est, in oculis Dei breue est. Iam hanc celeritatem iste intellexerat in ecstasi. Accelera ut eximas me. Esto mihi in Deum protectorem et in domum refugii, ut saluum me facias. Domus refugii tu mihi esto, Deus protector, domus refugii. Aliquando enim periclitor, et uolo fugere: quo fugio? ad quem locum tutus fugio? ad quem montem? ad quam speluncam? ad que tecta munita? Quam arcem teneam? quibus muris ambiar? Quocumque iero, sequor me. Quidquid enim uis potes fugere, homo, preter conscientiam tuam. Intra in domum tuam, requiesce in lecto tuo, intra in interiora: interius habere nichil potes, quo  fugias a conscientia tua, si rodunt te peccata tua. Quia uero dixit: Accelera ut eximas me, et in tua iustitia erue me, ut dimittas peccata mea, et edifices in me iustitiam tuam: tu mihi eris domus refugii, ad te confugio. Nam a te quo fugiam? Irascitur tibi Deus, quo fugies? Audi quid dicat in alio psalmo, timens iram Dei: Quo ibo a spiritu tuo, et quo a facie tua fugiam? Si ascendero in celum, tu ibi es: si descendero in infernum, ades . Quocumque iero, ibi te inuenio. Et si irasceris, ultorem te inuenio; si placatus es, adiutorem. Nihil mihi ergo restat, nisi ad te fugere, non a te. Ut euadas hominem dominum quicumque seruus es, fugis in ea loca ubi non est dominus tuus: ut euadas Deum, fuge ad Dominum. Nam non est quo fugias Deum. Presto sunt omnia et nuda Omnipotentis oculis. Tu ergo mihi, inquit, esto domus refugii. Nam si saluus non fuero, quomodo fugio? Sana me, et fugio ad te. Nam si me non sanas, ambulare non possum, fugere quomodo potero? Quo iret, quo fugeret, si ambulare non posset, semiuiuus in uia, sauciatus uulneribus latronum? Quem transiens sacerdos preteriit, transiens Leuita preteriit, transiens Samaritanus miseratus est , id est ipse Dominus, qui miseratus est genus humanum. Samarites enim custos interpretatur. Et quis nos custodit, si ille deserit? Merito, cum Iudei conuiciantes dicerent, Nonne uerum dicimus, quia Samaritanus es, et demonium habes ? unum respuit, alterum amplexus est: Ego, inquit, demonium non habeo: non dixit, Non sum Samaritanus: sic intelligi uolens nostrum se esse custodem. Miseratus ergo accessit, curauit, ad stabulum perduxit, impleuit circa eum misericordiam: ille iam potest ambulare, potest et fugere. Quo fugeret nisi ad Deum, ubi fecit sibi domum refugii?

9. [uers. 4.] Quia fortitudo mea et refugium meum es tu, et propter nomen tuum dux mihi eris, et enutries me: non propter meritum meum, sed propter nomen tuum, ut tu glorificeris, non quia ego dignus sum; dux mihi eris, ne aberrem a te; et enutries me, ut ualidus sim ad manducandum escam, qua pascis Angelos. Hic enim lacte nos nutriuit, qui nobis celestem cibum promisit; et usus est materna misericordia. Sicut enim mater lactans eamdem escam, cui sumende idoneus infans non est, per carnem traiicit, et lac infundit ; sic Dominus sapientiam suam ut lac nobis faceret, carne indutus uenit ad nos. Ergo corpus Christi loquitur, Et enutries me.

10. [uers. 5.] Educes me de muscipula ista, quam occultauerunt mihi. Iam passio significatur, Educes me de muscipula ista, quam occultauerunt mihi. Nec sola illa passio est, qua passus est Dominus noster iehsu Christus: muscipulam suam diabolus tetendit usque in finem. Et ue illi, qui in illam muscipulam cadit: cadit autem omnis qui non sperat in Deum; qui non dicit: In te, Domine, speraui, non confundar in eternum: et in tua iustitia erue me, et exime me.  Extenta est et parata muscipula inimici. Posuit in muscipula errorem et terrorem: errorem quo illiciat, terrorem quo frangat, et rapiat. Tu claude ianuam cupiditatis contra errorem; tu claude ianuam timoris contra terrorem, et educeris de muscipula. Huiusmodi pugne exemplum ipse tibi Imperator tuus, qui propter te etiam tentari dignatus est, in se demonstrauit. Et primo tentatus est illecebris; quia tentata est in illo ianua cupiditatis, quando cum tentauit diabolus dicens: Dic lapidibus istis ut panes fiant. Adora me, et dabo tibi regna ista. Mitte te deorsum, quia scriptum est: Quia Angelis suis mandauit de te, et in manibus tollent te, ne quando offendas ad lapidem pedem tuum . Omnis hec illecebra cupiditatem tentat [1 1Kb] . At ubi clausam ianuam inuenit cupiditatis in eo qui tentabatur pro nobis, conuertit se ad tentandam ianuam timoris, et preparauit illi passionem. Denique hoc dicit Euangelista: Et consummata tentatione, diabolus recessit ab eo ad tempus . Quid est, ad tempus? Tanquam rediturus et tentaturus ianuam timoris, quia clausam inuenit ianuam cupiditatis. Totum ergo corpus Christi tentatur usque in finem. Fratres mei, quando iussum est nescio quid contra Christianos mali, simul impingebatur [2 1Kb] hoc corpus, totum impingebatur: unde dictum erat in psalmo: Tanquam cumulus arene impulsus sum ut caderem, et Dominus suscepit me . At ubi finita sunt illa que totum corpus impingebant ut caderet, cepit tentatio esse per partes. Tentatur corpus Christi, una Ecclesia non patitur persecutionem, alia patitur. Non patitur furorem imperatoris, sed patitur furorem mali populi. Quante uastationes a plebibus? Quanta mala ingesta sunt Ecclesie a malis christianis, ab eis qui capti in illo retiaculo, tam multiplicati sunt, ut premerent naues  in piscatione illa Domini ante passionem? Non ergo desunt pressure tentationis. Nemo sibi dicat: Non est tempus tentationis. Qui sibi hoc dicit, pacem sibi promittit: qui sibi pacem promittit, securus inuaditur. Totum ergo corpus Christi dicat: Educes me de muscipula ista, quam occultauerunt mihi: quia eductum est et caput nostrum de muscipula, quam absconderunt illi, quibus modo dicebatur in Euangelio, quia dicturi erant: Hic est heres, uenite occidamus eum, et nostra erit hereditas. Et in se sententiam dixerunt interrogati: Quid faciet ille paterfamilias colonis malis? Malos male perdet, et uineam suam locabit aliis agricolis. Quid, et illud non legistis: Lapidem quem reprobauerunt edificantes, hic factus est in caput anguli? Quod est enim, reprobauerunt edificantes; hoc ait, Eiecerunt extra uineam, et occiderunt . Ergo erutus est et ille. Caput nostrum sursum est, liberum est. Hereamus illi per dilectionem, ut melius postea conglutinemur ei per immortalitatem; et dicamus omnes:  Educes me de muscipula ista, quam occultauerunt mihi; quoniam tu es protector meus.

11. [uers. 6.] Audiamus uocem Domini, quam dixit in cruce: In manus tuas commendo spiritum meum. Certe cum uerba eius in Euangelio de isto psalmo cognoscimus, ipsum hic locutum fuisse non dubitemus. Habes hoc in Euangelio, dixit, In manus tuas commendo spiritum meum : et inclinato capite tradidit spiritum . Non sine causa uoluit uerba huius psalmi sua esse, nisi ut te admoneret se locutum esse in hoc psalmo. Ipsum hic quere; cogita quomodo in illo psalmo se queri uoluit pro susceptione matutina: Foderunt manus meas et pedes meos, dinumerauerunt omnia ossa mea; ipsi uero considerauerunt et conspexerunt me, diuiserunt sibi uestimenta mea, et super uestem meam miserunt sortem : ut te admoneret in se hoc esse completum, in uoce sua posuit caput ipsius psalmi, Deus, Deus meus, utquid me dereliquisti ? Et tamen uocem corporis in se transfigurauit; non enim Unicum suum Pater aliquando dereliquit. Redemisti me, Domine, Deus ueritatis: faciens quod promisisti, non fallens in pollicitatione tua, Deus ueritatis.

12. [uers. 7.] Odisti obseruantes uanitatem superuacue. Quis obseruat uanitatem? Qui timendo mori moritur: timendo enim mori mentitur, et moritur antequam moriatur, qui ideo mentiebatur ut uiueret. Mentiri uis, ne moriaris: et mentiris, et moreris; et cum uitas unam mortem quam differre poteris, auferre non poteris, incidis in duas, ut prius in anima, postea in corpore moriaris. Unde hoc, nisi obseruando uanitatem? Quia dulcis est tibi transiens dies, quia dulcia sunt tibi transuolantia tempora, unde nichil tenes, et insuper tu teneris. Odisti obseruantes uanitatem superuacue. Ego autem, qui non obseruo uanitatem, in Domino speraui. Speras in pecunia, obseruas uanitatem: speras in honore et sublimitate aliqua potestatis humane, obseruas uanitatem: speras in aliquo amico potente, obseruas uanitatem. In his omnibus cum speras, aut tu exspiras, et ea hic dimittis; aut cum uiuis, omnia pereunt, et in spe tua deficis. Hanc uanitatem commemorat Isaias dicens: Omnis caro fenum, et omnis gloria eius quasi flos feni: aruit fenum, et flos eius decidit; uerbum autem Domini manet in eternum . Ego autem, non quomodo illi qui sperant in uanitate, et qui obseruant uanitatem; sed in Domino speraui, qui non est uanitas.

13. [uers. 8.] Exsultabo, et iucundabor in tua misericordia: non in mea iustitia. Quia respexisti humilitatem meam, saluam fecisti de necessitatibus animam meam: nec conclusisti me in manus inimici. Que sunt necessitates, unde uolumus saluam heri animam nostram? Quis eas enumeret? quis digne exaggeret? quis congrue uitandas fugiendasque commendet? Primo in genere humano dura necessitas, nescire cor alterius, male sentire plerumque de amico fideli, bene sentire plerumque de amico infideli. O dura necessitas! Et quid facis ut corda inspicias? quem oculum affers, infirma et plangenda mortalitas? quid facis ut uideas  hodie cor fratris tui? Non habes quid facias. Alia maior necessitas, nec tuum uides quale erit cras. Quid iam dicam de necessitatibus ipsius mortalitatis? Mori necesse est, et nemo uult. Nemo uult quod necesse est. Nemo uult, quod erit uelit nolit. Dura necessitas nolle quod non potest euitari. Nam si fieri posset, nollemus utique mori; et effici quod Angeli uellemus, sed commutatione quadam, non morte, sicut dicit Apostolus: Aedificationem habemus ex Deo, domum non manufactam, eternam in celis. Etenim in hoc ingemiscimus, habitaculum nostrum quod de celo est, superindui cupientes; si tamen induti, et non nudi inueniamur. Etenim qui sumus in hac habitatione, ingemiscimus grauati, in quo nolumus exspoliari, sed superuestiri, ut absorbeatur mortale a uita . uolumus peruenire ad regnum Dei, sed per mortem nolumus: et tamen dicit tibi necessitas, Hac uenies. Hac uenire dubitas homo, cum hac ad te uenerit Deus? Que sunt etiam necessitates uincendarum uetustissimarum cupiditatum, et annosarum malarum consuetudinum? uincere consuetudinem, dura pugna, nosti. uides quam male facias, quam detestabiliter, quam infeliciter; et facis tamen: fecisti fieri, facturus es hodie. Si sic tibi displicet cum disputo, quomodo displicet tibi cum cogitas? Et tamen facturus es hoc. Unde raperis? quis te captiuum trahit? An illa lex in membris tuis repugnans legi mentis tue? Clama ergo: Infelix ego homo, quis me liberabit de corpore mortis huius? Gratia Dei per Iesum Christum Dominum nostrum ; et impletur in te quod modo diximus, Ego autem in Domino speraui: exsultabo, et iucundabor in tua misericordia; quia respexisti humilitatem meam, saluam fecisti de necessitatibus animam meam. Unde enim facta est salua de necessitatibus anima tua, nisi quia respecta est humilitas tua? Nisi prius humiliareris, non te exaudiret, qui te a necessitatibus liberaret. Humiliatus est qui dixit: Infelix ego homo, quis me liberabit de corpore mortis huius? Non sunt humiliati, qui ignorantes Dei iustitiam, et suam uolentes constituere, iustitie Dei non sunt subiecti ?

14. [uers. 9.] Nec conclusisti me in manus inimici: non uicini tui, non compossessoris tui, non eius cum quo militasti et eum lesisti, aut forte in tua ciuitate iniuriam ei fecisti; isti enim tales sunt pro quibus orare debemus. Alium habemus inimicum, diabolum, serpentem antiquum. Omnes morientes, si bene moriamur, ab eius manibus liberamur. Quicumque enim male moriuntur in suis iniquitatibus, in eius manus concluduntur, ut cum illo in fine damnentur. Liberat ergo nos Dominus Deus noster de manu inimici nostri: ille enim nos per cupiditates nostras uult capere. Cupiditates autem nostre quando ualide sunt, et quando eis seruimus, necessitates uocantur. Liberante autem Deo animam nostram de necessitatibus nostris, quid erit quod in nobis teneat inimicus, ut concludamur in manus eius?

15. Statuisti in spatioso pedes meos. Certe angusta uia est : laboranti angusta est, amant,  lata est. Eadem que angusta est, lata fit. In spatioso, dicit, posuisti pedes meos, ne angustati pedes mei irent in se, et incurrendo in se deiicerent me. Ergo quid ait, Posuisti in spatioso pedes meos? Plane fecisti mihi facilem iustitiam, que mihi erat aliquando difficilis: hoc est, Posuisti in spatioso pedes meos.

16. [uers. 10, 11.] Miserere mei, Domine, quoniam tribulor, conturbatus est in ira oculus meus, anima mea, et uenter meus. Quoniam defecit in dolore uita mea, et anni mei in gemitibus. Sufficiat Charitati uestre, adiuuante Domino fortassis implebimus debitum, ut et Psalmo peracto proficiscamur  .



SERMO II. De medio eiusdem Psalmi.

1. Ad reliqua Psalmi nostra reuertatur intentio, et nos ipsos agnoscamus in uerbis Prophete. Quoniam si nos inspexerimus in tempore tribulationis, gaudebimus in tempore retributionis. Commendaueram Charitati uestre, cum primas partes huius psalmi exponerem  , quod Christus loquatur; et quomodo sit accipiendus Christus totus cum capite et corpore, non tacueram: testimoniis etiam Scripturarum, quantum mihi uidetur, satis idoneis luculentisque firmaueram; ita ut omnino dubitari non posset Christum esse caput et corpus, sponsum et sponsam, Filium Dei et Ecclesiam, Filium Dei factum filium hominis propter nos, ut filios hominum faceret filios Dei; atque ita essent duo in carne una in sacramento magno, qui agnoscuntur in Prophetis duo in uoce una. Gratulatio superius expressa est ipsius dicentis: Respexisti humilitatem meam, saluam fecisti de necessitatibus animam meam, nec conclusisti me in manus inimici, statuisti in loco spatioso pedes meos: gratulatio est liberati hominis a tribulatione, liberatorum membrorum Christi ab afflictione et insidiis. Et rursus dicit: Miserere mei, Domine, quoniam tribulor. In tribulatione utique angustia est: quomodo ergo, Posuisti in spatioso pedes meos? Si adhuc tribulatur, quomodo sunt in spatioso pedes? An forte una quidem uox est, quia unum quidem corpus; sed in aliquibus membris spatium sentitur, in aliquibus angustia, id est, alii sentiunt facilitatem iustitie, alii laborant in tribulatione? Nam si non alia membra illud, alia illud paterentur, non diceret Apostolus: Si patitur unum membrum, compatiuntur omnia membra; et si glorificatur unum membrum, congaudent omnia membra . Alique Ecclesie, uerbi gratia, pacem habent; alique in tribulatione sunt: in istis que pacem habent, in spatioso sunt pedes; ille que in tribulatione sunt, angustias patiuntur: sed et istos contristat illorum tribulatio, et illos pax istorum consolatur. Sic est enim unum corpus, ut non sit discissio; non autem facit discissionem nisi dissensio. Charitas autem compagem facit, compages complectitur unitatem, unitas seruat caritatem, caritas peruenit ad  claritatem. Dicat ergo ex quibusdam membris: Miserere mei, Domine, quoniam tribulor; conturbatus est in ira oculus meus, anima mea et uenter meus.

2. Querimus unde sit ista tribulatio, quoniam liberatus paulo ante gaudere uidebatur, iustitia quadam infusa sibi largiter dono Dei, et inde facto spatio pedibus suis in latitudine caritatis. Unde ergo et ista existit tribulatio, nisi forte ex illo quod Dominus dicit: Quoniam abundabit iniquitas, refrigescet caritas multorum ? Primo enim commendata paucitate sanctorum, tanquam missis retibus, multiplicata est Ecclesia, et capti sunt innumerabiles, de quibus predictum erat. Annuntiaui et locutus sum, multiplicati sunt super numerum ; qui etiam nauigia premerent, et retia rumperent, sicut est positum in illa prima piscatione  ante passionem Domini. Ex his igitur multitudinibus exaggerati sunt, quibus per Pascha sic referciuntur ecclesie, ut turbas ipsorum parietum recuset angustia. Quomodo autem non tribuletur iste de hac multitudine, quando uidet ipsos implere theatra et amphitheatra, qui paulo ante ecclesias impleuerunt? ipsos in nequitiis, qui paulo ante in laudibus Dei? ipsos blasphemare Deum, qui respondebant, Amen Deo? Permaneat, duret, non deficiat etiam in multitudine copiosa iniquorum, quia nec granum deficit in multitudine palearum, quo usque post uentilationem mittatur in horreum, et ibi sit in societate sanctorum, ne turbulenti aliquid pulueris patiatur. Perduret ergo, quia et Dominus cum dixisset, Quoniam abundabit iniquitas, refrigescet caritas multorum; ne prenuntiata ista abundantia iniquitatis labarent nutarentque pedes nostri, continuo subiecit, quod fideles erigeret, quod consolaretur atque firmaret, dicens: Qui perseuerauerit usque in finem, hic saluus erit .

3. Attende itaque istum, quantum mihi uidetur, in hac tribulatione constitutum. Quando quidem positus in tribulatione quasi dolere deberet , iratum se dicit in tribulatione, et ait: Miserere mei, Domine, quoniam tribulor, conturbatus est in ira oculus meus. Si tribularis, quare irasceris? Irascitur iste alienis peccatis. Quis non irascatur, uidens homines confitentes ore Deum, negantes moribus? Quis non irascatur, uidens homines seculo uerbis, et non factis renuntiantes? Quis est qui non irascatur, uidens fratres insidiantes fratribus, fidem non seruantes osculo quod infigunt in [1 1Kb] sacramentis Dei? Et quis enumeret omnia, quibus irascitur corpus Christi, quod intus uiuit de [2 1Kb] spiritu Christi, quod gemit tanquam granum inter paleas? uix enim apparent isti qui sic gemunt, qui sic irascuntur: quomodo uix apparent grana, quando area trituratur. Qui nescit quante spice misse sunt, putat totum paleam esse: et ex hoc quod totum palea putatur, inde magna massa purgabitur. In his ergo  non apparentibus et gementibus irascitur, qui dicit alio loco: Zelus domus tue comedit me . Dicit et alibi quando quidem uidet multos mala facientes, Tedium detinuit me a peccatoribus relinquentibus legem tuam . Dicit et alio loco, uidi insensatos, et tabescebam .

4. Hec autem ira, metuendum est, ne tanta sit, ut in odium uertatur. Ira enim nondum est odium: nam irasceris filio, non odisti filium; ei seruas hereditatem, qui te sentit iratum; et ad hoc irasceris, ne perdat quod seruaueris, male uiuens [1 1Kb] moribus prauis. Ergo ira nondum est odium: nondum odimus eos quibus irascimur; sed ista ira si manserit, et non cito euulsa fuerit, crescit et fit odium. Ideo ut recens ira euellatur, et in odium non conuertatur, hoc nos docet Scriptura, dicens: Non occidat sol super iracundiam uestram . Inuenis autem aliquando fratrem odium habentem, et reprehendit irascentem: in illo est odium, et in alio culpat iram; ipse habet trabem in oculo suo, et reprehendit festucam in oculo fratris sui . Sed festuca ista et surculus, nisi cito euellatur, trabes futura est. Non ergo ait, Exstinctus est oculus meus pre ira; sed turbatus: nam si exstinguitur, iam odium est, non ira. Et uide quia exstinctus est. Hinc ait Ioannes: Qui odit fratrem suum, in tenebris est usque adhuc . Antequam ergo eatur in tenebras, conturbatur oculus in ira: sed cauendum est, ne ira uertatur in odium, et oculus exstinguatur [2 1Kb] . Iste ergo dicit: Turbatus est pre ira oculus meus, anima mea et uenter meus; hoc est, turbata sunt interiora mea. uentrem pro interioribus posuit. Aliquando enim iniquis et peruersis et a lege deuiantibus et male uiuentibus irasci licet, clamare non licet. Cum irascimur et clamare non possumus, interiora nostra turbantur. Tanta est enim aliquando peruersitas, ut nec corripi possit.

5. [uers. 11.] Quoniam defecit in dolore uita mea, et anni mei in gemitibus. Defecit, inquit, in dolore uita mea. Dicit Apostolus: Nunc uiuimus, si uos statis in Domino . Quicumque perfecti sunt ex Euangelio et gratia Dei, non hic uiuunt nisi propter alios; nam uita eorum in hoc seculo, eis iam non est necessaria. Sed quia dispensatio eorum aliis necessaria est, fit in eis quod ait idem Apostolus: Concupiscentiam habens dissolui, et esse cum Christo; multo enim magis optimum: manere autem in carne necessarium propter uos . Quando autem uidet homo ex dispensatione sua, ex laboribus suis, ex predicatione sua, non proficere homines, infirmatur in egestate uita hominis. uere miserabilis egestas et fames: quandoquidem eos quos Domino lucramur, quodammodo manducat Ecclesia. Quid est  manducat? In corpus suum traiicit: quidquid enim manducamus, in corpus nostrum traiicimus. Hoc agit Ecclesia per sanctos: esurit quos lucrari uult, et quos lucrata fuerit aliquo modo, manducat quodammodo. Cuius personam gerebat Petrus, quando ei de celo submissus est discus plenus omnibus animalibus quadrupedibus, serpentibus, et uolatilibus: quibus generibus omnes gentes significantur. Prefigurabat Dominus Ecclesiam, quod omnes gentes erat transuoratura, et in corpus suum conuersura; et ait Petro, Macta, et manduca . O Ecclesia, , macta, et manduca: prius macta, et sic manduca; occide quod sunt, et fac quod es. Cum ergo predicatur Euangelium, et uidet qui predicat non proficere homines, quare non clamet: Quoniam defecit in dolore uita mea, et anni mei in gemitibus: Infirmatus est in egestate uigor meus, et ossa mea conturbata sunt? Anni nostri isti, quos hic ducimus, in gemitibus sunt. Unde? Quia abundauit iniquitas, refrigescit caritas multorum. In gemitibus, non in claris uocibus: quando uidet Ecclesia multos in peruersum ire, gemitus suos deuorat apud se, ut dicat Deo, Gemitus meus non est absconditus a te : in alio psalmo dicitur, sed congruit huic; et hoc est [1 1Kb] dicere, Gemitus meus, etsi absconditus est ab hominibus, a te non est absconditus. Infirmatus est in egestate uigor meus, et ossa mea conturbata sunt: de hac egestate supra diximus: ossa uero fortes intelliguntur Ecclesie, qui etiam si non conturbantur persecutionibus alienorum, conturbantur tamen iniquitatibus fratrum.

6. [uers. 12.] Super omnes inimicos meos factus sum opprobrium, et uicinis meis nimium, et timor notis meis. Super omnes inimicos meos factus sum opprobrium: qui sunt inimici Ecclesie? Pagani, Iudei? Omnibus peius uiuunt mali christiani. uis uidere quam omnibus peius uiuant mali christiani? De talibus dicit propheta Ezechiel, quia comparantur sarmentis inutilibus . Pone Paganos ligna esse siluatica extra Ecclesiam, adhuc potest inde fieri aliquid; quomodo de lignis fabrilibus est lignum fabro aptum, et si adhuc nodosum et curuum et corticosum, tamen quod doletur, ascietur, deplanetur, et possit uenire ad aliquam fabricam usus humani: de sarmentis autem precisis fabri nichil facere possunt; ignis ea solus exspectat. Attendite, fratres. Cum siluatico ligno ubique preponatur sarmentum manens in uite, quia sarmentum dat fructum, illud lignum non dat fructum: preciso tamen sarmento de uite si comparetur lignum siluaticum, intelligitur esse melius; quia de illo faber aliquid facere potest; hoc autem non querit, nisi qui foco ministrat. Attendens itaque multitudinem male uiuentium in Ecclesia, Super omnes, inquit, inimicos meos factus sum opprobrium. Peius, inquit, uiuunt mali in sacramentis meis, quam qui ad illa nunquam accesserunt. Latine  aperte cur non dicamus, uel quando psalmum exponimus? Et si aliis forte temporibus dicere non audemus, saltem necessitas exponendi habeat libertatem corripiendi. Super omnes, inquit, inimicos meos factus sum opprobrium. De talibus dicit apostolus Petrus: Facta sunt illis posteriora deteriora prioribus: melius enim erat illis non cognoscere uiam iustitie, quam cognoscentibus retrorsum reflecti a tradito sibi sancto mandato. Cum dicit, Melius erat illis non cognoscere uiam iustitie; nonne iudicauit meliores esse inimicos foris positos, quam intus male uiuentes, quibus premitur et grauatur Ecclesia? Melius, inquit, illis fuerat non cognoscere uiam iustitie, quam cognoscentibus retrorsum reflecti a tradito sibi sancto mandato. Denique uide quam horribili rei eos comparauit: Contingit illis res ueri prouerbii, Canis reuersus ad suum uomitum . Istis itaque talibus cum sint plene Ecclesie, nonne ueraciter illic dicunt pauci, imo ex paucorum uoce ipsa Ecclesia: Super omnes inimicos meos factus sum opprobrium, et uicinis meis nimium, et timor notis meis? uicinis meis nimium opprobrium factus sum, id est, qui mihi iam appropinquabant ut crederent: hoc est, uicini mei nimium deterriti sunt, mala uita malorum et falsorum christianorum. Quam multos enim putatis, fratres mei, uelle esse christianos, sed offendi malis moribus christianorum? Ipsi sunt uicini qui iam appropinquabant, et nimium opprobrium illis uisi sumus.

7. [item uers. 12.] Timor factus sum notis meis. Quid tam timendum? Timor, inquit, factus sum notis meis. Quid tam timendum, quam cum uidet homo multos male uiuentes, et de quibus bene sperabatur in multis malefactis inuentos? Timet ne tales sint omnes quos putabat bonos, et ueniunt in suspicionem malam prope omnes boni. Qualis uir? quomodo cecidit? quomodo inuentus est in illa turpitudine, in illo scelere, in illo facto malo? putas non tales sunt omnes? Hoc est timor notis meis, ut et ipsis quibus noti sumus, plerumque in dubium ueniamus. Et nisi te consoletur quod es, si aliquid es, non credis esse alterum talem. Consolatur hominem qualiscumque conscientia, ut dicat sibi homo qui bene uiuit: O tu qui modo uereris ne tales sint omnes, tu talis es? Respondet conscientia: Non sum. Ergo si talis non es, solus es? uide ne peior sit ista superbia, quam illa nequitia. Noli solum te dicere. Nam et Elias aliquando tedio multitudinis impiorum ait: Prophetas tuos occiderunt, altaria tua suffoderunt, et ego relictus sum solus, et querunt animam meam. Sed quid dicit illi responsum diuinum? Reliqui mihi septem millia uirorum, qui non curuauerunt genua ante Baal . Ergo, fratres, inter hec scandala unum est remedium, ne male sentias de fratre tuo. Humiliter [1 1Kb] esto quod uis eum esse, et non putabis cum esse quod non es. Sed tamen sit etiam timor notis, etiam expertis.

8. [uers. 13.] Qui uidebant me, foras fugerunt a me.  Ignoscendum esset si foras fugissent a me qui non uidebant me: etiam qui uidebant me, foras fugerunt a me. Sed si qui me non uidebant, foras fugerunt a me : illud est magis gemendum, illud omnino intolerabile, quia multi qui uiderunt me, foras fugerunt a me, id est, qui cognouerunt quid esset Ecclesia, exierunt foras, et hereses et schismata contra Ecclesiam fecerunt. Hodie hominem inuenis, uerbi gratia, natum in parte Donati, nescit quid sit Ecclesia, ubi natus est tenet: non illi euellis consuetudinem quam suxit cum lacte nutricis. Illum, illum da qui uoluitur quotidie in Scripturis, qui legit, qui predicat: itane tandem non ibi uidet, Postula a me, et dabo tibi Gentes hereditatem tuam, et possessionem tuam terminos terre ? non ibi uidet, Commemorabuntur, et conuertentur ad Dominum uniuersi fines terre, et adorabunt in conspectu eius uniuerse patrie gentium ? Si uides ibi totius orbis unitatem, quid foras fugis, ut non solum ipse patiaris, uerum et aliis facias cecitatem? Qui uidebant me, id est, qui nouerant quid sit Ecclesia, qui eam in Scripturis intuebantur, foras fugerunt a me. Putatis enim, fratres mei, quia illi omnes qui fecerunt hereses per loca et partes, non nouerant in Scripturis Dei, quia Ecclesia non est predicta [1 1Kb] , nisi toto terrarum orbe diffusa? uere dico Charitati uestre: Certe omnes christiani sumus, uel christiani omnes dicimur, et omnes Christi signo signamur: obscurius dixerunt Prophete de Christo, quam de Ecclesia; puto propterea quia uidebant in Spiritu, contra Ecclesiam homines facturos esse particulas, et de Christo non tantam litem habituros, de Ecclesia magnas contentiones excitaturos. Ideo illud unde maiores lites future erant, planius predictum et apertius prophetatum est, ut ad iudicium illis ualeat qui uiderunt, et foras fugerunt.

9. Exempli gratia unum commemorabo. Abraham pater noster fuit, non propter propaginem carnis, sed propter imitationem fidei: iustus et placens Deo, per fidem suscepit filium sibi promissum Isaac de Sara sterili uxore sua in senectute sua : iussus est immolare Deo eumdem filium, nec dubitauit, nec disceptauit, nec de iussu Dei disputauit, nec malum putauit quod iubere optimus potuit; duxit filium suum ad immolandum, imposuit ei ligna sacrificii, peruenit ad locum, erexit dexteram ut percuteret, eo prohibente deposuit, quo iubente leuauerat ; qui obtemperauerat ut feriret, obtemperauit ut parceret; ubique obediens, nusquam timidus: ut tamen impleretur sacrificium, et sine sanguine non discederetur, inuentus est aries herens in uepre cornibus, ipse immolatus est, peractum est sacrificium. Quere quid sit: figura est Christi inuoluta sacramentis. Denique ut uideatur discutitur, ut uideatur pertractatur, ut quod inuolutum est euoluatur. Isaac  tanquam filius unicus dilectus figuram habens Filii Dei, portans ligna sibi, quomodo Christus crucem portauit . Ille postremo ipse aries Christum significauit. Quid est enim herere cornibus, nisi quodam modo crucifigi? Figura est ista de Christo. Continuo predicanda erat Ecclesia, prenuntiato capite prenuntiandum erat et corpus: cepit Spiritus Dei, cepit Deus ad Abraham predicare uelle Ecclesiam, et tulit figuram. Christum figurate predicabat, Ecclesiam aperte predicauit; ait enim ad Abraham: Quoniam obaudisti uocem meam, et non pepercisti filio tuo dilecto propter me, benedicens benedicam te, et implendo implebo semen tuum sicut stellas celi, et sicut arenam maris, et benedicentur in semine tuo omnes gentes terre . Et pene ubique Christus aliquo inuolucro sacramenti predicatus est a Prophetis, Ecclesia aperte: ut uiderent illam et qui futuri erant contra illam, et impleretur in eis ista nequitia quam predixit Psalmus, Qui uidebant me, foras fugerunt a me. Ex nobis exierunt, sed non erant ex nobis : hoc apostolus Ioannes de illis dixit.

10. [uers. 13.] Oblitus sum, tanquam mortuus a corde. Oblitus sum, in obliuionem ueni, obliti sunt me illi qui uiderunt me: obliti sunt me, et sic me obliti sunt, tanquam mortuus fuerim a corde ipsorum. Oblitus sum, tanquam mortuus a corde: factus sum tanquam uas perditum. Quid est hoc, factus sum tanquam uas perditum? Laborabat iste, et nulli proderat: uidit se uas esse, et nulli prodesse, et se tanquam uas perditum dicit.

11. [uers. 14.] Quoniam audiui uituperationem multorum in accolentium circuitu: multi accolunt in circuitu meo, et reprehendunt me quotidie. Quanta mala dicunt in malos christianos, que maledicta perueniunt ad omnes Christianos! Numquid enim dicit, qui maledicit, aut qui reprehendit Christianos, Ecce que faciunt non boni christiani? Sed, Ecce que faciunt Christiani: non separat, non discernit. Illi tamen ista dicunt, qui accolunt in circuitu, id est, circumeunt, et non intrant. Quare circumeunt, et non intrant? Quia rotam temporis amant: non intrant ad ueritatem, quia non amant eternitatem; temporalibus dediti tanquam rote constricti, de quibus alibi dicitur, Pone principes eorum ut rotam ; et alibi, In circuitu impii ambulant . Dum congregarentur ipsi simul aduersum me, ut acciperent animam meam consiliati sunt. Quid est, ut acciperent animam meam consiliati sunt? Ut consentirem prauitatibus eorum. Illis enim qui maledicunt, et non intrant, parum est quia non intrant; et eiicere hinc uolunt uituperando. Si eiecerunt te de Ecclesia, acceperunt animam tuam, id est, tenuerunt consensionem tuam; et eris in circuitu, non in mansione.

12. [uers. 15.] Ego autem, inter hec opprobria, inter hec scandala, inter hec mala, inter istas seductiones, foris iniquitates, et peruersitates intus, cum attenderem homines iustos et quererem, et deessent quos imitarer, quid feci? quod consilium  inueni? Ego autem, in te speraui, Domine. Nihil salubrius, nichil securius. uolebas imitari nescio quem, inuenisti illum non bonum: tolle imitationem hanc. Alium quesisti, nescio quid displicuit: tertium quesisti, et ipse non placuit: numquid quia et ille et ille displicuit, et tu peribis? Tolle ab homine spem, quia maledictus omnis qui spem suam ponit in homine . Si attendis adhuc hominem, et cum queris imitari, et ex illo pendere, adhuc lacte uis nutriri; et fies mammothreptus, quales dicuntur pueri qui diu sugunt, quod non decet. Etenim lacte uti, tanquam per carnem uelle sibi cibum traiici, hoc idem est per hominem uiuere. Idoneus esto ad mensam, inde cape unde ille cepit, aut fortasse non cepit. Forte utiliter et in malum incidisti, quem bonum putasti, ut in ubere quasi materno amaritudinem inuenires, et ea offensione repellereris, et ad cibum ualidiorem inuitareris. Faciunt enim hoc nutrices mammothreptis, ut aliqua amara ponant in papillis suis, quibus offensi paruuli ab ubere resiliant, et ad mensam inhient. Ergo dicat; Ego autem in te speraui, Domine, dixi: Tu es Deus meus. Tu es Deus meus: recedat Donatus, recedat Cecilianus; nec ille, nec iste Deus meus est. Non ad hominis nomen ambulo, Christi nomen teneo. Ipsum Paulum audi dicentem: Numquid Paulus pro uobis crucifixus est, aut in nomine Pauli baptizati estis ? Perirem si essem de parte Pauli; quomodo non pereo si fuero de parte Donati? Prorsus recedant humana nomina, humana crimina, humana figmenta. In te, Domine, speraui: dixi, Tu es Deus meus. Non homo quisquam, sed tu es Deus meus. Unus deficit, unus proficit: Deus meus non deficit, neque proficit; nec habet quo proficiat perfectus, nec habet unde deficiat eternus. Dixi Domino: Deus meus es tu.

13. [uers. 16.] In manibus tuis sortes mee: non in manibus hominum, sed in manibus tuis. Que sunt iste sortes? quare sortes? Audito nomine sortium, non debemus sortilegos querere. Sors enim non aliquid mali est: sed res est in dubitatione humana diuinam indicans uoluntatem. Nam et sortes miserunt Apostoli, quando Iudas tradito Domino periit, et, sicut de illo scriptum est, Abiit in locum suum: cepit queri quis in locum eius ordinaretur, electi sunt duo iudicio humano, et electus de duobus unus iudicio diuino: de duobus consultus est Deus, quemnam ipsorum esse uellet, et cecidit sors super Matthiam . Quid igitur est, In manibus tuis sortes mee? Sortes dixit, quantum ego existimo, gratiam qua salui facti sumus. Quare sortis nomine appellat gratiam Dei? Quia in sorte non est electio, sed uoluntas Dei. Nam ubi dicitur, Iste facit, iste non facit, merita considerantur; et ubi merita considerantur, electio est, non sors: quando autem Deus nulla merita nostra inuenit, sorte uoluntatis sue nos saluos fecit, quia uoluit, non quia digni fuimus. Hec est sors. Merito tunica illa Domini desuper texta , que significat caritatis eternitatem, cum diuidi a persecutoribus non posset, sors super eam missa est: ad quos peruenit,  eos significauit qui uidentur ad sortem peruenire sanctorum. Gratia salui facti estis per fidem, ait apostolus Paulus, Gratia salui facti estis per fidem, et hoc non ex uobis , et hoc non ex uobis; sed Dei donum est. Non ex operibus , non ex operibus, ne forte quis extollatur. Ipsius enim sumus figmentum, creati in Christo Iesu in operibus bonis . Hec quodam modo sors occulta est uoluntas Dei; in humano genere sors est, sors ueniens de Dei occulta uoluntate, apud quem non est iniquitas : non enim ille personas accipit, sed occulta illius iustitia tibi sors est.

14. Attendat itaque Charitas uestra, uidete hoc ipsum quemadmodum firmetur ab apostolo Petro. Cum Simon ille magus baptizatus a Philippo adhereret ei, credens miraculis diuinis factis in conspectu suo; uenerunt Apostoli ad Samariam, ubi crediderat etiam et ipse magus, et ubi fuit baptizatus, et imposuerunt Apostoli manus hominibus baptizatis, et acceperunt Spiritum sanctum, et ceperunt linguis loqui. Admiratus est ille, et obstupefactus tanto diuino miraculo, quod ad impositionem humanarum manuum uenit Spiritus sanctus, et impleuit homines; et desiderauit istam, non gratiam, sed potentiam; non unde liberaretur, sed unde extolleretur: at ubi desiderauit hoc, et impleuit superbia cor eius, et diabolica impietas et celsitudo deiicienda, ait Apostolis: Quantam uultis pecuniam a me accipere, ut et ad mearum impositionem manuum accipiant homines Spiritum sanctum? Qui querebat secularia, qui in circuitu accolebat, pecunia putauit posse se emere donum Dei. Qui se putauit pecunia comparare Spiritum sanctum, etiam Apostolos auaros arbitratus est, sicut erat ipse impius et superbus. Continuo Petrus: Pecunia tua, inquit, tecum sit in perditionem, quia existimasti donum Dei pecunia comparari. Non est tibi sors neque pars in fide hac ; id est, non pertines ad istam gratiam, quam gratis omnes accipimus, quia pecunia te putas emere quod gratis datur. Ex eo autem quod gratis datur, sors uocatur: Non est tibi sors neque pars in fide hac. Ista dixi, ne expauesceremus quod ait, In manibus tuis sortes mee. Que sunt enim sortes? Hereditas Ecclesie. Quousque est hereditas Ecclesie? inter quos fines [1 1Kb] ? Usque ad omnes fines: dabo tibi gentes hereditatem tuam, et possessionem tuam fines terre . Non mihi ergo promittat homo nescio quam particulam: Deus meus, In manibus tuis sortes mee. Iam sufficiat Charitati uestre: quod restat, in nomine Domini crastina die ipso adiuuante reddemus.



SERMO III, HABITUS PROXIMA DIE POST SUPERIOREM SERMONEM. De fine eiusdem Psalmi.

1. Quod de Psalmo restat, unde duos iam sermones habuimus, aliquanto est amplius quam tertia pars, et uidemus nobis hodie debitum esse complendum. Unde peto Charitatem uestram, ut libenter habeatis  nos in uerbis eius planioribus non immorari, ut ea nos teneant, quorum est necessitas exponendi. Multa enim sunt animis fidelium sponte occurrentia, multa que breui admonitione opus habent: quedam uero, et ea rariora, quibus insudandum est, ut possint intelligi. Ut ergo tempus sufficiat uiribus et nostris et uestris, uidete quam aperta sunt hec; et nobiscum potius agnoscite, et in his nobiscum Deum laudate: et si orat Psalmus, orate; et si gemit, gemite; et si gratulatur, gaudete; et si sperat, sperate; et si timet, timete. Omnia enim que hic conscripta sunt, speculum nostrum sunt.

2. [uers. 16.] Erue me de manibus inimicorum meorum, et a persequentibus me: dicamus hoc, et unusquisque de inimicis suis dicat hoc; bonum est enim, et orare debemus ut nos Deus eruat de manibus inimicorum nostrorum. Sed intelligendi sunt inimici, pro quibus orandum sit, et contra quos orandum sit. Inimici homines, qualescumque fuerint, non sunt odio habendi; ne cum odit malus quem patitur malum, sint duo mali. Diligat bonus et quem patitur malum, ut uel unus sit malus. Illi inimici sunt contra quos orandum est, diabolus et angeli eius: ipsi nobis inuident regnum celorum, ipsi nolunt ut ascendamus unde illi deiecti sunt: ab his oremus erui animam nostram. Nam et quando aduersum nos homines incitantur, uasa ipsorum fiunt. Proinde Paulus apostolus admonens nos quam cauti esse contra inimicos debeamus, ait seruis Dei qui tribulationes patiebantur, utique seditionibus, improbitatibus, inimicitiis hominum: Non est uobis colluctatio aduersus carnem et sanguinem, id est, non aduersus homines, sed aduersus principes et potestates et rectores mundi . Cuius mundi? celi et terre? Absit. Huius mundi rector non est nisi Creator. Sed quem dicit mundum? Amatores mundi. Denique addit, et exponit, Quod dico mundi, tenebrarum harum. Quarum utique tenebrarum, nisi infidelium et impiorum? Nam ex impiis et infidelibus cum essent facti pii et fideles, sic eos alloquitur idem apostolus, Fuistis enim aliquando tenebre, nunc autem lux in Domino . Aduersus spiritualia, inquit, nequitie in celestibus, aduersus diabolum et eius angelos dimicatis : hostes uestros non uidetis, et uincitis. Erue me de manibus inimicorum meorum; et a persequentibus me.

3. [uers. 17.] Illustra faciem tuam super seruum tuum, saluum me fac in tua misericordia. Superius dicebamus  , si meminit hesterne disputationis Charitas uestra, quicumque affuistis, quoniam illi maxime persequuntur Ecclesiam qui christiani nolunt bene uiuere. Per hos enim opprobrium habet Ecclesia, et ab his inimicitias sustinet: quando corripiuntur, quando male uiuere non permittuntur, quando cum eis uel uerbo agitur, ipsi mala in suis cordibus meditantur, et erumpendi occasionem requirunt. Inter hos est gemens iste, et si uolumus nos sumus; quoniam plures sunt ipsi, et inter multitudinem eorum  uix apparent boni, tanquam grana in area, de quibus tamen purgatis horrea replenda sunt Domini . Ergo inter hos gemens iste ait: Illustra faciem tuam super seruum tuum. Confusio enim quedam putatur, cum omnes Christiani dicuntur, et qui bene uiuunt, et qui male uiuunt, omnes uno charactere signantur, omnes ad unum altare accedunt, omnes eodem baptismo abluuntur, omnes eamdem orationem dominicam proferunt, omnes iisdem mysteriis celebrandis intersunt, Quando discernuntur qui gemant, et pro [1 1Kb] quibus gematur, nisi illustret ille faciem suam super seruum suum? Quid est ergo, Illustra faciem tuam super seruum tuum? Appareat quia pertineo ad te, nec sic dicat et christianus impius quia pertinet ad te, ne sine causa tibi in alio psalmo dixerim: Iudica me, Deus, et discerne causam meam de gente non sancta . Quod ibi dixit, Discerne causam meam; hoc dicit hic, Illustra faciem tuam super seruum tuum. Et tamen ne et ipse superbiat, et quasi se iustificare uideatur, adiungit, et ait, Saluum me fac in tua misericordia: hoc est, non in mea iustitia, non in meis meritis, sed in tua misericordia; non quia ego sum dignus, sed quia tu misericors es. Noli me audire secundum iudiciariam seueritatem, sed secundum misericordissimam bonitatem. Saluum me fac in tua misericordia.

4. [uers. 18.] Domine, non confundar, quoniam inuocaui te: magnam causam dixit, Non confundar, quoniam inuocaui te. uis ut confundatur qui inuocauit te? uis ut dicatur: Ubi est de quo presumpsit? Quis autem etiam ipsorum impiorum non inuocat Deum? Nisi ergo proprio modo quodam diceret, Inuocaui te, qui non possit communis esse cum multis, nullo modo de hac inuocatione tantam mercedem auderet exigere. Responderet enim illi Deus quodammodo in cogitatione, et diceret: Quid a me petis ut non confundaris? Quare? Quia inuocasti me? Nonne quotidie homines, ut impleant forte adulteria que concupiscunt, inuocant me? nonne quotidie homines, ut moriantur illi a quibus exspectant hereditatem, inuocant me? nonne quotidie homines qui fraudem cogitant, ut eam prospero exitu compleant, inuocant me? Quid ergo est quod pro magna mercede exigis, ut dicas: Non confundar, quoniam inuocaui te? Inuocant quidem illi, sed non inuocant te. Inuocas Deum, quando in te uocas Deum. Hoc est enim illum inuocare, illum in te uocare, quodam modo eum in domum cordis tui inuitare. Non autem auderes tantum patrem familias inuitare, nisi nosses ei habitaculum preparare. Si enim tibi dicat Deus: Ecce inuocasti me, uenio ad te, quo intrabo? Tantas sordes conscientie tue sustinebo? Si seruum meum in domum tuam inuitares, nonne prius eam mundare curares? Inuocas me in cor tuum, et plenum est rapinis. Quo inuocatur Deus plenum est blasphemiis, plenum est adulteriis, plenum est fraudibus, plenum est malis concupiscentiis, et inuocas me! De talibus denique quid ait alio loco psalmus? Dominum non inuocauerunt . Et utique inuocauerunt, nec tamen inuocauerunt. Breuiter dico, quoniam nata est questio, ut tantam mercedem exigat homo allegans unum meritum, dicendo, quia inuocaui te; cum uideamus a tam multis malis inuocari Deum, nata est questio: unde non transeundum est. Dico ergo breuiter homini auaro: Inuocas Deum? Quare inuocas Deum? Ut det mihi lucrum. Lucrum ergo inuocas, non Deum. Quia hoc lucrum quod concupiscis, non potes habere per seruum tuum, non potes habere per colonum tuum, per clientem tuum, per amicum tuum, per satellitem tuum; inuocas Deum, ministrum lucri tui facis Deum: uiluit tibi Deus. uis inuocare Deum? Gratis inuoca. Auare, an parum est tibi, si te impleat ipse Deus? Deus si ad te ueniat sine auro et argento, non uis illum? Quid ergo tibi de his que fecit Deus sufficit, cui Deus ipse non sufficit? Merito ergo rogat iste, Non confundar, quoniam inuocaui te. Inuocate Dominum, fratres, si non uultis confundi. Confusionem enim quamdam timet iste, de qua in superioribus Psalmi locutus est: In te, Domine, speraui, non confundar in eternum. Nam ut sciatis quia istam confusionem timet, quid addidit, cum dixisset, Non confundar in eternum, quoniam inuocaui te? Erubescant impii, et deducantur in infernum: confusione utique illa in eternum.

5. [uers. 19.] Muta efficiantur labia dolosa, que loquuntur aduersus iustum iniquitatem, in superbia et contemptu. Iustus iste Christus est: multa labia loquuntur aduersus eum iniquitatem in superbia et contemptu. Quare in superbia et contemptu? Quia contemptibilis superbis apparuit, qui tam humilis uenit. Non uis ut contemnatur ab eis qui honores amant, ille qui tantas contumelias accepit? Non uis ut contemnatur ab his qui pro magno habent istam uitam, ille qui mortuus est? Non uis ut contemnatur ab eis qui quasi damnationis mortem crucis [1 1Kb] turpem putant, ille qui crucifixus est? Non uis ut contemnatur a diuitibus, ille qui pauperem uitam gessit in mundo, cum esset creator mundi? Omnia ista que amant homines, quia noluit illa habere Christus, ut non habendo ostenderet contemnenda, non quia in potestate non habuit possidenda; omnes qui amant hec, contemnunt illum. Et quicumque uoluerit seruorum eius sequi uestigia ipsius, ut ambulet et ipse in ea humilitate, in qua didicit ambulasse Dominum suum, contemnitur in Christo quasi membrum Christi: et cum caput et membra contemnuntur, totus ipse Christus contemnitur, quia totus ipse iustus est caput et corpus. Et necesse est ut contemnatur totus ipse Christus a superbis et impiis, ut fiat illis quod dicitur: Muta efficiantur labia dolosa, que loquuntur aduersus iustum iniquitatem, in superbia et contemptu. Quando efficientur muta labia ista? In hoc seculo? Nunquam [2 1Kb] . Quotidie clamant contra Christianos, maxime humiles; quotidie blasphemant, quotidie latrant: augent linguis suis penas, quibus apud inferos sitiant, et aque stillam  sine causa desiderent. Non ergo nunc muta efficiuntur labia istorum. Sed quando? Quando traducent eos ex aduerso iniquitates eorum, sicut dicitur in libro Sapientie: Tunc stabunt iusti in magna constantia aduersus eos qui se angustauerunt. Tunc dicent illi: Hi sunt quos aliquando habuimus in risum et in similitudinem improperii. Quomodo computati sunt inter filios Dei, et inter sanctos sors illorum est? Nos insensati, uitam illorum estimabamus insaniam . Tunc efficientur labia eorum muta, qui loquuntur aduersus iustum iniquitatem, in superbia et in contemptu. Modo enim dicunt nobis: Ubi est Deus uester? Quid colitis? Quid uidetis? Creditis, et laboratis: certum est quod laboratis, incertum est quod speratis. Quando uenerit certum quod speramus, muta efficientur labia dolosa.

6. [uers. 20.] Proinde uide quid sequitur, quia muta efficientur labia dolosa, que loquuntur aduersus iustum iniquitatem, in superbia et contemptu. Attendit iste qui sic gemit, uidit bona Dei intus in spiritu, uidit hec bona que in occulto uidentur, sed ab impiis non uidentur. uidit eos propterea loqui aduersus iustum iniquitatem in superbia et contemptu, quia bona huius seculi uidere norunt, bona autem futuri seculi nec cogitare sciunt. Sed ut commendaret ipsa bona futuri seculi hominibus, quos iubet tolerare, non amare presentia, exclamauit et addidit: Quam multa multitudo dulcedinis tue, Domine! Hic homo impius si dicat: Ubi est ista multitudo dulcedinis? Respondebo: Quomodo tibi ostendam multitudinem huius dulcedinis, qui palatum de febre iniquitatis perdidisti? Mel si non nosses, quam bene saperet non clamares, nisi gustasses. Palatum cordis non habes ad hec bona gustanda; quid tibi faciam? Quomodo ostendam? Non est cui  dicere: Gustate, et uidete quoniam suauis est Dominus . Quam multa multitudo dulcedinis tue, Domine, quam abscondisti timentibus te! Quid est abscondisti illis? Seruasti illis, non negasti, ut soli ad eam perueniant ; ut timendo perueniant. Quamdiu enim adhuc timent, nondum et ipsi peruenerunt: sed credunt se peruenturos, et a timore incipiunt. Nihil enim dulcius est immortalitate sapientie, sed initium sapientie timor Domini . Quam abscondisti timentibus te.

7. Perfecisti autem sperantibus in te in conspectu filiorum hominum. Non, Perfecisti in conspectu filiorum hominum; sed, sperantibus in te in conspectu filiorum hominum: id est, eis perfecisti dulcedinem tuam, qui sperant in te in conspectu filiorum hominum. Quomodo dicit Dominus: Qui me negauerit coram hominibus, negabo et ego illum coram Patre meo . Ergo si speras in Domino, coram hominibus spera: ne forte abscondas ipsam spem tuam in corde tuo, et timeas confiteri, cum tibi pro crimine obiiciatur quia christianus es. Cui autem modo obiicitur quia christianus est? Tam pauci non christiani remanserunt,  ut eis magis obiiciatur quia christiani non sunt, quam ipsi audeant aliquibus obiicere quia christiani sunt. Tamen dico uobis, fratres mei, incipe, quicumque me audis, uiuere quomodo christianus, et uide si non tibi obiiciatur et a christianis, sed nomine, non uita, non moribus. Nemo sentit nisi qui expertus est. Ergo intende, intuere quod audis. uis uiuere ut christianus? uis sequi uestigia Domini tui? Obiiciatur tibi, erubescis, et erubescendo dimittis. uiam perdidisti. uideris tibi corde credidisse ad iustitiam, sed perdidisti; ore confessio fit ad salutem . Si ergo uis ambulare uiam Domini, etiam in conspectu hominum spera in Deum, id est, noli erubescere de spe tua. Quomodo uiuit in corde tuo, sic habitet in ore tuo: quia non sine causa signum suum Christus in fronte nobis figi uoluit, tanquam in sede pudoris, ne Christi opprobria christianus erubescat. Hoc ergo in conspectu hominum si feceris, si inde coram hominibus non erubueris, si in conspectu filiorum hominum nec ore nec factis Christum negaueris; spera tibi perfici dulcedinem Dei.

8. [uers. 21.] Quid sequitur? Abscondes eos in abscondito uultus tui. Qualis est locus iste? Non dixit, Abscondes eos in celo tuo: non dixit, Abscondes eos in paradiso: non dixit, Abscondes eos in sinu Abrahe. Multis enim fidelibus  loca futura sanctorum in Scripturis sanctis posita sunt. uilescat totum quidquid preter Deum est. Qui nos tuetur in loco uite huius, ipse post istam uitam sit locus noster: quia et iste psalmus hoc ei ait superius: Esto mihi in Deum protectorem, et in domum refugii. Ergo erimus in uultu Dei absconditi. Quis sinus est in facie Dei, a me exspectatis audire? Purgate cor, ut ipse illuminet, et quem inuocatis intret. Esto domus eius, et erit domus tua: habitet in te, et tu habitabis in eo. Si eum in hoc seculo exceperis corde tuo, ille post hoc seculum excipiet te uultu suo. Abscondes, inquit, eos. Ubi? In abscondito uultus tui. A conturbatione hominum: ibi enim non conturbantur, cum absconduntur; in abscondito uultus tui non conturbantur. Putas est quisquam ita felix in hoc mundo, ut cum ceperit audire opprobria hominum, propterea quod Christo seruit, fugiat ad Deum corde, et incipiat spem habere in dulcedine ipsius, et a conturbatione hominum, a quibus audit opprobria, intret in uultum Dei cum conscientia sua? Intrat plane, sed si habeat cum quo intret, id est, si non sit onerosa ipsa conscientia, si non illi faciat sarcinam grandem, ad angustam ianuam. Abscondes ergo eos in abscondito uultus tui, a conturbatione hominum. Proteges eos in tabernaculo tuo, a contradictione linguarum. Aliquando abscondes eos in abscondito uultus tui, a conturbatione hominum; ut prorsus in eis conturbatio humana deinceps esse non possit: sed interim cum peregrinantur in hoc seculo, quia multas patiuntur linguas contradicentes qui tibi seruiunt, quid eis facis? Proteges eos in tabernaculo tuo. Quod est tabernaculum? Ecclesia huius temporis; tabernaculum ideo dicitur, quia  adhuc in hac terra peregrinatur. Tabernaculum enim habitaculum est militum in expeditione positorum. Ipsa dicuntur tabernacula. Domus non est tabernaculum. Pugna in expeditione peregrinus; ut saluus factus in tabernaculo, gloriosus recipiaris in domum. Erit enim in celo domus tua eterna, si modo bene in hoc tabernaculo uixeris. Ergo in hoc tabernaculo proteges eos a contradictione linguarum. Contradicunt lingue multe; diuerse hereses, diuersa schismata personant; lingue multe contradicunt ueraci doctrine: tu curre ad tabernaculum Dei, Ecclesiam catholicam tene, a regula ueritatis noli discedere, et protegeris in tabernaculo a contradictione linguarum.

9. [uers. 22.] Benedictus Dominus, quoniam mirificauit misericordiam suam in ciuitate circumstantie. Que est ciuitas circumstantie? In una Iudea populus Dei erat positus, quasi in medio mundo, ubi dicebantur laudes Deo, eique sacrificia offerebantur, ubi prophetia non cessabat canendo futura, que modo uidemus impleri: iste populus quasi in medio gentium erat. Attendit propheta iste, et uidit futuram Ecclesiam Dei in omnibus gentibus: et quia omnes gentes circum undique erant, que in medio ponebant unam gentem Iudeorum; has undique circumstantes gentes appellauit ciuitatem circumstantie. Mirificasti quidem, Domine, misericordiam tuam in ciuitate Ierusalem; ibi passus est Christus, ibi resurrexit, ibi ascendit in celum, ibi multa mirabilia fecit: sed maior laus tua est, quia mirificasti misericordiam tuam in ciuitate circumstantie, id est, in omnibus gentibus diffudisti misericordiam tuam. Nec unguentum tuum in illa Ierusalem, quasi in uase tenuisti; sed tanquam confracto uase, unguentum per mundum diffusum est, ut impleretur quod dicitur in Scripturis sanctis: Unguentum effusum est nomen tuum . Et ita mirificasti misericordiam tuam in ciuitate circumstantie. Ascendit enim in celum, sedet ad dexteram Patris, post decem dies misit Spiritum sanctum : impleti sunt Spiritu sancto discipuli, ceperunt predicare magnalia Christi; lapidati, occisi, fugati sunt . Et cum inde tanquam ex uno loco fugarentur, quasi ligna ardentia igne diuino, totam siluam mundi accensam feruore Spiritus et lumine ueritatis impleuerunt: et mirificauit Dominus misericordiam suam in ciuitate circumstantie.

10. [uers. 23.] Ego dixi in ecstasi mea: recordamini titulum Psalmi, ecce est illa ecstasis. uidete quid dicat: Ego dixi, inquit, in ecstasi mea: Proiectus sum a facie oculorum tuorum. In pauore meo dixi, hoc est, dixi in ecstasi mea. uidit se pauentem intus nescio qua tribulatione magna, sicut non desunt: attendit cor suum pauidum et trepidum, et ait: Proiectus sum a facie oculorum tuorum. Si in facie tua essem, non sic timerem; si me attenderes, non sic trepidarem. Sed quoniam dicit in alio psalmo, Si dicebam, motus est pes meus, misericordia tua, Domine, adiuuabat me ; continuo et hic ait: Ideo exaudisti uocem orationis mee. Quia confessus  sum, quia dixi, Proiectus sum a facie oculorum tuorum; quia non superbus exstiti, sed cor meum accusaui, et in tribulatione mea titubans ad te exclamaui: exaudisti orationem meam. Impletum est ergo quod commendaui de illo psalmo. Quod enim est, Ego dixi in ecstasi mea: Proiectus sum a facie oculorum tuorum; hoc est in illo psalmo, Si dicebam, Motus est pes meus. Et quod est in illo, Misericordia tua, Domine, adiuuabat me; hoc est in isto, Ideo exaudisti, Domine, uocem orationis mee. Attende illud in Petro uidet Dominum ambulantem in aquis, putat phantasma. Exclamat Dominus, Ego sum, noli timere. Confidit Petrus, et dicit, Si tu es, iube me uenire ad te super aquas: hinc probo si tu es, si in uerbo tuo potuero quod tu potes. Ait ille, ueni, Et [1 1Kb] uerbum iubentis facta est potestas audientis. ueni, inquit. Et descendit: cepit ire, ibat intrepidus, tanquam in illo sperans: uidens autem uentum ualidum, timuit. Ego dixi in ecstasi mea: Proiectus sum a facie oculorum tuorum. Et cum cepisset mergi, clamauit, Domine, pereo. Et iehsu porrigens ei manum, leuauit eum dicens, Modice fidei, quare dubitasti ? Dixi ergo in pauore meo, Proiectus sum a facie oculorum tuorum: et tanquam iam perire incipientis in mari, exaudisti, Domine, uocem orationis mee. Exaudisti autem, cum clamarem ad te. Clamor ad Deum non est uoce, sed corde. Multi silentes labiis, corde clamauerunt: multi ore strepentes, corde auerso nichil impetrare potuerunt. Si ergo clamas, clama intus, ubi audit Deus. Cum clamarem, inquit, ad te, exaudisti uocem orationis mee.

11. [uers. 24.] Iam ergo expertus quid nos hortatur? Diligite Dominum, omnes sancti eius. Tanquam diceret, Credite mihi, ego sum expertus; habui tribulationes; inuocaui, et non sum deceptus; speraui in Deum, et non sum confusus: cogitationes meas illuminauit, trepidationem meam firmauit. Diligite Dominum, omnes sancti eius: id est, uos [2 1Kb] diligite Dominum, qui non diligitis mundum, hoc est, omnes sancti eius. Nam cui dico ut diligat Dominum, qui adhuc diligit amphitheatrum? Cui dico ut diligat Dominum, qui adhuc diligit mimum, qui adhuc diligit pantomimum  , qui adhuc diligit uinolentiam, qui adhuc diligit pompas seculi, et uanitates omnes, et insanias mendaces? Cui dico: Disce non diligere, ut discas diligere; auertere, ut conuertaris; funde, ut implearis. Diligite Dominum, omnes sancti eius.

12. Quoniam ueritatem requiret Dominus. Nostis quia modo multi malefici [3 1Kb] uidentur; nostis quia modo in suis uanitatibus extolluntur: ueritatem requiret Dominus. Et retribuet his qui abundanter faciunt superbiam. Ferte donec efferatis, tolerate donec careatis: necesse est enim ut Dominus ueritatem requirens,  retribuat his qui abundanter faciunt superbiam. Iam dicturus es: Quando retribuet? Quando uult. Quia retribuet certus sis; de retributione non dubites, de tempore non audeas Deo dare consilium. Prorsus ueritatem requiret, et retribuet his qui abundanter faciunt superbiam. Aliquibus et hic retribuet, et uidimus et didicimus quia retribuit. Etenim quando humiliantur qui Deum timent, si forte in aliqua dignitate huius seculi refulserant, humiliati non ceciderunt, quia Deum de corde non excluserunt: altitudo ipsorum Deus est. Humiliatus uidebatur Iob perdita substantia sua, perditis filiis suis, perditis que seruabat, perditis quibus seruabat; remansit sine hereditate, et, quod est tristius, sine herede ; remansit ad solam uxorem, non suam consolatricem, sed diaboli potius adiutricem : humiliatus uidebatur; uide si miser factus est, uide si non erat in abscondito uultus Dei. Nudus, ait, exii de utero matri mee, nudus reuertar in terram: Dominus dedit, Dominus abstulit; sicut Domino placuit, ita factum est: sit nomen Domini benedictum . Iste gemme laudis Dei unde sunt? uidete foris pauperem, intus diuitem. Iste gemme laudis Dei exirent de eius ore, nisi thesaurum haberet in corde? Qui diuites esse uultis, tales diuitias concupiscite, quas nec in naufragio potestis amittere. Ergo tales quando humiliantur, nolite eos putare miseros. Erratis, non scitis quid intus habeant. Ex uobis coniicitis, qui mundum diligitis, quia uos cum talia perditis, miseri remanetis. Prorsus nolite hoc putare; habent intus quo gaudeant. Interior est dominator eorum, interior est pastor et consolator ipsorum. Ipsi sunt qui male cadunt, qui spem suam in hoc seculo ponunt. Aufertur quod nitebat foris, nichil remanet intus nisi fumus male conscientie. Unde se consolentur non habent, non habent quo foras exeant, non habent quo intro redeant, deserti pompa seculari, inanes gratia spirituali, uere humiliantur. Et multis facit Deus ista in isto tempore, sed non omnibus. Si enim nemini faceret, quasi non uideretur uigilare diuina prouidentia: si omnibus faceret, non seruaretur diuina patientia. Tu tamen, christiane, tolerare didicisti, non uindictam retribuere. uindicari uis, christiane? Nondum uindicatus est Christus. An tu passus es improbum, et ille non passus est? Nonne prior pro te passus est, qui non habebat quare pateretur? Nam in te tribulatio fornax aurificis est , ut sordibus careas, non in cinerem conuertaris.

13. [uers. 25.] Diligite Dominum, omnes sancti eius: quoniam ueritatem requiret Dominus, et retribuet his qui abundanter faciunt superbiam. Sed quando retribuet? O si modo retribueret! modo eos uolebam uidere humiliatos atque prostratos. Audite quid sequitur: uiriliter agite. Nolite lassas manus in tribulationibus dimittere, non nutent genua uestra. uiriliter agite, et confortetur cor uestrum: ad perpetienda et toleranda omnia mala huius seculi confortetur cor uestrum. Sed qui sunt quibus hec dicit Propheta: uiriliter agite, et confortetur cor uestrum? numquid his  qui diligunt mundum? Non. Sed quibus dicit, audite: Omnes qui speratis in Domino.



IN PSALMUM XXXI



ENARRATIO I. Ipsi Dauid intelligentie.

1. [uers. 1.] Ipsi Dauid intelligentie, qua intelligitur non meritis operum, sed gratia Dei hominem liberari, confitentem peccata sua.

2. [uers. 2.] Beati quorum remisse sunt iniquitates, et quorum tecta sunt peccata: et quorum peccata in obliuionem ducta sunt. Beatus uir cui non imputauit Dominus peccatum, nec est in ore eius dolus: nec in ore suo habet ostentationem iustitie, cum conscientia eius peccatis plena est.

3. [uers. 3.] Quoniam tacui, inueterauerunt ossa mea: quoniam non protuli ore confessionem ad salutem , omnis firmitas mea in infirmitate consenuit. A clamando me tota die: cum essem impius atque blasphemus, clamando contra Deum, quasi defendens et excusans peccata mea.

4. [uers. 4.] Quoniam die ac nocte grauata est super me manus tua: quoniam continua afflictione flagellorum tuorum, Conuersus sum in erumna mea [1 1Kb] , dum configeretur spina. Miser factus sum cognoscendo miseriam meam, compunctus mala conscientia.

5. [uers. 5.]  Peccatum meum cognoui, et iniustitiam meam non operui: id est, iniustitiam meam non occultaui. Dixi: Pronuntiabo aduersum me iniustitiam meam Domino. Dixi: Pronuntiabo, non aduersum Deum, sicut in clamore impietatis quando tacui, sed aduersum me iniustitiam meam Domino. Et tu remisisti impietatem cordis mei: audiens uocem confessionis in corde, antequam uoce proferretur.

6. [uers. 6.] Pro hac orabit ad te omnis sanctus in tempore opportuno: pro hac impietate cordis ad te orabit omnis sanctus. Non enim meritis suis sancti erunt, sed opportunitate temporis, hoc est in aduentu eius qui nos a peccatis redemit. uerumtamen in diluuio aquarum multarum, ad eum non appropinquabunt: uerumtamen nemo arbitretur, cum repente finis uenerit, sicut in diebus Ne, remanere confessionis locum, per quam propinquetur ad Deum.

7. [uers. 7.] Tu mihi es refugium a pressura que circumdedit me: tu mihi es refugium a pressura peccatorum, que circumdedit cor meum. Exsultatio mea, redime me a circumdantibus me: in te mihi est gaudium, redime me ab ea tristitia, quam mihi peccata mea faciunt.

8. [uers. 8.]  Responsio Dei: Intellectum dabo tibi, et statuam te in uia hac qua gradieris [2 1Kb] . Intellectum dabo tibi post confessionem, ut non recedas a uia qua ingredieris, ne tue potestatis esse uelis. Obfirmabo  super te oculos meos: ita super te faciam firmam dilectionem meam.

9. [uers. 9.] Nolite esse sicut equus et mulus, quibus non est intellectus. Ideo seipsi regere uolunt. Et uox Prophete: In freno et camo maxillas eorum constringe. Ergo fac illis Deus, quod fit equo et mulo, ut penis eos cogas ferre regimen tuum, qui non propinquant ad te.

10. [uers. 10.] Multa flagella peccatoris: multum flagellatur, qui non confitens Deo peccata sua, seipsum sibi rectorem esse uult. Sperantem autem in Domino misericordia circumdabit: qui autem sperat in Domino, et ei se subdit regendum, misericordia circumdabit eum.

11. [uers. 11.] Letamini in Domino, et exsultate, iusti: letamini, et exsultate, iusti, non in uobis, sed in Domino. Et gloriamini, omnes recti corde: et in eo gloriamini omnes, qui intellexistis rectum esse illi subdi, ut ceteris preferamini.



ENARRATIO II. SERMO AD PLEBEM.

1. Psalmus [1 1Kb] gratie Dei et iustificationis nostre nullis precedentibus meritis nostris, sed preueniente nos misericordia Domini Dei nostri, commendatus maxime ore apostolico, sicut precedens hunc psalmum lectio omnibus intimauit, a nostra tenuitate susceptus est cum uestra Charitate tractandus. Unde primum infirmitatem meam orationibus uestris commendo, sicut dicit Apostolus, ut detur mihi sermo in apertione oris mei , sic loqui uobis, quemadmodum et mihi dicere periculosum non sit, et uobis audire salutare sit. Anceps enim animus humanus, et fluctuans inter confessionem infirmitatis et audaciam presumptionis, plerumque hinc atque inde contunditur, et ita impellitur ut ei in quamlibet partem cadere precipitium sit. Si enim se infirmitati proprie omni ex parte donauerit, et in hanc cogitationem se inclinauerit, ut dicat, quia misericordia Dei omnibus peccatoribus, in quibuslibet peccatis perseuerantibus, tantum credentibus quia Deus liberat, Deus ignoscit, ita in fine parata est ut nemo pereat fidelium iniquorum; id est, nemo pereat eorum qui sibi dicunt, Quiduis faciam, quibuslibet facinoribus et flagitiis inquiner, quantumlibet peccem, liberat me Deus misericordia sua, quia credidi in eum. Qui ergo dicit neminem perire talium, cogitatione mala inclinatur in impunitatem peccatorum; et Deus ille iustus, cui cantatur misericordia et iudicium , non sola misericordia, sed et iudicium, inuenit hominem male de se presumentem, et ad interitum suum misericordia Dei abutentem, et necesse est ut damnet. Talis itaque cogitatio precipitat hominem: qua quisque territus [2 1Kb] , si se in audaciam quamdam presumptionis erexerit, et de suis uiribus iustitiaque presumpserit, et proposuerit animo implere  iustitiam, et omnia que precipiuntur in Lege ita facere ut in nullo offendat, atque in potestate sua se habere uitam suam, ut omnino nusquam labatur, nusquam deficiat, nusquam titubet, nusquam caliget, sibique hoc tribuat, et potentatui uoluntatis sue: etiam si forte impleuerit omnia que iusta uidentur coram oculis hominum, ita ut nichil inueniatur in uita eius, quod possit reprehendi ab hominibus, ipsam presumptionem iactationemque superbie damnat Deus. Quid igitur fit, si se homo iustificauerit, et de iustitia sua presumpserit? Cadit. Si considerans et cogitans infirmitatem suam et presumens de misericordia Dei, neglexerit uitam suam mundare a peccatis suis, et se omni gurgite flagitiorum demerserit; et ipse cadit. Presumptio de iustitia, quasi dextera est: cogitatio impunitatis peccatorum, quasi sinistra est. Audiamus [1 1Kb] uocem Dei dicentem nobis: Ne declines in dexteram aut sinistram . Ne presumas ad regnum de iustitia tua, ne presumas ad peccandum de misericordia Dei. Ab utroque te reuocat preceptum diuinum; et ab illa altitudine, et ab ista profunditate. Illuc si ascenderis, precipitaberis; hac si lapsus fueris, demergeris. Ne, inquit, declines in dexteram aut sinistram. Iterum dico quod breuiter fixum omnes animo teneatis: Ne presumas ad regnum de iustitia tua, ne presumas ad peccandum de misericordia Dei. Respondebis: Quid ergo faciam? Psalmus iste docet nos: quo perlecto atque tractato, arbitror adiuuante misericordia Domini, uisuros nos uiam uel ubi iam ambulemus, uel quam tenere debeamus. Unusquisque pro modulo suo audiat; et sicut sibi conscius fuerit, ita uel doleat corrigendus, uel gaudeat approbandus. Si se deuiasse inuenerit, redeat ut in uia ambulet: si se in uia inuenerit, ambulet ut perueniat. Nemo sit superbus extra uiam, nemo piger in uia.

2. Hunc autem psalmum ad eam gratiam pertinere, qua christiani sumus, testatus est apostolus Paulus: unde ipsam lectionem uobis legi uoluimus. Hoc dixit Apostolus, cum commendaret iustitiam que ex fide est, aduersus eos qui gloriantur de iustitia que est ex operibus, hoc ait: Quid ergo dicemus inuenisse Abraham patrem nostrum secundum carnem? Si enim Abraham ex operibus iustificatus est, habet gloriam, sed non ad Deum . Auertat ipse Deus a nobis talem gloriam, et illud potius audiamus: Qui gloriatur, in Domino glorietur . Multi enim gloriantur de operibus, et inuenis multos paganos propterea nolle fieri christianos, quia quasi sufficiunt sibi de bona uita sua. Bene uiuere opus est, ait: quid mihi precepturus est Christus? Ut bene uiuam? Iam bene uiuo: quid mihi necessarius est Christus? Nullum homicidium, nullum furtum, nullam rapinam facio, res alienas non concupisco, nullo adulterio contaminor. Nam inueniatur aliquid in uita mea quod reprehendatur, et qui reprehenderit faciat christianum. Habet gloriam, sed non ad Deum. Non autem sic pater noster Abraham. Hec enim sententia  Scripture ad hoc uult intentionem nostram dirigere. Quia enim fatemur, et ipsa est fides nostra de sancto Patriarcha, qui placuit Deo, ut dicamus eum et nouerimus ad Deum habere gloriam, ait Apostolus: Certe notum est nobis et manifestum, quia Abraham ad Deum habet gloriam: at si ex operibus iustificatus est Abraham, habet gloriam, sed non ad Deum: ad Deum autem habet gloriam; non ergo ex operibus iustificatus est. Si ergo non ex operibus iustificatus est Abraham, unde iustificatus est? Sequitur, et dicit unde: Quid enim Scriptura dicit? id est, Unde dicit Scriptura iustificatum Abraham? Credidit autem Abraham Deo, et reputatum est illi ad iustitiam . Ergo ex fide iustificatus est Abraham.

3. Iam qui audit, non ex operibus, sed ex fide; obseruet illam uoraginem, de qua locutus sum: uides ergo, quia ex fide, non ex operibus iustificatus est Abraham; faciam ergo quidquid uolo, quia etsi bona opera non habuero, et tantum credidero in Deum, deputatur mihi ad iustitiam. Si dixit et decreuit, lapsus demersus est: si adhuc cogitat et fluctuat, periclitatur. Scriptura autem Dei uerusque intellectus, non solum periclitantem a periculo liberat, sed et demersum a profundo eleuat. Respondeo ergo tanquam contra Apostolum, et dico de ipso Abraham, quod inuenimus etiam in Epistola alterius apostoli, qui uolebat corrigere homines, qui male intellexerant istum apostolum. Iacobus enim in Epistola sua, contra eos qui nolebant bene operari de sola fide presumentes, ipsius Abrahe opera commendauit, cuius Paulus fidem: et non sunt sibi aduersi Apostoli. Dicit autem opus omnibus notum, Abraham filium suum immolandum Deo obtulit . Magnum opus, sed ex fide. Laudo superedificationem operis, sed uideo fidei fundamentum: laudo fructum boni operis, sed in fide agnosco radicem. Si autem hoc preter fidem rectam faceret Abraham, nichil illi prodesset qualecumque illud opus esset. Rursum si sic teneret fidem Abraham, ut cum ei Deus imperaret offerre sibi immolandum filium suum, diceret apud semetipsum, Non facio, et tamen credo quia me etiam contemnentem iussa sua liberat Deus; fides sine operibus mortua esset, et tanquam radix sine fructu sterilis atque arida remaneret.

4. Quid ergo? Debemus nulla opera preponere fidei, id est ut ante fidem, quisquam dicatur bene operatus? Ea enim ipsa opera que dicuntur ante fidem, quamuis uideantur hominibus laudabilia, inania sunt. Ita mihi uidentur esse, ut magne uires et cursus celerrimus preter uiam. Nemo ergo computet bona opera sua ante fidem: ubi fides non erat, bonum opus non erat. Bonum enim opus intentio facit, intentionem fides dirigit. Non ualde attendas quid homo faciat, sed quid cum facit aspiciat, quo lacertos optime gubernationis dirigat. Fac enim hominem optime gubernare nauim, et perdidisse quo tendit; quid ualet quia artemonem optime tenet, optime mouet, dat proram fluctibus, cauet ne latera [1 1Kb] infligantur;  tantis est uiribus, ut detorqueat nauim quo uelit, atque unde uelit: et dicatur ei, Usquequo is; et dicat, Nescio: aut non dicat, Nescio; sed dicat, Ad illum portum eo, nec in portum, sed in saxa festinet? Nonne iste quanto sibi uidetur in naui gubernanda agilior et efficacior, tanto periculosius eam sic gubernat, ut ad naufragium properando perducat? Talis est et qui optime currit preter uiam. Nonne ergo erat melius et tolerabilius, ut esset gubernator ille aliquanto inualidior, ut cum labore et aliqua difficultate gubernacula regeret, et tamen rectum debitumque cursum teneret; rursumque ille pigrius etiam et imbecillius, tamen in uia ambularet, quam preter uiam fortiter curreret? Optimus ergo ille qui et uiam tenet, et bene ibi ambulat: sequentis autem spei, qui etsi aliquantum claudicat, non omnino ut erret, aut remaneat [1 1Kb] , sed progreditur etsi paulatim. Fortasse enim sperandum est, eum quo tendit etiam tardius peruenturum.

5. Ergo, fratres, ex fide iustificatus est Abraham: sed si fidem opera non precesserunt, tamen secuta sunt. Numquid enim fides tua sterilis erit? Si sterilis non es, sterilis non est ipsa. Aliquid mali credidisti, et igne malitie tue radicem tue fidei concremasti. Tene ergo fidem operaturus. Sed dicis, Non hoc ait apostolus Paulus. Imo hoc ait Paulus apostolus: Fides, inquit, que per dilectionem operatur ; et alio loco: Plenitudo ergo legis, caritas ; et alio loco: Omnis enim lex in uno sermone impletur, in eo quod scriptum est: Diliges proximum tuum tanquam teipsum . uide si non uult te operari qui dicit: Non adulterabis, Non homicidium facies, Non concupisces, et si quod est aliud mandatum, in hoc sermone recapitulatur: Diliges proximum tuum tanquam teipsum: dilectio proximi malum non operatur: Plenitudo autem legis, caritas . Numquid caritas permittit aliquid mali te facere ei quem diligis? Sed forte tantummodo mali nichil facis, non etiam aliquid boni. Ergone [2 1Kb] caritas permittit te non prestare quidquid potes ei quem diligis? Nonne illa est caritas que orat etiam pro inimicis? Ergo deserit amicum, qui bene optat inimico? Itaque si fides sine dilectione sit, sine opere erit. Ne autem multa cogites de opere fidei, adde illi spem et dilectionem, et noli cogitare quid opereris. Ipsa dilectio uacare non potest. Quid enim de quoquam homine etiam male operatur, nisi amor? Da mihi uacantem amorem et nichil operantem. Flagitia, adulteria, facinora, homicidia, luxurias omnes, nonne amor operatur? Purga ergo amorem tuum: aquam fluentem in cloacam, conuerte ad hortum: quales impetus habebat ad mundum, tales habeat ad artificem mundi. Num uobis dicitur: Nihil ametis? Absit. Pigri, mortui, detestandi, miseri eritis, si nichil ametis. Amate, sed quid ametis uidete. Amor Dei, amor proximi, caritas dicitur: amor mundi, amor huius seculi, cupiditas dicitur. Cupiditas refrenetur, caritas excitetur.  Ipsa enim caritas bene operantis dat ei spem bone conscientie. Spem enim gerit bona conscientia: quomodo mala conscientia tota in desperatione est, sic bona conscientia tota in spe. Et erunt tria hec, de quibus dicit Apostolus, Fides, Spes, Charitas . Et alio loco ipsa tria, sed pro spe bonam conscientiam posuit: Finis enim precepti est, dixit. Quid est finis precepti? Quo perficiuntur precepta, non quo consumuntur. Aliter enim dicimus, Finitus est cibus; aliter dicimus, Finita est tunica que texebatur: finitur cibus ut non sit; finitur tunica ut perfecta sit: et hic finis dicitur, et ibi. Non ergo hic finem precepti dixit, quo quasi pereant precepta; sed quo perficiantur, et consummentur, non consumantur. Finis ergo propter  tria illa: Finis, inquit, precepti est caritas de corde puro, et conscientia bona, et fide non ficta . Pro spe bonam conscientiam posuit. Ille enim sperat, qui bonam conscientiam gerit. Quem uero pungit mala conscientia, retrahit se a spe, et non sibi sperat nisi damnationem. Ut ergo speret regnum, habeat bonam conscientiam; et ut habeat bonam conscientiam, credat, et operetur. Quod credit fidei est, quod operatur caritatis est. Illo ergo loco a fide cepit Apostolus, Fides, Spes, Charitas: alio loco ab ipsa caritate cepit, Charitas de corde puro, et conscientia bona, et fide non ficta. Modo nos a medio cepimus, ab ipsa conscientia et spe. Qui uult, inquam, habere bonam spem, habeat bonam conscientiam; ut autem habeat bonam conscientiam, credat, et operetur. A medio imus ad initium et finem: credat, et operetur. Quod credit, fidei est: quod operatur, caritatis est.

6. Quomodo ergo dicit Apostolus iustificari hominem, sine operibus ex fide ; cum alio loco dicat: Fides que per dilectionem operatur ? Non ergo Iacobum apostolum Paulo, sed ipsum Paulum ipsi Paulo opponamus, et dicamus ei: Hac nos quodammodo permittis impune peccare, cum dicis, Arbitramur iustificari hominem per fidem sine operibus: et hac dicis, Fides que per dilectionem operatur. Quomodo hac quasi securus fio, si operatus non fuero: hac autem nec spem, nec ipsam fidem uideor habere bonam, nisi operatus fuero per dilectionem? Teipsum audio, Apostole. Certe fidem mihi hic sine operibus uis commendare: opus autem fidei dilectio est; que dilectio uacare non potest, nisi et mali nichil operetur, et quidquid potest boni operetur. Quid enim facit dilectio? Declina a malo, et fac bonum . Hanc ergo fidem sine operibus commendas; et alio loco dicis: Etsi fidem habeam, ita ut montes transferam, caritatem autem non habeam, nichil mihi prodest . Ergo si nichil prodest fides sine caritate, caritas autem ubi fuerit necesse est ut operetur, fides ipsa per dilectionem operatur. Quomodo ergo iustificabitur homo per fidem sine operibus? Respondet ipse Apostolus: Propterea hoc tibi dixi, o homo, ne quasi de operibus tuis presumere uidereris, et merito operum tuorum te  accepisse fidei gratiam. Noli ergo presumere de operibus ante fidem. Noueris quia peccatorem te fides inuenit, etsi te fides data fecit iustum, impium inuenit quem faceret iustum. Credenti, inquit, in eum qui iustificat impium, deputatur fides eius ad iustitiam . Si iustificatur impius, ex impio fit iustus: si ex impio iustus fit, que sunt opera impiorum? Iactet etiam impius opera sua, et dicat: Do pauperibus, nichil alicui aufero, non uxorem alienam concupisco, non quemquam occido, nulli fraudem facio, depositum apud me nullo teste represento; hec omnia dicat: quero utrum pius sit, an impius. Et quomodo sum impius, inquit, ista faciens? Quomodo illi, de quibus dictum est: Et seruierunt creature potiusquam Creatori, qui est benedictus in secula . Quomodo es impius? Quid si de his omnibus [1 1Kb] bonis operibus, aut illud speras quod sperandum est, sed non ab illo a quo sperandum est; aut hoc speras, quod sperandum non est, etiam ab illo a quo eterna uita speranda est? Pro bonis operibus sperasti terrenam quamdam felicitatem, impius es. Non est ista merces fidei. Cara res est fides, uili illam addixisti [2 1Kb] . Impius ergo es, et nulla sunt ista opera tua. Moueas licet in bonis operibus lacertos, et uidearis nauim optime gubernare, in saxa festinas. Quid si quod sperandum est speras, id est uitam eternam, sed non a Domino Deo per Iesum Christum, per quem solum datur uita eterna; sed putas te ad uitam eternam posse peruenire per militiam celi, per solem et lunam, per potestates eris, et maris, et terre, et siderum? Impius es. Crede in eum qui iustificat impium, ut possint et bona opera tua esse opera bona. Nam nec bona illa appellauerim, quamdiu non de radice bona procedunt. Quid est hoc? Aut uitam temporalem ab eterno Deo speras, aut uitam eternam a demonibus speras: in qualibet parte impius es. Corrige fidem, dirige fidem [3 1Kb] , dirige uiam: et si habes bonos pedes, ambula iam securus, curre, uiam tenes: quanto melius cucurreris, tanto facilius peruenies. Sed forte claudicas aliquantum. Saltem a uia noli recedere; etsi tardius, peruenturus es: noli remanere, noli retro conuerti, noli deuiare.

7. Quid ergo? Qui sunt beati? Non in quibus non inuenerit Deus peccatum: nam in omnibus inuenit. Omnes enim peccauerunt, et egent gloria Dei . Si ergo in omnibus peccata inueniuntur, remanet ut non sint beati, nisi quorum remissa sunt peccata. Hoc ergo Apostolus sic commendauit: Credidit Abraham Deo, et reputatum est ei ad iustitiam. Et ei qui operatur , merces non imputatur secundum gratiam, sed secundum debitum . Quid est hoc, nisi quod [4 1Kb] merces nostra gratia uocatur? Si gratia est, gratis datur. Quid est, gratis datur? Gratis constat. Nihil boni fecisti, et  datur tibi remissio peccatorum. Attenduntur opera tua, et inueniuntur omnia mala. Si quod debetur illis operibus, Deus redderet, utique damnaret: Stipendium enim peccati mors . Malis operibus quid debetur, nisi damnatio? Bonis quid debetur? Regnum celorum. Tu autem in malis operibus inuentus es: si reddatur tibi quod debetur, puniendus es. Quid ergo fit? Non tibi Deus reddit debitam penam, sed donat indebitam gratiam. Debebat uindictam, dat indulgentiam. Incipis ergo esse in fide per indulgentiam; iam fides illa assumpta spe et dilectione incipit bene operari: sed nec tunc glorieris, et extollas te: memento a quo in uia positus sis; memento quia et sanis pedibus et uelocibus errabas; memento quia etsi languebas, et in uia semiuiuus iacebas, leuatus es in iumentum, et perductus in stabulum . Ei autem, inquit, qui operatur, merces non imputatur secundum gratiam, sed secundum debitum. Si uis esse alienus a gratia, iacta merita tua. Ille autem uidet quid sit in te, et nouit quid cui [1 1Kb] debeat. Ei uero qui non operatur, quid? Ecce pone aliquem impium peccatorem, non operatur. Quid autem? Credit autem [2 1Kb] in eum qui iustificat impium. Ex eo enim quia non operatur bene, impius est: etsi bona uideatur facere, tamen, quia sine fide, nec bona uocanda sunt. Credenti autem in eum qui iustificat impium, deputatur fides eius ad iustitiam; sicut et Dauid dicit, beatitudinem hominis, cui Deus accepto fert iustitiam sine operibus . Iustitiam autem quam? Fidei, quam bona opera non precesserunt, sed quam bona opera consequuntur.

8. Intendite ergo uos: alioquin male intelligendo proiicitis uos in illam uoraginem impune peccandi: et ego liber sum, sicut ipse Apostolus ab omnibus male intelligentibus liber fuit. Libenter enim male intellexerunt, ne bona opera sequerentur. Nolite esse de numero talium, fratres. Dicitur in quodam psalmo, de quodam homine tali, id est de tali genere, quasi de uno: Noluit, inquit, intelligere ut bene ageret . Non dictum est, Non potuit intelligere. uos ergo oportet ut uelitis intelligere, ut bene agatis. Intellectus enim uobis non deerit manifestus. Quis est manifestus intellectus? Nemo iactet bona opera sua ante fidem, nemo sit piger in bonis operibus accepta fide. Dat Deus ergo indulgentiam omnibus impiis, et eos iustificat ex fide.

9. [uers. 1, 2.] Beati [3 1Kb] quorum remisse sunt iniquitates, et quorum tecta sunt peccata. Beatus uir cui non imputauit Dominus peccatum, nec est in ore eius dolus. Iam Psalmus incipit, et incipit intellectus. Intellectus ergo uel intelligentia ipsa est, ut noueris nec iactare te debere de meritis tuis, nec presumere de impunitate peccati. Psalmi enim titulus ita est: Huic Dauid intellectus. Intelligentie [4 1Kb] uocatur psalmus iste. Prima  ergo intelligentia, ut te noueris peccatorem. Consequens intelligentia est, ut cum ex fide per dilectionem bene ceperis operari, ne hoc uiribus tuis, sed gratie Dei deputaueris. Ita non erit dolus in corde tuo, hoc est in ore interiore tuo; nec aliud in labiis habebis, aliud in cogitatione. Non eris de illis Phariseis, de quibus dictum est: Similes estis monumentis dealbatis; a foris quidem apparetis hominibus iusti, intus autem pleni estis dolo et iniquitate . Qui ergo cum sit iniquus iustum se pretendit, nonne dolosus est? Non ille Nathanel est, de quo Dominus dicit: Ecce uere Isrelita in quo dolus non est? Unde autem in illo Nathanele dolus non erat? Cum esses, inquit, sub arbore fici, uidi te . Sub arbore fici erat, sub conditione carnis erat. Si sub conditione carnis erat, quia impietate propaginis tenebatur; sub illa arbore fici erat, in qua gemitur in alio psalmo: Ecce enim in iniquitate conceptus sum . Sed uidit eum ille qui uenit cum gratia. Quid est, uidit eum? Misertus est eius. Ergo hominem sine dolo sic commendat, ut gratiam suam in illo commendet. Cum esses sub arbore fici, uidi te. uidi te, quid magnum est, nisi intelligas aliquo modo dictum? Quid magnum est uidere hominem sub arbore fici? Si non uidisset sub ista ficu genus humanum Christus, aut aresceremus omnino, aut, quomodo Pharisei, in quibus dolus erat, id est, iustificabant se uerbis, factis autem mali erant, folia sola inuenirentur in nobis, non fructus. Nam talem arborem fici quando uidit Christus, maledixit, et aruit. uideo, inquit, sola folia, id est sola uerba, absque fructu: Arescat , inquit, ut nec folia habeat. Utquid et uerba tollit? Arbor arida enim nec folia potest habere. Sic ergo erant Iudei, Pharisei arbor illa erant: uerba habebant, facta non habebant: ex sententia Domini ariditatem meruerunt. uideat ergo nos Christus sub arbore fici: uideat in carne nostra etiam fructum boni operis, ne eius maledictione arescamus. Et quia totum gratie eius imputatur, non meritis nostris, Beati quorum remisse sunt iniquitates, et quorum tecta sunt peccata: non in quibus non sunt inuenta peccata, sed quorum tecta sunt peccata. Cooperta sunt peccata, tecta sunt, abolita sunt. Si texit peccata Deus, noluit aduertere; si noluit aduertere, noluit animaduertere; si noluit animaduertere, noluit punire; si noluit punire, noluit agnoscere, maluit ignoscere. Beati quorum remisse sunt iniquitates, et quorum tecta sunt peccata. Nec sic intelligatis quod dixit, peccata cooperta sunt, quasi ibi sint et uiuant. Tecta ergo peccata quare dixit? Ut non uiderentur. Quid enim erat Dei uidere peccata, nisi punire peccata? Ut noueris quia hoc est Dei uidere peccata, quod punire peccata, quid ei dicitur? Auerte faciem tuam a peccatis meis . Peccata ergo tua non uideat, ut te uideat. Quomodo te uideat? Quomodo Nathanelem, Cum esses sub arbore fici, uidi te. Umbra fici non impediuit oculos misericordie Dei.

10. Nec est in ore eius dolus. At uero qui nolunt  confiteri peccata, laborant sine causa in defensione peccatorum suorum. Et quanto laborant in defensione peccatorum suorum iactantes merita sua, non uidentes iniquitates suas, tanto plus robur eorum et fortitudo deficit. Ille enim fortis est, qui non in se, sed in Deo fortis est. Propter illud, Ter Dominum rogaui ut auferret eum a me; et dixit mihi: Sufficit tibi gratia mea. Gratia mea, dixit; non, uirtus tua. Sufficit, inquit, tibi gratia mea; nam uirtus in infirmitate perficitur. Unde alio loco ipse ait: Quando infirmor, tunc fortis sum . Ergo qui uult fortis esse, uelut presumens de se, et iactans merita sua, qualiacumque illa sint, erit similis Phariseo illi, qui quod a Deo se dicebat accepisse, superbe tamen iactabat: Gratias, inquit, tibi. Attendite, fratres mei, quale genus superbie commendet Deus: uere quale potest subintrare iusto homini, quale potest subrepere etiam bone spei uiro. Gratias tibi, dicebat. Ergo cum dicebat, Gratias tibi, fatebatur ab illo se accepisse quod habebat. Quid enim habes quod non accepisti ? Ergo, Gratias tibi ago, dixit; Gratias tibi ago, quia non sum sicut ceteri homines, raptores, iniusti, adulteri, sicut et Publicanus iste. Unde ergo superbus? Non quia de bonis suis Deo gratias agebat, sed quia super alterum se de ipsis bonis extollebat.

11. Attendite, fratres: nam unde ceperit dicere similitudinem ipsam Dominus, euangelista premisit. Cum enim Christus dixisset, Putas ueniens Filius hominis inueniet fidem in terra? et ne existerent quidam heretici, qui attendentes et putantes quasi lapsum totum mundum, omnes enim heretici in paucis et in parte sunt, iactarent se, quod in ipsis remansit quod de toto mundo perierit; ibi statim ubi ait Dominus, Putas ueniens Filius hominis inueniet fidem in terra? subiecit Euangelista et ait: Dixit autem et ad quosdam, qui sibi iusti uidebantur, et spernebant ceteros, similitudinem hanc: Quidam Phariseus et Publicanus uenerunt in templum orare, et cetera que nostis. Phariseus ergo ille dicebat, Gratias tibi ago. Sed unde superbus? Quia spernebat ceteros. Unde probas? In ipsis uerbis. Quomodo? Phariseus, inquit, ille [1 1Kb] contempsit de longe stantem, cui Deus confitenti propinquabat. Publicanus, inquit, de longinquo stabat: sed Deus ad illum de longinquo non stabat? Quare Deus ab illo de longinquo non stabat? Quia alio loco dicitur: Prope est Dominus his qui obtriuerunt cor . uidete si Publicanus iste obtriuerat cor, et ibi uidebitis quia prope est Dominus his qui obtriuerunt cor. Publicanus autem de longinquo stabat, et neque uolebat ad celum oculos suos leuare, sed percutiebat pectus suum. Tunsio pectoris, obtritio cordis. Quid dicebat tundens pectus? Deus propitius esto mihi peccatori. Et quid sententie Dominus [2 1Kb] ? Amen dico uobis, descendit iustificatus de templo Publicanus ille, magis quam ille Phariseus. Quare? Hoc est iudicium Dei. Non sum sicut Publicanus iste, non sum sicut ceteri homines, iniusti, raptores, adulteri: ieiuno bis in sabbato, decimas do  omnium que possideo. Ille non audet ad celum leuare oculos suos, attendit conscientiam suam, longe stat, et iustificatus est magis quam ille Phariseus. Quare? Rogo te, Domine, expone nobis hanc iustitiam tuam, expone nobis equitatem iuris tui. Exponit Deus regulam legis sue [1 1Kb] . uultis audire quare? Quia omnis qui se exaltat, humiliabitur; et qui se humiliat, exaltabitur .

12. Intendat ergo Charitas uestra. Diximus non ausum fuisse oculos ad celum leuare Publicanum. Quare celum non attendebat? Quia se attendebat. Se attendebat, ut primo sibi displiceret, et sic Deo placeret. Tu autem iactas te, erecta ceruice es. Ait Dominus superbo, Non uis ad te attendere? ego attendo. uis autem ut non attendam? tu attende. Ideo Publicanus non audebat oculos ad celum leuare; quia seipsum intuebatur, conscientiam suam puniebat: ipse sibi iudex erat, ut ille intercederet; ipse puniebat, ut ille liberaret; ipse accusabat, ut ille defenderet. Adeo defendit cum, quia dixit pro ipso sententiam. Descendit iustificatus Publicanus ille magis quam ille Phariseus: quia omnis qui se exaltat, humiliabitur; et qui se humiliat, exaltabitur. Attendit se, inquit, et nolui ego attendere: audiui dicentem, Auerte oculos tuos a peccatis meis. Quis est enim qui illud dixit, nisi qui etiam illud dixit, Quoniam iniquitatem meam ego agnosco ? Itaque, fratres mei, erat et Phariseus ille peccator. Non enim quia dicebat, Non sum sicut ceteri homines, iniusti, raptores, adulteri; neque quia ieiunabat bis in sabbato; neque quia decimas dabat, non erat peccator. Quod si sine ullis peccatis esset, ipsa superbia grande crimen erat: et tamen ecce illa omnia dicebat. Quis tandem sine peccato? Quis gloriabitur castum se habere cor, aut quis gloriabitur mundum se esse a peccatis ? Habebat ergo ille peccata; sed peruersus, et nesciens quo uenisset, erat tanquam in statione medici curandus, et sana membra ostendebat, uulnera tegebat. Deus tegat uulnera; noli tu. Nam si tu tegere uolueris erubescens, medicus non curabit. Medicus tegat, et curet; emplastro enim tegit. Sub tegmine medici sanatur uulnus, sub tegmine uulnerati celatur uulnus. Cui celas? Qui nouit omnia.

13. [uers. 3, 6.] Itaque hic, fratres, uidete quid dixit: Quoniam tacui, inueterauerunt ossa mea, a clamando me tota die. Quid est hoc? Quasi contrarium uidetur, Quoniam tacui, inueterauerunt ossa mea a clamando. Si a clamando, quomodo tacuit? Tacuit quiddam, non tacuit quiddam: tacuit unde proficeret, non tacuit unde deficeret; tacuit confessionem, clamauit presumptionem. Tacui enim dixit, non sum confessus. Ibi oportebat ut loqueretur; taceret merita sua, clamaret peccata sua: nunc autem peruerse tacuit peccata sua, clamauit merita sua. Et quid illi contigit? Inueterauerunt ossa eius. Intendite quia si clamaret peccata sua, et taceret merita sua, innouarentur ossa eius, id est uirtutes eius: esset robustus [2 1Kb]  in Domino, quia inueniretur in se infirmus. Modo autem quia in se uoluit esse firmus, factus est infirmus, et inueterauerunt ossa eius. Remansit in uetustate, qui noluit confitendo amare nouitatem. Qui enim fiunt noui, nostis, fratres: quia, Beati quorum remisse sunt iniquitates, et quorum tecta sunt peccata. Noluit iste sibi dimitti iniquitates, exaggerauit, defendit illas, iactauit merita sua. Ergo quoniam tacuit a confessione, inueterauerunt ossa eius. A clamando me tota die. Quid est, A clamando me tota die? Perseuerando in defensione peccatorum suorum. Et tamen uidete qualis sit, quia agnoscit se. Erit enim modo intelligentia: nichil preter se respiciet, et displicebit sibi, quia agnoscit se. Modo audietis, ut sanemini.

14. Beatus uir cui non imputauit Dominus peccatum, nec est in ore eius dolus. Quoniam tacui, inueterauerunt ossa mea, a clamando me tota die. Quoniam die ac nocte grauata est super me manus tua. Quid est, grauata est super me manus tua? Magna res, fratres. Respicite illam sententiam rectam [1 1Kb] inter duos, Phariseum et Publicanum. Quid dictum est de Phariseo? Quoniam humiliatur. Quid dictum est de Publicano? Quoniam exaltatur. Quare ille humiliatur? Quia exaltauit se. Quare iste exaltatur? Quia humiliauit se. Ergo ut exaltantem se humiliet Deus, grauat super illum manum. Noluit humiliari confessione iniquitatis sue, humiliatus est pondere manus Dei. Quando ille perferret manum grauem humiliantis? Quam leuis fuit manus subleuantis  ! Et in illo fortis, et in illo fortis: fortis ad illum premendum, fortis ad illum subleuandum.

15. Ergo, Quoniam die ac nocte grauata est super me manus tua: conuersus sum in erumna mea, dum configeretur spina. Ex ipsa aggrauatione manus tue, ex ipsa humiliatione conuersus sum in erumna mea, factus sum miser, confixa est mihi spina, compuncta est conscientia mea. Quid factum est cum configeretur spina? Datus est ei sensus doloris, inuenit infirmitatem suam. Et ille qui tacuerat confessionem peccati sui, ut clamando in defensione peccati sui inueterasceret uirtus eius, id est, ossa eius conuerterentur in uetustatem, modo quid fecit confixa spina? Peccatum meum cognoui. Ergo iam cognoscit. Si ille cognoscit, ille ignoscit. Audite quid sequitur: uidete si non ipse dicit, Peccatum meum cognoui, et iniustitiam meam non operui. Hoc iam dudum dicebam: Noli operire tu, et operit Deus. Beati quorum remisse sunt iniquitates, et quorum tecta sunt peccata. Qui tegunt peccata, nudantur: iste autem nudauit, ut cooperiretur. Iniquitatem meam non operui. Quid est, non operui? Iam dudum tacueram: modo quid? Dixi. Quiddam contrarium illi taciturnitati. Dixi. Quid dixisti? Pronuntiabo aduersum me iniustitiam meam Domino; et tu dimisisti impietatem cordis mei. Dixi. Quid dixisti? Non iam pronuntiat, promittit se pronuntiaturum; et ille iam dimittit. Attendite, fratres; magna res: dixit, Pronuntiabo: non dixit, Pronuntiaui,  et tu dimisisti; dixit, Pronuntiabo et tu dimisisti: quia eo ipso quod dixit, Pronuntiabo, ostendit quia nondum ore pronuntiauerat, sed corde pronuntiauerat. Hoc ipsum dicere Pronuntiabo, pronuntiare est: ideo et tu dimisisti impietatem cordis mei. Confessio ergo mea ad os nondum uenerat; dixeram enim, Pronuntiabo aduersum me: uerumtamen Deus audiuit uocem cordis mei. uox mea in ore nondum erat, sed auris Dei iam in corde erat. Tu dimisisti impietatem cordis mei; quia dixi, Pronuntiabo.

16. Sed non suffecerat: non [1 1Kb] dixit, Pronuntiabo iniustitiam meam Domino: non sine causa dixit, Pronuntiabo aduersum me: et hoc interest. Multi enim pronuntiant iniquitatem suam, sed aduersus ipsum Dominum Deum: quando inueniuntur in peccatis dicunt, Deus hoc uoluit. Si enim homo dicat, Non feci; aut, Hoc factum quod arguis non est peccatum: non pronuntiat nec aduersum se, nec aduersus Deum. Si dicat, Prorsus feci, et peccatum est, sed Deus hoc uoluit, quid ego feci? Hoc est pronuntiare aduersus Deum. Forte dicatis, Nemo hoc dicit: quis est qui dicat, Deus hoc uoluit? Multi et hoc dicunt: sed et qui hoc non dicunt, quid aliud dicunt, qui dicunt, Fatum mihi fecit, stelle mee fecerunt? Ita iam per circuitum ad Deum uolunt peruenire. Per circuitum uolunt peruenire ad Deum accusandum, qui nolunt de compendio uenire ad Deum placandum, et dicunt, Fatum mihi fecit. Quid est fatum? Stelle mee fecerunt. Quid sunt stelle? Certe iste quas in celo conspicimus. Et quis eas fecit? Deus. Quis eas ordinauit? Deus. Ergo uides quod uoluisti dicere, Deus fecit ut peccarem. Ita ille iniustus, tu iustus: quia nisi ille fecisset, tu non peccasses. Tolle istas excusationes in peccatis: memento illius psalmi: Ne declines cor meum in uerba maligna ad excusandas excusationes in peccatis, cum hominibus operantibus iniquitatem. At enim magni uiri sunt, qui defenduat peccata sua; magni sunt et qui numerant sidera, et qui computant stellas et tempora, et dicunt quis quando uel peccet uel bene uiuat, et quando Mars faciat homicidam, et uenus adulteram: magni, docti uiri, et electi uidentur in hoc seculo. Sed quid ait in psalmo? Ne declines cor meum in uerba mala, cum hominibus operantibus iniquitatem, et non communicabo cum electis corum . Dicant illi electos et doctos numeratores siderum, dicant illi sapientes eos qui quasi digerunt in digitis fata [2 1Kb] humana, et describunt de stellis mores humanos. Cum libero arbitrio me creauit Deus: si peccaui, ego peccaui: ut non solum pronuntiem iniquitatem meam Domino, sed aduersum me, non aduersus eum. Ego dixi, Domine, miserere mei: clamat eger ad medicum, Ego dixi. Quare, Ego dixi? Sufficeret, dixi: Ego cum emphasi dictum est; Ego, ego, non fatum, non fortuna, non diabolus; quia nec ipse cegit, sed ego persuadenti consensi: Ego dixi, Domine, miserere mei, sana animam meam, quoniam peccaui tibi . Sic  et hic statuit, et proposuit, Dixi: Pronuntiabo aduersum me iniquitatem meam Domino, et tu remisisti impietatem cordis mei.

17. [uers. 6.] Pro hac orabit ad te omnis sanctus, in tempore opportuno. Quo tempore? Pro hac. Pro cua hac? Pro impietate. Pro qua? Pro ipsa uenia peccatorum. Pro hac orabit ad te omnis sanctus, in tempore opportuno. Inde orabit ad te omnis sanctus, quia dimisisti peccata. Nam si non dimitteres peccata, non esset sanctus qui ad te oraret, Pro hac orabit ad te omnis sanctus, int tempore opportuno: quando manifestabitur Nouum Testamentum, quando manifestabitur gratia Christi, quod est tempus opportunum. Cum autem uenit plenitudo temporis, misit Deus Filium suum, factum ex muliere, id est ex femina; indiscrete enim uocabant hoc Antiqui, factum sub Lege, ut eos qui sub Lege erant, redimeret . Unde redimeret? A diabolo, a perditione, a peccatis suis, ab eo cui se uendiderant. Ut eos qui sub Lege erant redimeret. Sub Lege enim erant, quia premebat eos Lex. Conditio eos premebat, conuincendo de reatu, non saluando. Et quidem mala prohibebat: sed quia illi uires non habebant per seipsos iustificandi se, clamandum erat ad illum, quomodo clamabat qui captiuus ducebatur sub lege peccati: Miser ego homo, quis me liberabit de corpore mortis huius ? Erant omnes homines sub Lege, non in Lege: iam illa deprimente, illa de reatu conuincente. Demonstrauit enim peccatum Lex: illa fixit spinam, illa fecit cor compungi; ipsa admonuit ut reum se quisque cognosceret, et pro uenia clamaret ad Deum. Pro hac orabit ad te omnis sanctus, in tempore opportuno. Ergo dicebam de tempore opportuno: Cum uenit plenitudo temporis, misit Deus Filium suum. Item dicit Apostolus: Tempore acceptabili et placito exaudiui te, et in die salutis adiuui te. Et quia hoc de omnibus Christianis  predictum erat a Propheta, subiecit Apostolus: Ecce nunc tempus acceptabile, ecce nunc dies salutis . Pro hac orabit ad te omnis sanctus, in tempore opportuno.

18. uerumtamen in diluuio aquarum multarum, ad eum non appropinquabunt. Ad eum: ad quem? Ad Deum. Solet enim personam mutare: quomodo est, Domini est salus, et super populum tuum benedictio tua . Non dixit, Domini est salus, et super populum eius benedictio eius: aut, Domine, tua est salus, et super populum tuum benedictio tua: sed cum inciperet, Domini est salus, non ad illum, sed de illo dicens; ibi conuersus est ad illum, et ait, Et super populum tuum benedictio tua. Sic et hic cum audis primo ad te, deinde ad eum, ne putes alium esse; Pro hac orabit ad te omnis sanctus, in tempore opportuno. uerumtamen in diluuio aquarum multarum, ad eum non appropinquabunt. Quid est, in diluuio aquarum multarum? Qui natant in diluuio aquarum multarum, non appropinquant ad Deum. Quid est diluuium aquarum multarum? Multiplicitas uariarum doctrinarum. Intendite, fratres. Multe aque sunt uarie  doctrine. Doctrina Dei una est, non sunt multe aque, sed una aqua, siue sacramenti baptismi, siue doctrine salutaris. De ipsa doctrina qua irrigamur per Spiritum sanctum, dicitur: Bibe aquam de tuis uasis, et de puteorum tuorum fontibus . Ad istos fontes non accedunt impii, sed credentes in eum qui iustificat impium , iam iustificati accedunt. Alie aque multe, multe doctrine inquinant animas hominum, quod paulo ante dicebam. Alia doctrina est, Fatum mihi fecit. Alia doctrina, Casus mihi fecit, fortuna fecit. Si casibus reguntur homines, nulla prouidentia aliquid geritur: et ipsa doctrina est. Alius dixit, Est gens contraria tenebrarum, que rebellauit aduersus Deum, ipsa facit peccare homines. In hoc diluuio aquarum multarum ad Deum non appropinquabunt. Que est illa aqua, illa uera que manat de intimo fonte pure uene ueritatis? Que illa aqua est, fratres, nisi que docet confiteri Domino? Que est illa aqua, nisi que docet, Bonum est confiteri Domino ? Que est illa aqua, nisi que docet hanc uocem, Dixi, Pronuntiabo aduersum me iniustitiam meam Domino: et, Ego dixi, Domine, miserere mei, sana animam meam, quoniam peccaui tibi? Hec aqua confessionis peccatorum, hec aqua humiliationis cordis, hec aqua uite [1 1Kb] salutaris, abiicientis se, nichil de se presumentis, nichil sue potentie superbe tribuentis. Hec aqua in nullis alienigenarum libris est, non in epicureis, non in stoicis, non in manicheis, non in platonicis. Ubicumque etiam inueniuntur optima precepta morum et discipline, humilitas tamen ista non inuenitur. uia humilitatis huius aliunde [2 1Kb] manat: a Christo uenit. Hec uia ab illo est, qui cum esset altus, humilis uenit. Quid enim aliud docuit humiliando se, factus obediens usque ad mortem, mortem autem crucis ? Quid aliud docuit soluendo quod non debebat, ut nos a debito liberaret? Quid aliud docuit baptizatus qui peccatum non fecit, crucifixus qui reatum non habebat? Quid aliud docuit, nisi hanc humilitatem? Non immerito ait: Ego sum uia et ueritas et uita . In hac ergo humilitate propinquatur ad Deum, quia prope est Dominus his qui obtriuerunt cor . In diluuio autem aquarum multarum extollentium se aduersus Deum, et docentium superbas impietates, ad Deum non appropinquabunt.

19. [uers. 7.] Tu autem quid, qui etiam iustificatus es, inter medias illas aquas es? Undique, fratres mei, etiam cum confitemur peccata, perstrepunt circa nos aque ille diluuii. Non sumus in ipso diluuio, sed circumdamur ab ipso diluuio. Premunt nos, sed non opprimunt, urgent nos, sed non demergunt. Quid ergo tu facies, quia in medio diluuio es, ambulans in hoc seculo? Num enim non audit tales doctores, non audit tales superbos, aut non ex uerbis eorum quotidianas patitur in corde suo persecutiones? Quid ergo dicat iste iam iustificatus et presumens de Deo, qui  circumdatur diluuio isto? Tu mihi es refugium a pressura que circumdedit me. Refugiant illi, uel ad deos suos, uel ad demones suos, uel ad uires suas, uel ad defensionem peccatorum suorum: mihi in isto diluuio non est refugium nisi tu, a pressura que circumdedit me.

20. Exsultatio mea, redime me. Si iam exsultas, quid uis redimi? Exsultatio mea, redime me. Audio uocem gaudii, Exsultatio mea: audio gemitum, Redime me. Gaudes, et gemis. Ita, inquit, et gaudeo, et gemo: gaudeo in spe, gemo adhuc in re. Exsultatio mea, redime me. Spe gaudentes, ait Apostolus. Ergo recte, Exsultatio mea, redime me. Unde redime me? Sequitur, In tribulatione patientes . Exsultatio mea, redime me. Iam iustificatus erat et Apostolus: et quid ait? Non solum, inquit, sed etiam nos ipsi primitias habentes Spiritus, et ipsi in nobismetipsis ingemiscimus. Unde redime me? Quia ipsi in nobismetipsis ingemiscimus, adoptionem exspectantes, redemptionem corporis nostri. Ecce ergo unde redime me; quia adhuc exspectamus in nobis ingemiscentes redemptionem corporis nostri. Unde ergo exsultatio mea? Ibi sequitur idem apostolus, et dicit, Spe enim salui facti sumus: spes autem que uidetur, non est spes. Quod enim uidet quis, quid sperat? Si autem quod non uidemus speramus, per patientiam exspectamus . Si speras, gaudes; si per patientiam exspectas, adhuc gemis: non enim opus est patientia, ubi nichil mali perpeteris. Tolerantia que dicitur, patientia que dicitur, sustinentia que dicitur, longanimitas que dicitur, non est nisi in malis. Ubi premeris, ibi [1 1Kb] angustia est. Ergo si per patientiam exspectamus, adhuc dicimus, Redime me a pressura que circumdedit me: quia uero spe salui facti sumus, simul utrumque dicimus, Exsultatio mea, redime me.

21. [uers. 8.] Respondetur: Intellectum dabo tibi. Ipse est psalmus intelligentie. Intellectum dabo tibi, et statuam te in uia hac, qua gradieris. Quid est, statuam te in uia hac, qua gradieris? Non ut hereas ibi, sed ut ab ea non aberres. Dabo intellectum, ut cognoscas te semper, et semper gaudeas in spe ad Deum; donec ad illam patriam peruenias, ubi iam non spes, sed res erit. Obfirmabo super te oculos meos: non a te auferam oculos meos, quia et tu non auferes a me oculos tuos. Iam iustificatus, iam post remissionem peccatorum leua oculos tuos ad Deum. Putruerat enim cor tuum cum esset in terra. Non gratis audis, Sursum cor, ne putreat. Ergo et tu leua iam oculos tuos semper in Deum, ut firmet super te oculos suos. Sed quid times ne cum habes oculos ad Deum, offendas, ne non respicias ante te, et forte incurras in laqueum? Noli timere: ibi enim sunt oculi ipsius, quos obfirmat super te; Nolite, inquit, solliciti esse ; et apostolus Petrus: Omnem sollicitudinem uestram super illum mittite, quia illi cura est de uobis . Ergo obfirmabo super te oculos meos. Tu ergo oculos tuos in illum erige, et non timebis, ut dixi, ne  in laqueum incurras. Audi alium psalmum: Oculi mei semper ad Dominum. Et quasi diceretur illi: Quid agis de pedibus tuis, cum non ante te attendis? Quoniam ipse, inquit, euellet de laqueo pedes meos . Obfirmabo super te oculos meos.

22. [uers. 9.] Promisit huic et intellectum et protectionem suam: conuertit se ad superbos defendentes peccata sua, et ostendit nobis quid sit intellectus, Nolite esse sicut equus et mulus, quibus non est intellectus. Equus et mulus erecta ceruice sunt. Non sunt equus et mulus, sicut ille bos qui agnouit possessorem suum, et asinus presepe domini sui . Nolite esse sicut equus et mulus, quibus non est intellectus. Quid enim patiuntur tales? In freno et camo maxillas eorum constringe, qui non appropinquant ad te. Equus et mulus uis esse, uis non habere sessorem? Constringetur os tuum et maxille tue in freno et camo: ipsum os tuum constringetur, quo iactas merita tua, et faces peccata tua. Maxillas eorum constringe, qui non appropinquant ad te humiliando se.

23. [uers. 10.] Multa flagella peccatoris. Non est mirum si adhibito freno sequuntur flagella. Indomitum enim animal esse cupiebat, domatur freno et flagello: atque utinam perdometur! uerendum est enim ne nimium resistendo, indomitum [1 1Kb] relinqui mereatur, et ire in suam uagam licentiam, ut dicatur de illo: Prodiet tanquam ex adipe iniquitas eorum : sicut de illis, quibus modo sunt impunita peccata. Ergo cum flagellatur, corrigatur, dometur; quia et iste sic se dixit edomitum. Equum et mulum se dixerat, quoniam tacuit: sed unde domitus est? Flagellis. Conuersus sum, inquit, in erumna mea, dum configeretur spina. Siue flagella dicas, siue stimulos dicas, domat Deus iumentum cui insidet: quia iumento expedit ut insideatur. Non enim defatigatus Deus ambulando pedibus, insidet iumento. Aut uero non plenum mysterii est, quod asellus adductus est Domino ? Populus mitis et mansuetus portans bene Dominum, asellus est, et tendit in Ierusalem. Diriget enim mites in iudicio, sicut dicit alius psalmus, docebit mansuetos uias suas . Quos mansuetos? Non erigentes ceruicem aduersus domitorem suum, patientes flagella et frenum; postea sic domiti, ut sine flagello ambulent, et sine freno et camo uiam teneant. Si carueris isto sessore, tu cades, non ille. Multa flagella peccatoris: sperantem autem in Domino misericodia circumdabit. Quomodo est refugium a pressura? Quem primo circumdat pressura, postea circumdat misericordia: quoniam misericordiam dabit, qui legem dedit ; legem in flagellis, misericordiam in consolationibus. Sperantem autem in Domino misericordia circumdabit.

24. [uers. 11.] Ergo quid concluditur? Letamini in Domino, et exsultate iusti. O qui letamini in uobis! o impii, o superbi, qui letamini in uobis: iam credentes in eum qui iustificat impium, deputetur fides uestra ad iustitiam . Letamini in Domino,  et exsultate iusti. Et exsultate, subaudi, in Domino. Quare? Quia iam iusti. Unde iusti? Non meritis uestris, sed gratia illius. Unde iusti? Quia iustificati.

25. Et gloriamini omnes recti corde. Quid est, recti corde? Non resistentes Deo. Intendat Charitas uestra, et intelligite rectum cor. Breuiter dico, sed tamen maxime commendandum: Deo autem gratias, quod in fine est, inhereat sensibus uestris. Inter rectum cor, et prauum cor hoc interest: quisquis homo quidquid patitur preter uoluntatem, afflictiones, merores, labores, humiliationes, non tribuit nisi uoluntati Dei iuste, non illi dans insipientiam, quod quasi nesciat quid agat, quia talem flagellat, et talibus parcit; ipse est rectus corde: peruersi autem corde sunt, et praui et distorti, qui omnia que patiuntur mala, inique se pati dicunt, dantes illi iniquitatem, per cuius uoluntatem patiuntur; aut quia non ei audent dare iniquitatem, auferunt ei gubernationem. Quia ipse, inquit, non potest facere iniquum, iniquum autem est ut ego patiar, et ille non patiatur; concedo enim ut sim peccator, certe sunt peiores qui letantur, et ego tribulor: quia ergo hoc iniquum est, ut etiam peiores me letentur, et ego tribuler, qui aut iustus, aut minus peccator quam illi sum, et certum est apud me hoc esse iniustum, et certum est apud me quia Deus non facit iniustum; Deus non gubernat res humanas, nec cura est illi de nobis. Ergo praui corde, id est distorti corde, tres habent sententias. Aut, Non est Deus: dixit enim stultus in corde suo, Non est Deus . Et fuit dictum de diluuio illo  : non defuit talis doctrina philosophorum, non defuerunt qui dicerent non esse Deum, qui gubernat omnia et condidit omnia; sed esse multos deos uacantes sibi preter mundum, non curantes ista. Ergo aut, Non est Deus: hoc dicit impius, cui displicet quidquid illi accidit preter uoluntatem, et alteri non accidit cui se preponit: aut, Iniustus Deus est, cui ista placent, et qui hec facit: aut, Non gubernat Deus res humanas, nec cura est illi de omnibus [1 1Kb] . In istis tribus sententiis magna impietas, aut negare Deum, aut dicere iniustum, aut auferre illi gubernationem rerum. Quare hoc? Quia distortus est corde. Rectus est Deus, et ideo distortum cor [2 1Kb] illi non acquiescit. Quod in alio psalmo est, Quam bonus Deus Isrel, rectis corde! Et quia talem habebat ipse aliquando sententiam [3 1Kb] , Quomodo sciuit Deus, aut si est scientia Altissimo? ideo ibi subiecit: Mei autem pene moti sunt pedes . Quomodo distortum lignum, etsi ponas in pauimento equali, non collocatur, non compaginatur, nec adiungitur, semper agitatur et nutat; non quia inequale est ubi posuisti, sed quia distortum est quod posuisti: ita et cor tuum quamdiu prauum est et distortum, non potest colliniari rectitudini Dei, et non potest in illo collocari ut hereat illi, et fiat [4 1Kb] Qui  adheret Domino, unus spiritus est . Ideo recti corde gloriamini dixit. Quomodo recti corde gloriantur? Audite gloriationem ipsorum: Non solum autem, dicit Apostolus, sed et gloriamur in tribulationibus. Nam non est magnum gloriari in gaudiis, gloriari in letitiis: rectus corde etiam in tribulatione gloriatur. Et audi quomodo gloriatur in tribulatione; quia non frustra quisquam, non superuacue: uide rectum cor, Scientes, inquit, quia tribulatio patientiam operatur, patientia autem probationem, probatio uero spem, spes autem non confundit, quia caritas Dei diffusa est in cordibus nostris per Spiritum sanctum qui datus est nobis .

26. Sic est ergo rectum cor, fratres. Cuicumque aliquid accidit, dicat: Dominus dedit, Dominus abstulit. Ecce rectum cor: Sicut Domino placuit, ita factum est: sit nomen Domini benedictum . Quis abstulit? quid abstulit? cui abstulit? quando abstulit? Sit nomen Domini benedictum. Et non dixit, Dominus dedit, diabolus abstulit. Intendat ergo Charitas uestra, ne forte dicatis: Hec mihi diabolus fecit. Prorsus ad Deum tuum refer flagellum tuum, quia nec diabolus tibi aliquid facit, nisi ille permittat qui desuper habet potestatem, aut ad penam, aut ad disciplinam: ad penam impii, ad disciplinam filii. Flagellat autem omnem filium quem recipit . Nec te sine flagello speres futurum, nisi forte cogitas exheredari. Flagellat omnem filium quem recipit. Itane omnem? Ubi te uolebas abscondere? Omnem: et nullus exceptus, nullus sine flagello erit. Quid? ad omnem? uis audire quam omnem? Etiam Unicus sine peccato, non tamen sine flagello. Unde ipse Unicus portans infirmitatem tuam, et prefigurans in se personam tuam, tanquam caput gestans personam etiam corporis sui, cum appropinquaret passioni, ex homine quem gerebat contristatus est, ut te letificaret; contristatus est, ut te consolaretur. Potuit enim utique sine tristitia esse Dominus, iturus ad passionem. Si potuit miles, non potuit imperator? Quomodo potuit miles? Attende Paulum exsultantem, propinquantem passioni: Ego autem iam, inquit, immolor, et tempus resolutionis mee instat. Bonum certamen certaui, cursum consummaui, fidem seruaui: de cetero superest mihi corona iustitie, quam mihi Dominus reddet in illa die iustus iudex. Non solum autem mihi, sed et omnibus qui diligunt aduentum eius . uidete quemadmodum exsultat, uenturus ad passionem. Ergo gaudet coronandus: contristatur coronaturus. Quid igitur portabat? Infirmitatem quorumdam, qui ueniente tribulatione uel morte contristantur. Sed uide quomodo eos ducit in directionem [1 1Kb] cordis. Ecce tu uolebas uiuere, non uolebas tibi aliquid accidere; sed Deus aliud uoluit: due uoluntates sunt; sed uoluntas tua corrigatur ad uoluntatem Dei, non uoluntas Dei detorqueatur ad tuam. Praua est enim tua, regula est illa: stet regula, ut quod prauum est, ad regulam corrigatur. uidete quomodo hoc docet  Dominus iehsu Christus: Tristis est anima mea usque ad mortem: et, Pater, si fieri potest, transeat a me calix iste. Ecce ostendit humanam uoluntatem. Sed uide rectum cor: uerum non quod ego uolo, sed quod tu uis, Pater . Hoc ergo fac, gaudens in his que tibi accidunt: et si uenerit dies ille ultimus, gaude. Aut si subrepit humane cuiusdam uoluntatis fragilitas, cito dirigatur in Deum; ut sis in eis quibus dicitur, Gloriamini omnes recti corde.



IN PSALMUM XXXII



ENARRATIO I.

1. [uers. 1.] Exsultate iusti in Domino: exsultate iusti, non in uobis, non enim hoc tutum [1 1Kb] est; sed in Domino. Rectos decet laudatio: ipsi laudant Dominum, qui se subdunt Domino; aliter enim distorti et praui sunt.

2. [uers. 2.] Confitemini Domino in cithara: confitemini Domino, exhibentes ei corpora uestra hostiam uiuam . In psalterio decachordo psallite ei: seruiant membra uestra dilectioni Dei et proximi, in quibus tria et septem precepta seruantur.

3. [uers. 3.] Cantate ei canticum nouum: cantate ei canticum gratie fidei. Bene cantate ei in iubilatione: bene cantate ei in letitia.

4. [uers. 4.] Quoniam rectus est sermo Domini: quoniam rectus est sermo Domini, ad faciendos uos quod per uos fieri non potestis. Et omnia opera eius in fide: ne quisquam se meritis operum peruenisse ad fidem putet, cum in ipsa fide sint omnia opera que diligit Deus.

5. [uers. 5.] Diligit misericordiam et iudicium: diligit enim misericordiam, quam nunc prerogat; et iudicium, quo id quod prerogauerit exigit. Misericordia Domini plena est terra: per orbem peccata dimittuntur hominibus in misericordia Domini.

6. [uers. 6.] uerbo Domini celi firmati sunt: non enim a seipsis, sed uerbo Domini iusti firmati sunt. Et Spiritu oris eius omnis uirtus eorum: et sancto eius Spiritu omnis fides eorum.

7. [uers. 7.] Congregans sicut in utrem aquas maris: congregat populos seculi in confessionem mortificati peccati, ne per superbiam libere defluant. Ponens in thesauris abyssos: et in [2 1Kb] eis occulta sua seruat ad diuitias.

8. [uers. 8.] Timeat Dominum omnis terra: timeat omnis peccator, ut peccare desinat. Ab ipso autem commoueantur: nec terroribus hominum uel cuiusquam creature, sed ab ipso commoueantur omnes qui inhabitant orbem.

9. [uers. 9.] Quoniam ipse dixit, et facta sunt: non enim ea que timeant, alius aliquis fecit; sed ipse dixit, et facta sunt. Ipse mandauit, et creata sunt: ipse mandauit uerbo suo, et creata sunt.

10. [uers. 10.] Dominus dissipat consilia gentium: non eius regnum, sed sua querentium regna. Reprobat  autem cogitationes populorum: beatitudinem terrenam concupiscentium. Et reprobat consilia principum: talibus populis dominari querentium.

11. [uers. 11.] Consilium uero Domini manet in eternum: consilium uero Domini, quo beatum non facit nisi subditum sibi, manet in eternum. Cogitationes cordis eius in secula seculorum: cogitationes sapientie eius non sunt mutabiles, sed manentes in seculum seculi.

12. [uers. 12.] Beata gens cuius est Dominus Deus eorum: una gens beata est, pertinens ad celestem ciuitatem, que sibi Dominum nonnisi Deum suum elegit. Populus quem elegit Dominus in hereditatem sibi: neque hec a seipsa, sed Dei munere electa est, ut possidendo eam, incultam et miseram esse non sinat.

13. [uers. 13.] De celo respexit Dominus, uidit omnes filios hominum: de anima iusta misericorditer uidit Dominus omnes qui in nouam uitam renasci uolunt.

14. [uers. 14.] De preparato habitaculo suo: de habitaculo susceptionis humane, quod preparauit sibi. Rexpexit super omnes qui inhabitant terram [1 1Kb] : misericorditer uidit omnes qui inhabitant carnem, ut presit illis in regendo eos.

15. [uers. 15.] Qui finxit singillatim corda eorum: qui cordibus eorum dona propria spiritualiter tribuit, ut nec totum corpus oculus, nec totum auditus ; sed alius sic, alius autem sic incorporentur Christo. Qui intelligit omnia opera eorum: apud illum intellecta sunt omnia opera eorum.

16. [uers. 16.] Non saluus fiet rex in multitudine uirtutis: non saluus fiet qui carnem suam regit, si in sua uirtute multum presumpserit. Nec gigas [2 1Kb] saluus erit in multitudine uirtutis sue: nec quisquis militat contra consuetudinem concupiscentie sue, uel contra diabolum et angelos eius, saluus erit, si se sue fortitudini multum commiserit.

17. [uers. 17.] Mendax equus ad salutem: fallitur, quisquis putat uel per homines inter homines acceptam se salutem adipisci, uel impetu animositatis sue defendi a pernicie. In abundantia autem uirtutis sue non erit saluus [3 1Kb] .

18. [uers. 18.] Ecce oculi Domini super metuentes eum: quia si salutem queris, ecce dilectio Domini super timentes eum. Sperantes super misericordiam eius: et sperantes non in uirtute sua, sed in misericordia eius.

19. [uers. 19.] Ut eruat a morte animas eorum, et alat eos in fame: ut det eis alimentum uerbi et sempiterne ueritatis, quod amiserant dum presumunt in uiribus suis, et ideo nec ipsas uires habent fame iustitie.

20. [uers. 20.] Anima nostra patiens erit Domino: ut autem postea saginetur escis incorruptibilibus, interim dum hic est, anima nostra patiens erit Domino.  Quoniam adiutor et protector noster est: adiutor noster est, dum conamur ad eum; et protector, dum resistimus aduersario.

21. [uers. 21.] Quia in ipso letabitur cor nostrum: non enim in nobis, ubi magna sine illo inopia est; sed in ipso letabitur cor nostrum. Et in nomine sancto eius sperauimus [1 1Kb] : et ideo sperauimus uenturos nos ad Deum, quia nobis absentibus per fidem misit nomen suum.

22. [uers. 22.] Fiat misericordia tua, Domine, super nos, sicut sperauimus in te: fiat misericordia tua, Domine, super nos; spes enim non confundit, quia sperauimus in te.



ENARRATIO II.



SERMO I. De prima parte Psalmi.

1. [uers. 1.] Psalmus iste admonet nos exsultare in Domino. Inscribitur autem, Ipsi Dauid. Qui ergo pertinent ad sacratissimum semem Dauid, audiant uocem suam, et dicant uocem suam, et exsultent in Domino. Sic autem incipit: Exsultate iusti in Domino. Iniusti exultent in seculo: finito seculo, finitur exsultatio iniustorum. Exsultare autem iusti in Domino: quia permanente Domino, permanebit iustorum exsultatio. Exsultare autem in Domino ita conuenit, ut laudemus illum qui solus non habet quod nobis displiceat, et nemo tam multa habet que infidelibus displicent. Et breue preceptum est: Ille placet Deo, cui placet Deus. Nec leue putetis hoc, carissimi. uidetis enim quam multi disputent contra Deum, quam multis displiceant opera eius. Cum enim facere uoluerit contra uoluntatem hominum, quia Dominus est, et nouit quid faciat, nec tam attendit nostram uoluntatem quam utilitatem; illi qui malunt suam uoluntatem impleri quam Dei, uolunt ad suam uoluntatem flectere Deum, non suam corrigere ad Deum. Talibus hominibus infidelibus, impiis, iniquis, quod piget dicere, sed tamen dicam, nostis enim quam uerum dicam, facilius placet pantomimus  quam Deus.

2. Propterea cum dixisset, Exsultate iusti in Domino; quia exsultare in illo nisi laudando non possumus, cum autem laudamus, cui tanto magis placemus quanto magis ipse nobis placuerit; Rectos, inquit, decet laudatio. Qui sunt recti? Qui dirigunt cor secundum uoluntatem Dei; et si eos perturbat humana fragilitas, diuina consolatur equitas: quamuis enim corde mortali priuatim aliquid uelint, quod sue interim cause uel negotio, uel presenti necessitati conueniat; ubi intellexerint et cognouerint aliud Deum uelle, preponunt uoluntatem melioris uoluntati sue, et uoluntatem omnipotentis uoluntati infirmi, et uoluntatem Dei uoluntati hominis. Quantum enim Deus distat ab homine, tantum uoluntas Dei a uoluntate hominis. Unde gerens hominem Christus, et regulam nobis proponens, docens nos uiuere, et prestans nobis uiuere, ostendit hominis quamdam priuatam uoluntatem,  in qua suam figurauit et nostram, quia caput nostrum est, et ad eum, sicut nostis, tanquam membra utique pertinemus: Pater, inquit, si fieri potest, transeat a me calix iste. Hec humana uoluntas erat, proprium aliquid et tanquam priuatum uolens. Sed quia rectum corde uoluit esse hominem, ut quidquid in illo aliquantum curuum esset, ad illum dirigeret qui semper est rectus; uerum non quod ego uolo, ait, sed quod tu, Pater . Sed quid posset mali uelle Christus? Quid postremo aliud posset uelle, quam Pater? Quorum una est diuinitas, non potest esse dispar uoluntas. Sed ex persona hominis transfigurans in se suos, quos in se transfigurauit, cum ait, Esuriui, et dedistis mihi manducare ; quos in se transfigurauit, cum furenti et sanctos persequenti Saulo clamauit desuper, quem nemo tangebat, Saule, Saule, quid me persequeris ? ostendit quamdam hominis propriam uoluntatem; ostendit te, et correxit te. Ecce uide, inquit, te in me; quia potes aliquid proprium uelle, ut aliud Deus uelit, conceditur hoc humane fragilitati, conceditur humane infirmitati; aliquid proprium uelle, difficile est ut non tibi contingat: sed statim cogita qui sit supra te; illum supra te, te infra illum; illum creatorem, te creaturam; illum dominum, te seruum; illum omnipotentem, te infirmum, corrigens te, subiungensque uoluntati eius, ac dicens, uerum non quod ego uolo, sed quod tu uis, Pater: quomodo disiunctus es a Deo, qui iam hoc uis quod Deus? Eris ergo rectus, et te decebit laudatio; quoniam rectos decet laudatio.

3. Si autem curuus fueris, laudas Deum quando tibi bene est, blasphemas quando tibi male est: quod quidem male si iustum est, non est male; iustum est autem, quoniam ab illo fit qui iniuste facere nichil potest: et eris insulsus puer in domo patris, amans patrem si tibi blandiatur, et odio habens quando te flagellat; quasi non et blandiens et flagellans hereditatem paret. uide autem quemadmodum deceat rectos laudatio, audi uocem recti laudantis ex alio psalmo: Benedicam Dominum in omni tempore, semper laus eius in ore meo . Quod est, in omni tempore; hoc est, semper: et quod est, benedicam; hoc est, laus eius in ore meo. Omni tempore et semper, siue in prosperis siue in aduersis. Nam si in prosperis et non in aduersis, quomodo omni tempore, quomodo semper? et audiuimus multas multorum tales uoces: quando illis prouenit aliqua felicitas, exsultant, gaudent, cantant Deo, laudant Deum; non sunt improbandi, imo gaudendum est illis, quia multi nec tunc. Sed isti qui iam Deum laudare ex prosperitatis parte ceperunt, docendi sunt patrem agnoscere et flagellantem, nec murmurare aduersus corrigentis manum; ne semper praui remanentes exheredari mereantur, ut facti iam recti,  possint et in aduersis Deum laudare, et dicere: Dominus dedit, Dominus abstulit; sicut Domino placuit, ita factum est: sit nomen Domini benedictum . Tales rectos decet laudatio, non primo laudaturos, et postea uituperaturos.

 4. Ergo iusti recti, exsultate in Domino: quia uos decet laudatio. Nemo dicat: Quis ego iustus, aut quando ego [1 1Kb] iustus? Nolite uos abiicere et desperare de uobis. Homines estis, ad imaginem Dei facti estis: qui uos homines fecit, pro uobis et homo factus est: ut multi filii ad hereditatem sempiternam adoptaremini, sanguis Unici pro uobis effusus est. Si uos uobis terrena fragilitate uiluistis, ex pretio uestro uos appendite: quid manducetis, quid bibatis, quo subscribatis Amen [2 1Kb] , digne cogitate. Numquid hoc uos monemus, ut superbi sitis, et uobis aliquam perfectionem audeatis arrogare? Sed non iterum ab omni iustitia uos putare debetis exules fieri. Nolo enim uos interrogare de iustitia uestra; fortassis enim nemo uestrum mihi audeat respondere, Iustus sum: sed interrogo uos de fide uestra. Sicut nemo uestrum audet dicere, Iustus sum; sic nemo audet dicere, Fidelis non sum. Nondum quero quid uiuas, sed quero quid credas. Responsurus es credere te in Christum. Non audisti Apostolum: Iustus ex fide uiuit ? Fides tua, iustitia tua: quia utique si credis, caues; si autem caues, conaris; et conatum tuum nouit Deus, et uoluntatem tuam inspicit, et luctam cum carne considerat, et hortatur ut pugnes, et adiuuat ut uincas, et certantem exspectat [3 1Kb] , et deficientem subleuat, et uincentem coronat. Ergo, Exsultate iusti in Domino: hoc dixerim, Exsultate fideles in Domino, quia iustus ex fide uiuit. Rectos decet laudatio. Discite gratias agere Deo et in prosperitatibus, et in tribulationibus. Discite habere in corde quod habet omnis homo in lingua: Quod uult Deus. Ipsa lingua popularis, plerumque est doctrina salutaris. Quis non quotidie dicit: Quod uult Deus hoc agat? Et rectus erit [4 1Kb] inter eos qui exsultant in Domino, et quos decet laudatio: quales alloquitur consequenter Psalmus, et dicit: Confitemini Domino in cithara, in psalterio decem chordarum psallite ei. Hoc enim etiam modo cantabamus, hoc ore consono exprimentes, corda uestra [5 1Kb] docebamus.

5. [uers. 2.] Nonne id egit institutio in nomine Christi uigiliarum istarum  , ut ex isto loco cithare pellerentur? Et ecce ipse iubentur sonare: Confitemini, inquit, Domino in cithara, in psalterio decem chordarum psallite ei. Nemo conuertat cor ad organa theatrica. Quod ei iubetur, in se habet, sicut alibi dicitur: In me sunt Deus uota, que reddam laudis tibi . Meminerunt qui pridem affuerunt,  quando quid intersit inter psalterium et citharam  , sicut potuimus, sermone discreuimus, et ad intellectum omnium perducere interim conati sumus: quantum autem effecerimus, uiderint qui audierunt. Et nunc non importune repetimus, ut in ista diuersitate duorum instrumentorum musicorum, diuersitatem factorum humanorum inueniamus, significatam per hec, implendam autem per uitam nostram. Cithara [1 1Kb] lignum illud concauum tanquam tympanum pendente testudine, cui ligno chorde innituntur, ut tacte resonent: non plectrum dico quo tanguntur, sed lignum illud dixi concauum cui superiacent, cui quodammodo incumbunt, ut ex illo cum tanguntur tremefacte, et ex illa concauitate sonum concipientes, magis canore reddantur: hoc ergo lignum cithara in inferiore parte habet, psalterium in superiore. Hec est distinctio. Iubemur autem modo confiteri in cithara, et psallere in psalterio decem chordarum. Non dixit in cithara decem chordarum, neque in hoc psalmo, neque, si non fallor, alicubi. Legant, et considerent melius et otiosius filii nostri Lectores: tamen quantum mihi uideor meminisse, multis locis inuenimus psalterium decem chordarum, citharam decem chordarum nusquam mihi lectum occurrit. Mementote citharam ex inferiore parte habere quo sonat, psalterium ex superiore. Ex inferiore uita, id est terrena, habemus prosperitatem et aduersitatem, unde Deum laudemus [2 1Kb] in utroque, ut semper sit laus eius in ore nostro, et benedicamus Dominum in omni tempore . Est enim quedam terrena prosperitas, est quedam terrena aduersitas: ex utroque laudandus est Deus, ut citharizemus. Que est terrena prosperitas? Cum sani sumus secundum carnem, cum abundant omnia quibus uiuimus, cum incolumitas nostra seruatur, cum fructus large proueniunt, cum solem suum oriri facit super bonos et malos, et pluit super iustos et iniustos . Hec omnia ad uitam terrenam ualent. Quisquis inde non laudat Deum, ingratus est. Numquid quia terrena, ideo non Dei sunt? Aut ideo alter ea dare cogitandus est, quia dantur et malis? Multiplex est enim misericordia Dei, patiens est, longanimis. Inde magis significat quid seruet bonis, cum ostendit quanta donet et malis. Aduersitates autem, ex inferiore utique parte, de fragilitate generis humani, in doloribus, in languoribus, in pressuris, in tribulationibus, in tentationibus. Ubique laudet Deum qui citharizat. Non attendat quia inferiora sunt, sed quia et regi et gubernari non possunt, nisi ab illa Sapientia, que attingit a fine usque ad finem fortiter, et disponit omnia suauiter . Non enim celestia regit, et terrena deserit: aut non illi dicitur, Quo abibo a spiritu tuo, et a facie tua quo fugiam? Si ascendero in celum, tu ibi es; si descendero in infernum, ades ? Ubi ergo deest qui nusquam non est? Ergo confitere  Domino in cithara. Siue tibi abundet terrenum aliquid, gratias age illi qui dedit; siue tibi desit, uel forte damno tibi auferatur, cithariza securus. Non est enim ille tibi ablatus qui dedit, quamuis tibi ablatum fuerit quod dedit. Etiam sic, inquam, cithariza securus; certus in Deo tuo, tange chordas in corde, et dic tanquam in cithara in inferiore parte bene sonante: Dominus dedit, Dominus abstulit; sicut Domino placuit, ita factum est: sit nomen Domini benedictum .

6. Iam uero cum attendis superiora dona Dei, quid tibi contulerit preceptorum, qua doctrina celesti te imbuerit, quid tibi desuper ex illius ueritatis fonte preceperit [1 1Kb] , conuertere et ad psalterium, psalle Domino in psalterio decem chordarum. Precepta enim legis decem sunt: in decem preceptis Legis habes psalterium. Perfecta res est. Habes ibi dilectionem Dei in tribus, et dilectionem proximi in septem. Et utique nosti, Domino dicente, quia in his duobus preceptis tota Lex pendet et Prophete . Dicit tibi Deus desuper, quia Dominus Deus tuus, Deus unus est: habes unam chordam. Non accipias in uanum nomen Domini Dei tui: habes alteram chordam. Obserua diem sabbati, non carnaliter, non iudaicis deliciis, qui otio abutuntur ad nequitiam. Melius enim utique tota die foderent, quam tota die saltarent. Sed tu cogitans requiem in Deo tuo et propter ipsam requiem omnia faciens, abstine ab opere seruili. Omnis enim qui facit peccatum, seruus est peccati : et utinam hominis, et non peccati! Hec tria pertinent ad dilectionem Dei, cuius cogita unitatem, ueritatem et uoluptatem [2 1Kb] . Est enim quedam uoluptas in Domino, ubi uerum sabbatum, uera requies. Unde dicitur: Delectare in Domino, et dabit tibi petitiones cordis tui . Quis enim sic delectat, quam ille qui fecit omnia que delectant? In his tribus caritas Dei, in septem aliis caritas proximi, ne facias alii quod pati non uis. Honores patrem et matrem: quia uis te honorari a filiis tuis. Non mecheris: quia nec mecari uxorem tuam post te uis. Non occidas: quia et occidi non uis. Non fureris: quia furtum pati non uis. Non falsum testimonium dicas: quia odisti aduersum te falsum testimonium dicentem. Non concupiscas uxorem proximi tui: quia et tuam non uis ab alio concupisci. Non concupiscas rem aliquam proximi tui : quia si quis tuam concupiscit, displicet tibi. Conuerte et in te linguam, quando tibi displicet qui tibi nocet. Hec omnia precepta Dei sunt, sapientia donante data sunt, desuper sonant. Tange psalterium, imple Legem, quam Dominus Deus tuus non uenit soluere, sed adimplere . Implebis enim amore, quod timore non poteras. Qui enim timendo non facit male, mallet facere, si liceret. Itaque etsi facultas non datur, uoluntas [3 1Kb] tenetur. Non facio, inquit. Quare? Quia timeo. Nondum amas  iustitiam, adhuc seruus es: esto filius. Sed ex bono seruo fit bonus filius. Interim timendo noli facere, disces et amando non facere. Est enim quedam pulchritudo iustitie. Pena te deterreat. Habet iustitia formam suam, oculos querit, accendit amatores suos. Pro hac Martyres seculum calcantes, sanguinem fuderunt. Quid amabant, quando istis omnibus renuntiabant? Num enim illi non erant amatores? aut hoc uobis dicimus, ut non ametis? Qui non amat, friguit, obriguit. Ametur, sed illa pulchritudo que cordis oculos querit. Ametur, sed illa pulchritudo que laudata iustitia incendit animos. Promunt uerba, edunt uoces, undique dicunt, Bene, Optime. Quid uiderunt? Iustitiam uiderunt, in qua [1 1Kb] pulcher est curuus senex. Non enim si procedat senex iustus, est aliquid in eius corpore quod ametur, et tamen amatur ab omnibus. Ibi amatur, ubi non uidetur; imo ibi amatur, corde uidetur. Delectet uos ergo, et rogate Dominum ut delectet. Dominus enim dabit suauitatem, et terra nostra dabit fructum suum : ut per caritatem impleatis quod per timorem implere difficile est. Quid dico [2 1Kb] difficile est? Non potest adhuc animus: mallet non esse quod precipitur, si ad faciendum amore non ducitur, sed timore coarctatur. Noli furtum facere, time gehennas: mallet non esse gehennas, in quas mitteretur. Quando incipit amare iustitiam, nisi quando mallet furta non esse, etsi gehenne non essent, in quas fures mitterentur? Hoc est amare iustitiam.

7. Et ipsa iustitia qualis est? quis illam pingit? Sapientia Dei quam pulchritudinem habet? Per illam pulchra sunt omnia, que oculis placent: ei uidende, complectende, corda mundanda sunt. Huius nos amatores profitemur: ipsa nos componit, ut ei non displiceamus. Et quando nos reprehendunt homines in his rebus, in quibus ei quam diligimus placemus, quomodo parui habemus reprehensores nostros, quomodo illos contemnimus et omnino nichili pendimus [3 1Kb] ? Amatores lubrici et damnabiles feminarum, quando amate ipsorum componunt illos secundum oculos suos, si ipsis placeant, non curant eos quibus displicent, putantes sibi sufficere quod earum oculis placent, ad quas affectant: et plerumque grauibus displicent, imo semper grauibus displicent, et meliore iudicio reprehenduntur. Non bene tonsus es, dicit uir grauis lasciuo adolescenti, non te decet cum talibus cincinnis incedere. Nouit autem ille capillos illos placere nescio cui: odit te reprehendentem uero iudicio, et seruat in se quod placet peruerso consilio. Inimicum te putat, quia turpitudinem demis [4 1Kb] . Fugit oculos tuos, et omnino non curat qua regula iustitie reprehendatur. Si ergo illi non curant reprehensores ueraces,  ut sint formosi fallaces; nos in his rebus in quibus placemus sapientie Dei, debemus curare irrisores iniustos, non Habentes oculos unde uideant quod amamus? Hec cogitantes recti corde, Confitemini Domino in cithara, in psalterio decem chordarum psallite ei.

8. [uers. 3.] Cantate ei canticum nouum. Exuite uetustatem: nostis canticum nouum. Nouus homo, Nouum Testamentum; nouum canticum. Non pertinet nouum canticum ad homines ueteres: non illud discunt nisi homines noui, renouati per gratiam ex uetustate, et pertinentes iam ad Testamentum nouum, quod est regnum celorum. Ei suspirat omnis amor noster, et cantat canticum nouum. Cantet canticum houum, non lingua, sed uita. Cantate ei canticum nouum: bene cantate ei. Querit unusquisque quomodo cantet Deo. Canta illi, sed noli male. Non uult offendi aures suas. Bene canta, frater. Si alicui bono auditori musico, quando tibi dicitur, Canta ut placeas ei, sine aliqua instructione musice artis cantare trepidas [1 1Kb] , ne displiceas artifici; quia quod in te imperitus non agnoscit, artifex reprehendit: quis offerat [2 1Kb] : Deo bene cantare, sic iudicanti de cantore, sic examinanti omnia, sic audienti? Quando potes afferre tam elegans artificium cantandi, ut tam perfectis auribus in nullo displiceas? Ecce ueluti modum cantandi dat tibi: noli querere uerba, quasi explicare possis unde Deus delectatur. In iubilatione cane: hoc est enim bene canere Deo, in iubilatione cantare. Quid est in iubilatione canere? Intelligere, uerbis explicare non posse quod canitur corde [3 1Kb] . Etenim illi qui cantant, siue in messe, siue in uinea, siue in aliquo opere feruenti, cum ceperint in uerbis canticorum exsultare letitia, ueluti impleti tanta letitia, ut eam uerbis explicare non possint, auertunt se a syllabis uerborum, et eunt in sonum iubilationis. Iubilum [4 1Kb] sonus quidam est significans cor parturire quod dicere non potest. Et quem decet ista iubilatio, nisi ineffabilem Deum? Ineffabilis enim est, quem fari non potes: et si eum fari non potes, et tacere non debes, quid restat nisi ut iubiles; ut gaudeat cor sine uerbis, et immensa latitudo gaudiorum metas non habeat syllabarum? Bene cantate ei in iubilatione.

9. [uers. 4.] Quoniam rectus est sermo Domini, et omnia opera eius in fide. In quo etiam displicet non rectis, rectus est ille. Et omnia opera eius in fide. Tua sint opera in fide. quia iustus ex fide uiuit , et fides per dilectionem operatur : tua sint opera in fide, quia in Deum credendo fidelis efficeris. Opera Dei quomodo possunt esse in fide, quasi et Deus ex fide uiuat? Inuenimus et Deum fidelem, et hoc non uerbis nostris dicitur, Apostolum audi: Fidelis,  inquit, Deus qui uos non permittat tentari supra quam potestis ferre, sed faciat cum tentatione etiam exitum, ut possitis sustinere . Audistis fidelem Deum, audite et alibi: Si tolerabimus, et conregnabimus; si negauerimus, et ipse nos negabit; si non credimus, ille fidelis permanet, negare semetipsum non potest . Habemus ergo et fidelem Deum: distinguamus potius fidelem Deum a fideli homine. Fidelis homo est credens promittenti Deo; fidelis Deus est exhibens quod promisit homini. Teneamus fidelissimum debitorem, quia tenemus misericordissimum promissorem. Neque enim aliquid ei mutuum commodauimus, ut debitorem teneamus; cum ab illo habeamus quidquid illi offerimus, et ex illo sit quidquid boni sumus. Omnia bona [1 1Kb] quibus gaudemus, ab illo sunt. Quis enim cognouit sensum Domini, aut quis consiliarius eius fuit; aut quis prior dedit ei, et retribuetur illi? Quoniam ex ipso, et per ipsum, et in ipso sunt omnia . Ergo non ei aliquid dedimus; et tenemus debitorem. Unde debitorem? Quia promissor est. Non dicimus Deo, Domine, redde quod accepisti; sed, Redde quod promisisti. Quoniam rectus est sermo Domini. Quid est, rectus est sermo Domini? Non te fallit, tu eum noli fallere: imo tu te noli fallere. Quis enim fallit omnia scientem? Sed mentita est iniquitas sibi . Quoniam rectus est sermo Domini, et omnia opera eius in fide.

10. [uers. 5.] Diligit misericordiam et iudicium. Fac ista, quia facit. Intendite ipsam misericordiam et iudicium. Misericordie tempus modo est, iudicii tempus post erit. Unde est misericordie tempus? uocat modo auersos, donat peccata conuersis: patiens est super peccatores, donec conuertantur: quandocumque conuersi fuerint, preterita obliuiscitur, futura promittit: hortatur pigros, consolatur afflictos, docet studiosos, adiuuat dimicantes: neminem deserit laborantem et exclamantem [2 1Kb] ad se: donat unde sibi sacrificetur, ipse tribuit unde placetur. Magnum misericordie tempus non transeat, fratres, non nos transeat. uenturum est iudicium: erit et tunc penitentia, sed iam infructuosa. Dicent intra se penitentiam agentes, et pre angustia spiritus gementes, certe ista scripta sunt in libro Sapientie, Quid nobis profuit superbia, et diuitiarum iactantia quid contulit nobis? Transierunt omnia tanquam umbra . Modo dicamus, Transeunt omnia tanquam umbra. Modo fructuose dicamus, Transeunt: ne tunc dicamus infructuose, Transierunt. Hoc est ergo tempus misericordie, erit et iudicii.

11. Ne putetis autem, fratres, quia ista a se possunt in Deo aliquo modo separari. uidentur enim sibi aliquando contraria, ut qui misericors est, non seruet iudicium; et qui iudicii tenax est, obliuiscatur misericordiam. Omnipotens est Deus, nec in misericordia amittit iudicium, nec in iudicio misericordiam. Miseretur  enim, considerat imaginem suam, fragilitatem nostram, errorem nostrum, cecitatem nostram, et uocat: et conuersis ad se donat peccata, non conuersis non donat. Misericors est iniustis? Numquid et [1 1Kb] iudicium amisit, aut non debuit iudicare inter conuersos et non conuersos? An uobis iustum uidetur, ut conuersus et non conuersus equaliter habeantur; ut eo modo suscipiatur confitens et mentiens, humilis et superbus? Ergo habet et iudicium in ipsa misericordia. Rursus in illo iudicio habebit et misericordiam, in eos utique quibus dicturus est: Esuriui, et dedistis mihi manducare . Etenim dicitur in quadam Epistola apostolica: Iudicium enim sine misericordia illi qui non fecit misericordiam . Beati, inquit, misericordes, quoniam ipsorum miserebitur . Ergo in illo iudicio erit et misericordia, sed non sine iudicio. Si enim non in quemlibet, sed in eum erit misericordia, qui prerogauit misericordiam; et ipsa misericordia iusta erit, quia confusa non erit. Misericordia est certe ut dimittantur peccata, misericordia est ut tribuatur uita eterna: uide ibi iudicium, Dimittite, et dimittetur uobis; date, et dabitur uobis . Certe, dabitur uobis, et dimittetur uobis, misericordia est. Si inde recessisset iudicium [2 1Kb] , non diceret: In qua mensura mensi fueritis, in ea remetitur uobis .

12. Audisti quemadmodum exhibeat Deus misericordiam et iudicium; exhibe et tu misericordiam et iudicium. An forte ad Deum pertinent ista, ad hominem non pertinent? Si ad hominem non pertinerent, non diceret Dominus Phariseis: Reliquistis grauiora Legis, misericordiam et iudicium . Ergo pertinent ad te misericordia et iudicium. Ne putes quod ad te misericordia pertineat, iudicium autem non ad te pertineat. Aliquando audis causam inter duos, quorum duorum unus est diues, et alius pauper; et contingit ut pauper habeat causam malam, diues autem bonam: iam si tu non es eruditus in regno Dei, uideris tibi bene facere, si quasi pauperem miseratus, abscondas et contegas iniquitatem illius, et uelis eum iustificare, ut quasi causam bonam habere uideatur: et si reprehensus fueris quod male iudicasti, quasi de misericordia respondes: Noui, et ego scio; sed pauper erat, misericordia ei debebatur. Quomodo tenuisti misericordiam, et perdidisti iudicium? Et quomodo, inquis, si tenerem iudicium, non amitterem misericordiam? Pronuntiarem aduersus pauperem, qui unde redderet non haberet; aut si haberet, cum reddidisset unde postea uiueret non inueniret? Ait tibi Deus tuus: Ne accipias personam pauperis in iudicio . Ceterum facile est ut admoneamur personam diuitis non accipere; hoc omnis homo uidet, atque utinam sic omnis homo faceret! illud est ubi fallitur, ueluti qui uult placere Deo, si personam pauperis in iudicio accipiat, et dicat  Deo: Faui pauperi. Imo teneres utrumque, et misericordiam et iudicium. Primo, qualem misericordiam fecisti in eum, cuius iniquitati lauisti? Ecce saccello pepercisti, cor percussisti: pauper iste iniquus remansit; et tanto iniquior, quanto te quasi hominem iustum fauere uidit iniquitati sue. A te recessit iniuste adiutus, Deo remansit [1 1Kb] iuste damnandus. Qualem misericordiam prebuisti ei, quem iniustum fecisti? Ecce crudelior inueniris quam misericordior. Quid ergo, inquis, facerem? Iudicares primo secundum causam, argueres pauperem, flecteres diuitem. Alius est iudicandi, alius petendi locus. Quando te ille diues uideret tenuisse iustitiam, non erexisse iniqui pauperis ceruicem, sed pro merito peccati sui obiurgasse te iuste, nonne flecteretur ille ad misericordiam petente te, qui letus redditus erat iudicante te? Quamuis ergo, fratres, Psalmi plura restent, consulendum est tamen uiribus et anime et corporis propter uarietatem audientium: quia et cum relicimur [2 1Kb] ex eodem tritico uelut multi sapores nobis fiunt, ad detergenda fastidia: hec uobis sufficiant.



SERMO II. De altera parte Psalmi.

1. Et in annuntiando et in audiendo uerbo ueritatis, labor est. Quem laborem, fratres, equo animo toleramus, si sententie dominice et conditionis nostre meminerimus. Ab ipso enim nostri generis exordio audiuit homo, non ab homine fallace, nec a diabolo seductore, sed ab ipsa ueritate ex ore Dei, In sudore uultus tui edes panem tuum . Proinde si panis noster est uerbum Dei, sudemus in audiendo, ne moriamur in ieiunando. Psalmi huius primarum partium pauci uersus uigiliarium nuper actarum  solemnitate tractati sunt: quod restat audiamus.

2. [uers. 5, 6.] Hinc autem incipit pars que restat, quod modo cantauimus. Misericordia Domini plena est terra. uerbo Domini celi firmati sunt. Idipsum est enim, Sermone Domini celi solidati sunt. Dixerat superius, Bene canite ei in iubilatione, id est, ineffabiliter canite: Quoniam rectus est sermo Domini, et omnia opera eius in fide. Nihil promittit et non reddit: fidelis ille factus est debitor, esto tu auarus exactor. Deinde cum dixisset, Omnia opera eius in fide; adiunxit quare: Diligit misericordiam et iudicium. Qui ergo misericordiam diligit, miseretur. Qui autem miseretur, potest promittere et non dare, qui [3 1Kb] posset dare etiamsi non promitteret? Ergo quia diligit misericordiam, oportet ut exhibeat quod promittit: et quia diligit iudicium, oportet ut exigat quod dedit. Unde ipse Dominus dicit cuidam seruo: Dares tu pecuniam meam, et ego ueniens cum usuris exigerem . Quod ideo monemus, ut sciamus quod modo audiuimus. Ipse enim dicit alio loco in Euangelio: Ego non iudico quemquam: sermo quem locutus sum eis, ipse iudicabit eos in nouissimo die . Nec se excuset, qui audire non uult ne quasi [1 1Kb] sit quod ab illo exigatur. Idipsum enim exigitur, quia noluit accipere cum daretur. Aliud est enim non posse accipere, aliud nolle: illic excusatio necessitatis est, hic reatus uoluntatis. Ergo, omnia opera eius in fide: diligit misericordiam et iudicium. Accipite misericordiam, et timete iudicium; ne ille cum uenerit ut exigat nos, sic nos exigat ut inanes dimittat. Exigit enim rationem; reddita ratione, donat eternitatem. Accipite ergo misericordiam, fratres, accipiamus omnes. Nemo nostrum in accipiendo dormiat, ne ad reddendum male [2 1Kb] excitetur. Accipite misericordiam: sic ad nos clamat Deus, tanquam si tempore famis diceretur, Accipite frumentum. Quod cum audires tempore famis, profecto ipso stimulo necessitatis concitus curreres, uersans te hac atque illac, quereres unde acciperes quod dictum est, Accipite. Et cum inuenires [3 1Kb] , quando te teneres? quam moram interponeres? Sic et nunc dictum est, Accipite misericordiam. Diligit enim misericordiam et iudicium. Cum acceperis, bene utere; ut bonam rationem reddas, cum iudicium uenerit eius qui tibi modo prerogat in ista fame misericordiam.

3. [uers. 5.] Nolo ergo mihi dicas, Unde accipio? quo eo? Recordare quod cantasti, Misericordia Domini plena est terra. Ubi iam non Euangelium predicatur? ubi sermo Domini tacet? ubi salus cessat? Opus est ut uelis accipere: plena sunt horrea. Hec ipsa plenitudo et abundantia non te uenientem exspectauerunt, sed ad dormientem ipsa uenerunt. Non dictum est, Surgant gentes, et eant ad unum locum: sed annuntiata sunt ista gentibus ubi erant, ut adimpleretur exinde prophetia dicens: Adorabit eum unusquisque de loco suo .

4. [uers. 6.] Misericordia Domini plena est terra. Quid celi? Audi quid celi. Non enim indigent misericordia, ubi nulla est miseria. In terra abundat hominis miseria, superabundat Domini misericordia: miseria hominis plena est terra, et misericordia Domini plena est terra. Celi ergo, ubi nulla est miseria, numquid quia non indigent misericordia, non indigent Domino? Omnia indigent Domino, et misera et felicia. Sine illo miser non subleuatur, sine illo felix non regitur [4 1Kb] . Ergo, ne forte de celis quereres, cum audires, Misericordia Domini plena est terra, audi quia Domino et celi indigent; Sermone Domini celi solidati sunt. Nam non a se sibi solidamentum fuerunt, nec ipsi celi firmitatem sibi propriam prestiterunt. uerbo Domini celi firmati sunt, et Spiritu oris eius omnis uirtus eorum. Non habuerunt aliquid ex se, et tanquam supplementum a Domino perceperunt. Spiritu enim  oris eius non pars, sed omnis uirtus eorum.

5. Sane, fratres, uidete eadem opera Filii et Spiritus sancti. Non enim negligenter pretereundum est, propter quosdam iniquos discretores et turbulentos confusores. Utrumque enim male fit. Confundunt illi, male discernendo, creaturam cum Creatore; et cum sit creator Spiritus Dei, inter creaturas eum numerant. Illi discernunt, et confundunt: confundantur, ut conuertantur. Audi modo unum opus Filii et Spiritus sancti. uerbum certe Dei Filius est, et Spiritus oris eius Spiritus sanctus est. uerbo Domini celi solidati sunt. Quid est autem solidatos esse, nisi habere stabilem et firmam uirtutem? Et Spiritu oris eius omnis uirtus eorum. Posset et sic dici, Spiritu oris eius celi solidati sunt, et uerbo Domini omnis uirtus eorum. Quod est enim omnis uirtus eorum, hoc est solidati sunt. Hoc ergo facit Filius et Spiritus sanctus. Numquid sine Patre? Quis ergo facit per uerbum suum et Spiritum suum, nisi cuius uerbum est, et cuius Spiritus? Trinitas ergo hec unus Deus. Hunc adorat qui nouit adorare, hunc ubique habet qui [1 1Kb] se conuerterit. Non enim queritur ab auersis; sed ipse uocat auersos, ut impleat conuersos.

6. Sane, fratres, exceptis illis celis superioribus ignotis nobis in terra laborantibus, et per humanas coniecturas utcumque ista querentibus; exceptis ergo illis celis, qui quomodo sint super inuicem uel quot sint, uel quibus modis distincti sint, quibus incolis impleti sint, qua dispositione regantur, quomodo ibi unus quidam hymnus indeficiens concinens ab omnibus predicet Deum [2 1Kb] , multum est ad nos inuenire, satagimus tamen peruenire. Ibi est enim patria nostra, quam longa fortasse peregrinatione obliti sumus. uox enim nostra est in illo psalmo: Heu me, quoniam peregrinatio mea longinqua facta est ! Ergo de illis celis et mihi difficile est disputare, si tamen non impossibile, et uobis intelligere. Certe qui me in his rebus intellectu preuenit, fruatur quo precessit, et oret pro me ut sequar ego. Interim exceptis illis celis, habeo de quibus hic utcumque disseram, nobis proximos celos sanctos Dei Apostolos, predicatores uerbi ueritatis, per quos celos compluti sumus, ut per totum mundum seges Ecclesie pullularet; etsi cum zizaniis interim communem bibens pluuiam, sed tamen horreum non habitura commune.

7. Ergo cum dictum esset, Misericordia Domini plena est terra: quasi quereres, Unde impleta est terra misericordia Domini? Prius missi sunt celi, qui misericordiam Domini spargerent super terram, et hoc super totam terram. Nam uide quid de ipsis celis alibi dicitur: Celi enarrant gloriam Dei, et opera manuum eius annuntiat firmamentum. Quod celi, hoc firmamentum. Dies diei eructat uerbum, et nox nocti annuntiat scientiam. Non cessatur, non tacetur. Sed ubi predicauerunt, et quousque peruenerunt? Non sunt loquele, neque sermones, quorum non audiantur  uoces eorum. Sed hoc pertinet ad id quia omnium linguis locuti sunt in uno loco . Omnium linguis locuti, impleuerunt quod dictum est, Non sunt loquele neque sermones, quorum non audiantur uoces eorum. Sed quero, ipsa uox in omnibus linguis quousque peruenerit, que impleuerit. Audi ergo quod sequitur: In omnem terram exiit sonus eorum, et in fines orbis terre uerba eorum . Quorum, nisi celorum qui enarrant gloriam Dei? Ergo si in omnem terram exiit sonus eorum, et in fines orbis terre uerba eorum, quid predicauerint nobis, indicet nobis qui illos misit. Indicat plane, fideliter indicat: quia et antequam fierent predixit futura, ille cuius omnia opera in fide. Resurrexit enim a mortuis, et contrectatis membris suis agnitus a [1 1Kb] discipulis suis ait: Oportebat pati Christum, et resurgere a mortuis tertio die, et predicari in nomine eius penitentiam et remissionem peccatorum. Unde, et quousque? Per omnes gentes, ait, incipientibus ab Ierusalem . Quam misericordiam uero omnes exspectamus, fratres, uberiorem a Domino, nisi ut peccata nostra dimittantur? Cum ergo ea sit magna misericordia Domini, remissio peccatorum, et hanc remissionem peccatorum predixit Dominus predicari per omnes gentes. Misericordia Domini plena est terra. Unde plena est terra? Misericordia Domini. Quare? Quia ubique dimittit peccata Deus, quia misit celos qui terram compluerent.

8. Et quomodo ausi sunt ipsi celi ire cum fiducia, ex hominibus infirmis celi fieri, nisi quia uerbo Domini celi solidati sunt? Unde enim haberent tantam uirtutem oues inter lupos, nisi quia Spiritu oris eius omnis uirtus eorum? Ecce, inquit, mitto uos sicut oues in medio luporum . O Domine misericordissime! Certe hoc facis, ut misericordia tua plena sit terra. Si ergo ita es misericors, ut impleas terram misericordia, uide quos mittis, uide quo mittis. Quo, inquam, mittis, et quos mittis? Oues in medium luporum. Unus lupus si mittatur in medium innumerabilium ouium, quis ei resistit? Quid non conturbat, nisi forte quia cito satiatur? Nam omnia deuoraret. Mittis infirmos inter seuos? Mitto, inquit, quia celi fiunt, ut terram compluant. Unde celi homines infirmi? Sed Spiritu oris eius omnis uirtus eorum. Ecce lupi tenebunt uos, et tradent uos, et offerent potestatibus propter nomen meum. Iam uos armate uos. uirtute uestra? Absit. Nolite cogitare quid loquamini: non enim uos estis qui loquimini, sed Spiritus Patris uestri qui loquitur in uobis : quia Spiritu oris eius omnis uirtus eorum.

9. Facta sunt hec; missi sunt Apostoli, pertulerunt pressuras. Numquid modo tantas ferimus ut audiamus hec, quantas illi ut seminarent hec? Non. Erit ergo, fratres, infructuosus labor noster? Non. uideo constipationem uestram, sed et uos uidetis sudorem nostrum. Si toleramus, et conregnabimus . Ecce facta sunt illa. Ex illis ouibus missis in medium luporum et memorias martyrum celebramus.  Locus iste, quando martyris beati  corpus percussum est, lupis plenus erat: uicit tot lupos una ouis capta, et impleuit locum ouibus ouis occisa. Seuiebat tunc mare ingentibus persequentium fluctibus, ibat in aridam sitientem celum Dei. Modo autem per illa que illi passi sunt, qui aciem ruperunt, glorificatum est nomen Christi: occupauit etiam ipsas potestates ambulans super capita tumentium gurgitum. Et quia ista facta sunt, modo etiam qui uident, nondum credentes, conuenticula nostra, celebrationes, solemnitates, laudes iam manifestas et publicas Dei nostri, putatis eos non dolere, putatis non fremere? Sed nunc impletur quod de illis dictum est: Peccator uidebit, et irascetur. Quid ergo, quia irascetur? Ne timeas, ouis, lupum. Modo minas eorum et fremitus non timeatis. Irascitur: sed quid sequitur? Dentibus suis frendet et tabescet  Quia ergo modo salsa maris aqua, que remansit, in Christianos seuire non audet, occultum autem murmur rodit [1 1Kb] in se, et intra mortalem pellem fremit conclusa salsugo; uidete quid sequitur: Congregans sicut in utrem aquas maris. Cum ergo antea mare liberis fluctibus seuiebat, modo autem intra mortalia pectora inclusum amarum est, ille fecit qui in illis uicit, qui posuit tunc mari terminos, ut in se remeantes comminuerentur fluctus eius. Ipse congregauit uelut in utrem aquam maris: mortalis pellis contegit amaram cogitationem. Timentes enim pelli sue, intus tenent quod non audent emittere. Nam eadem est amaritudo: sic oderunt, sic detestantur. Sed quod tunc aperte seuiebat, nunc occulte; quid aliud dicam quam quod dictum est, Frendet, et tabescet? Eat ergo Ecclesia, ambulet: facta est uia, strata  nostra ab imperatore munita est. Ferueamus in itineribus bonorum operum, hoc est enim ambulare nostrum. Et si quando existunt tentationum pressure unde non sperabatur, iam congregatis uelut in utrem aquis maris, intelligamus Dominum facere hoc ad disciplinam, ut excutiat a nobis male prefidentem [2 1Kb] de temporalibus securitatem, et dirigat nos in regnum suum composito desiderio. Quod desiderium tribulationibus hinc atque hinc contundentibus producitur, ut simus canori auribus Domini tanquam tube ductiles. Dictum est enim et hoc in Psalmis, ut in labis ductilibus laudemus Deum . Tuba ductilis malleo producitur, ita christianum cor in Deum pressurarum plagis extenditur.

11. Meminerimus ergo, fratres, iam his temporibus, quibus congregata est uelut in utrem aqua maris, non deesse Deo unde proferat quo nos emendet: cum emendatione nobis opus est. Ideo enim sequitur. Ponens in thesauris abyssos. Thesauros Dei dicit secretum Dei. Nouit ille omnium corda, quid ad tempus proferat, unde proferat, quantam potestatem tribuat  malis in bonos, ad iudicandos quidem malos, erudiendos autem bonos. Nouit quomodo hec agat, qui ponit in thesauris abyssos. Fiat ergo quod sequitur: Timeat Dominum omnis terra. Non glorietur superba letitia temeraria exsultatione, dicens: Iam congregata est uelut in utrem aqua maris; quis mihi aliquid faciet? quis nocere audebit? Nescis quia posuit ille in thesauris abyssos, nescis unde proferat quod opus est ad flagellandum te pater tuus? Qui quidem in disciplinam tuam habet abyssi thesauros, quibus te erudiat ad thesauros celorum. Ergo redi ad timorem, qui iam ibas in securitatem. Exsultet terra, sed et timeat. Exsultet: quare? Quia misericordia Domini plena est terra. Timeat: quare? Quia sic congregauit in utrem aquas maris, ut poneret in thesauris abyssos. Fit ergo in illa quod alibi breuiter utrumque dicitur: Seruite Domino in timore, et exsultate ei cum tremore .

12. Timeat Dominum omnis terra: ab ipso autem commoueantur omnes qui inhabitant orbem terre. Non timeant alterum pro illo: ab ipso commoueantur omnes qui inhabitant orbem terre. Fera seuit? Deum time. Serpens insidiatur? Deum time. Homo te odit? Deum time. Diabolus te impugnat? Deum time. Tota enim creatura sub illo est quem iuberis timere. Quoniam ipse dixit, et facta sunt; ipse mandauit, et creata sunt. Hoc in Psalmo sequitur. Cum enim dixisset, Ab ipso commoueantur omnes qui inhabitant orbem terre: ne conuerteret se homo ad timendum aliquid aliud, et auersus a timore Dei, timeret pro illo aliquam creaturam, et adoraret quod factum est, dimisso qui fecit; confirmauit nos in timore Dei tanquam dicens nobis, et alloquens nos: Quid formidaturus es aliquid de celo, aliquid de terra, aliquid de mari? Ipse dixit, et facta sunt; mandauit, et creata sunt. Qui dixit et facta sunt, mandauit et creata sunt, cum iubet mouentur, cum iubet quiescunt. Et malitia hominum [1 1Kb] cupiditatem nocendi potest habere propriam: potestatem autem si ille non dat, non habet. Non est enim potestas nisi a Deo : definitiua sententia Apostoli est. Non dixit, Non est cupiditas nisi a Deo. Est enim mala cupiditas, que non est a Deo: sed quia ipsa mala cupiditas nulli nocet, si ille non permittat, Non est, inquit, potestas nisi a Deo. Unde Deus homo stans ante hominem, Non haberes, inquit, in me potestatem, nisi data fuisset tibi desuper . Ille iudicabat, ille docebat: cum iudicabatur, docebat, ut iudicaret quos docuerat: Non haberes, inquit, in me potestatem, nisi esset data tibi desuper. Quid hoc? Homo tantum non habet potestatem, nisi cum acceperit desuper? Quid ipse diabolus, ausus est uel unam ouiculam tollere uiro sancto Iob, nisi prius diceret, Mitte manum tuam, hoc est, da potestatem? Ille uolebat, sed ille non sinebat; quando ille permisit, ille potuit: non ergo ille potuit, sed qui permisit. Ideo bene eruditus ipse Iob, non ait,  sicut iam commemorare uobis solemus, Dominus dedit et diabolus abstulit; sed, Dominus dedit, et Dominus abstulit: sicut Domino placuit, ita factum es. ; non, sicut diabolo placuit. uidete ergo, fratres mei, cum tanto labore manducantes salubrem et utilem panem, uidete ne quemquam timeatis nisi Dominum. Preter eum ne timeas alium, Scriptura tibi dicit. Proinde timeat Dominum omnis terra, qui posuit in thesauris suis abyssos. Ab ipso autem commoueantur omnes qui habitant orbem terre. Quoniam ipse dixit, et facta sunt; ipse mandauit, et creata sunt.

13. [uers. 10.] Sed iam cessauerunt reges mali, facti sunt boni: crediderunt [1 1Kb] et ipsi, signum crucis Christi in fronte iam portant pretiosius signum qualibet gemma diadematis: illi qui seuierunt, destructi sunt. Sed quis fecit hoc? Forte tu, ut extollas te? Dominus dissipat consilia gentium, reprobat autem cogitationes populorum, et reprobat consilia principum. Quando dixerunt: Tollamus eos de terra, non erit nomen christianum si hoc fecerimus: sic occidantur, sic torqueantur, talia et talia illis infligantur. Dicta sunt hec, et inter hec creuit Ecclesia. Reprobat cogitationes populorum, et reprobat consilia principum.

14. [uers. 11.] Consilium uero Domini manet in eternum, cogitationes cordis eius in secula seculorum. Repetitio sententie est. Quod ante ait consilium, hoc ait postea cogitationes cordis: et quod supra ait manet in eternum, hoc ait postea in secula seculorum. Repetitio, confirmatio est. Ne autem putetis, fratres, quia dixit cogitationes cordis, quasi sedere Deum, et cogitare quid agat, et exquirere consilium faciendi aliquid uel non faciendi. Tue sunt iste, o homo, tarditates: usque in uelocitatem currit uerbum eius. Quando potest mora esse cogitationis in illo uerbo, quod unum est, et omnia complectitur? Sed dicuntur cogitationes Dei, ut tu intelligas, ut secundum te audeas erigere cor uel ad uerba tue infirmitati similia: quia res ipsa multum est ad te. Cogitationes cordis eius in secula seculorum. Que sunt cogitationes cordis eius, et quod est consilium Domini quod manet in eternum? Contra quod consilium utquid fremuerunt gentes, et populi meditati sunt inania ? Quando quidem Dominus reprobat cogitationes populorum, et reprobat consilia principum. Unde igitur consilium Domini manet in eternum, nisi de nobis ante presciuit et predestinauit ? Quis tollit predestinationem Dei? Ante mundi constitutionem uidit nos, fecit nos, emendauit nos, misit ad nos, redemit nos: hoc eius consilium manet in eternum, hec eius cogitatio manet in secula seculorum. Fremuerunt gentes tunc aperte fluctuantes et seuientes, contabescant nunc tanquam incluse et congregate in utrem: habuerunt liberas audacias, habeant truces et amaras cogitationes. Quando possunt destruere quod ille cogitauit, et manet in eternum?

15. [uers. 12.] Quid est autem hoc? Beata gens  Quis est qui non hoc audito erigat se? Amant enim omnes beatitudinem: et ideo peruersi sunt homines quia mali uolunt esse, miseri nolunt: et cum sit malitie indiuidua comes miseria, isti peruersi non solum mali esse uolunt, et miseri nolunt quod fieri non potest; sed ideo uolunt mali esse, ne miseri sint. Quid est hoc quod dixi: Ideo uolunt mali esse, ne miseri sint? Considerate hoc paululum in omnibus hominibus qui mala faciunt, beati semper esse uolunt. Furtum facit: queris, quare? Propter famem, propter necessitatem. Ergo ne miser sit, malus est; et ideo miserior est, quia malus est. Depellende ergo miserie causa, et acquirende beatitudinis causa, faciunt omnes homines quidquid uel boni faciunt uel mali: semper ergo beati esse uolunt. Siue male uiuentes, siue bene uiuentes, beati esse uolunt: et non contingit omnibus quod omnes esse uolunt. Omnes enim beati esse uolunt, non autem erunt nisi illi qui iusti esse uoluerint. Et ecce nescio quis ut male faciat beatus uult esse. Unde? Ex pecunia, ex argento et auro, ex prediis, fundis, domibus, mancipiis, pompa seculi, honore uolatico et perituro. Habendo aliquid uolunt beati esse: quere ergo quid habeas, ut beatus sis. Cum enim beatus fueris, melior utique eris, quam cum miser es. Fieri autem non potest ut res deterior te faciat meliorem. Homo es, deterius te est quidquid cupis, quo beatus esse desideras. Aurum, argentum, quelibet corpora, quibus inhias acquirendis, possidendis, fruendis, inferiora sunt te. Tu melior es tu potior [1 1Kb] es: et utique uis melior esse quam es, cum beatus esse uis, quia miser es. Melius est enim utique beatum esse, quam miserum. uis esse melior te: et queris, perquiris per que id fiat, deteriora te. Quidquid quesieris in terra, deterius est quam tu. Hoc omnis homo optat amico suo, sic eum adiurat: Sic melior sis, sic meliorem te uideamus, sic de te meliore gaudeamus. Quod amico optat, hoc et ipse uult. Accipe ergo fidele consilium. Melior te uis esse, noui, omnes nouimus, omnes uolumus: quere quod est melius te, ut inde efficiaris melior te.

16. Intuere nunc celum et terram: non tibi sic pulchra corpora placeant, ut eis fieri beatus uelis. In animo est quod queris. Beatus enim esse uis: ipso animo tuo quere quid sit melius. Cum enim duo sint quedam, hoc est, animus et corpus, eo quod istis duobus illud melius sit quod animus dicitur, potest corpus tuum melius fieri per meliorem, quia subiectum est corpus animo. Potest ergo melius fieri corpus tuum per animum tuum: ut cum fuerit iustus animus tuus, sit postea immortale etiam corpus tuum. Per animi enim illuminationem meretur corpus incorruptionem, ut fiat inferioris reparatio per meliorem. Si ergo corporis tui bonum animus tuus est, quia corpore tuo melior est; cum queris bonum tuum, illud quere quod melius est animo tuo. Quid est autem animus tuus? Attende, ne forte contemnens animum tuum, et putans nescio quid esse uile et abiectum, uiliora queras quibus beatificetur animus tuus. In  animo tuo est imago Dei, mens hominis capit eam. Accepit eam, et inclinando se ad peccatum decolorauit [1 1Kb] eam. Ipse ad eam uenit reformator, qui erat eius ante formator; quia per uerbum facta sunt omnia, et per uerbum impressa est hec imago. uenit ipsum uerbum, ut audiremus ab Apostolo, Reformamini in nouitate mentis uestre . Iam ergo superest, ut queras quid sit melius quam animus tuus. Quid erit, obsecro, nisi Deus tuus? Non inuenis aliud melius animo tuo; quia cum fuerit perfecta natura tua, Angelis equabitur. Iam supra non est nisi Creator. Erige te ad illum, noli desperare, noli dicere, Multum est ad me. Magis multum est ad te habere forte aurum quod queris. Aurum etsi uolueris, forte non habebis; Deum cum uolueris, habebis: quia et antequam uelles uenit ad te, et cum auersa uoluntate esses uocauit te, et cum conuersus esses terruit te, et cum territus confitereris [2 1Kb] consolatus est te. Iste qui tibi prestitit omnia, iste qui fecit ut esses, qui cum his qui tecum sunt etiam malis prestat solem, prestat pluuiam, prestat fructus, fontes, uitam, salutem, tantas consolationes, seruat tibi aliquid quod non det nisi tibi. Quid est autem quod tibi seruat, nisi se? Pete aliud, si melius inueneris: se tibi seruat Deus. Auare, quid inhias celo et terre? Melior est qui fecit celum et terram: ipsum uisurus, ipsum habiturus [3 1Kb] es. Quid queris ut tua sit illa uilla, et transiens per illam dicis: Beatus cuius est possessio ista? Hoc dicunt quam multi qui transeunt per illam: et tamen cum dixerint, et transeunt per illam, possunt caput agitare et suspirare, numquid et possidere? Sonat cupiditas, sonat iniquitas: sed non concupiscas rem proximi tui . Beatus cuius est illa uilla, cuius est domus ista, cuius est ager iste. Compesce iniquitatem, audi ueritatem: Beata gens cuius est. Quid? Iam nostis quid dicturus sum. Ergo desiderate ut habeatis, tunc demum beati eritis. Hoc solo beati eritis: re meliore quam uos estis, meliores eritis. Deus est, inquam, melior te, qui fecit te. Beata gens cuius est Dominus Deus eorum. Hoc ama, hoc posside, hoc cum uis habebis, hoc gratis habebis.

17. Beata gens cuius est Dominus Deus eorum. Noster Deus! Cuius enim non est Deus? Non plane omnium eodem modo. Noster magis, noster qui uiuimus de illo tanquam de pane nostro. Ipse sit hereditas nostra, possessio nostra. An forte temere dicimos faciendo nobis Deum possessionem, cum sit Dominus, cum sit Creator? Non est ista temeritas: affectus est desiderii, et dulcedo spei. Dicat anima, omnino secura dicat: Deus meus es tu; qui dicit anime nostre: Salus tua ego sum . Dicat, secura dicat: non faciet iniuriam cum hoc dixerit: imo faciet si non dixerit. Arbores uolebas habere quibus beatus esses? Audi Scripturam dicentem de sapientia: Lignum uite est omnibus possidentibus eam. Ecce possessionem nostram dixit esse sapientiam. Sed ne putes  ipsam sapientiam, quia possessionem tuam dixit Scriptura, aliquid esse quod sit te inferius, sequitur et adiungit: Et incumbentibus in eam uelat in Dominum, tuta [1 1Kb] . Ecce Dominus tuus factus est tibi quasi baculus: securus homo incumbit, quia ille non succumbit. Dic ergo securus, possessio tua est, possidentibus eam. Scriptura dixit, impleuit fiducia dubitationem [2 1Kb] tuam: dic securus, ama securus, spera securus. Tua etiam illa uerba sint in Psalmo, Dominus pars hereditatis mee .

18. Ergo inde beati erimus, Deum possidendo. Quid ergo? Nos possidebimus cum, et ille non nos possidebit? Unde ergo Isaias: Domine, posside nos ? Possidet ergo, et possidetur, et totum propter nos. Non enim quomodo, ut nos ex illo beati simus, possidetur a nobis, ita et ille, ut beatus sit, possidet nos. Et possidet, et possidetur [3 1Kb] , non ob aliud nisi ut nos beati simus. Possidemus eum, et possidet nos; quia colimus eum et colit nos. Colimus eum tanquam Dominum Deum, colit nos tanquam terram suam. Quia colimus eum, nemo dubitat; quia colit nos, quis nobis indicat? Ille qui ait: Ego sum uitis, uos estis sarmenta, Pater meus agricola est . Ecce et in isto psalmo utrumque nobis dicitur, utrumque nobis indicatur. Iam dixit quia possidemus eum: Beata gens cuius est Dominus Deus eorum. Cuius est fundus iste? Illius. Cuius ille? Illius [4 1Kb] . Cuius est iste? Dicamus de Deo, dicamus cuius est. Et quomodo nobis solet responderi, quando de fundis et de prediis aliquibus amplis atque amenissimis querimus: Est quidam senator, et illud aut illud uocatur, cuius est ista possessio: et dicimus, Beatus ille homo. Sic si queramus, Cuius est Deus iste? Est quedam beata gens cuius est: nam Dominus Deus eorum est. Et non sicut senator ille possidet fundum suum, non autem possidetur a fundo suo, sic et Deus gentis huius. Unde ut eius simus, laborare debemus: sed alterutrum se possident. Audistis quia gens possidet eum: Beata gens, cuius est Dominus Deus eorum. Audite quia et ille possidet illam: Populus quem elegit Dominus in hereditatem sibi. Beata gens possessione sua, beata hereditas possessore suo, populus quem elegit Dominus in hereditatem sibi.

19. [uers. 13.] De celo respexit Dominus, uidit omnes filios hominum Omnes hic ita accipe, ut gentis [5 1Kb] illius omnes intelligas illam hereditatem tenentes, uel illam hereditatem existentes. Hereditas est enim Dei ipsi omnes. Et ipsos [6 1Kb] omnes de celo respexit Dominus, et uidit eos ille qui ait: Cum esses sub arbore fici, uidi te . uidit enim eum quia miseratus  est eum. Unde plerumque rogantes misericordiam [1 1Kb] , dicimus homini, uide me. Et de illo qui te contemnit quid dicis? Non me uidet. Est ergo quedam uisio miserantis [2 1Kb] , non uisio punientis. Illa uisio ad peccata animaduersio est: que ille peccata non uult uideri, qui dicit: Auerte faciem tuam a peccatis meis . Quod uult ignosci, non uult agnosci: Auerte, inquit, faciem tuam a peccatis meis. Cum ergo auerterit faciem suam a peccatis tuis, non uidebit te? Et unde alibi dicit: Ne auertas faciem tuam a me ? Ergo auertat a peccatis tuis, non auertat a te: uideat te, misereatur tui, subueniat tibi. De celo respexit Dominus, uidit omnes filios hominum: pertinentes ad Filium hominis.

20. [uers. 14.] De preparato habitaculo suo: quod sibi preparauit. uidit nos de Apostolis, uidit nos de predicatoribus ueritatis, uidit nos de Angelis, quos ad nos misit. Hec omnia domus eius, hec omnia habitaculum eius: quia hec omnia celi qui enarrant gloriam Dei. uidit omnes filios hominum; de preparato habitaculo suo respexit super omnes qui habitant terram. Ipsi sunt, sui sunt [3 1Kb] , gens illa est beata, cuius est Dominus Deus eorum; populus ille est, quem elegit Dominus in hereditatem sibi: quia per omnes terras est, et non est in parte. Respexit super omnes qui habitant terram.

21. [uers. 15.] Qui finxit singillatim corda eorum. Manu gratie sue, manu misericordie sue finxit corda, plasmauit corda nostra, finxit singillatim, singula quedam corda dans nobis, que tamen non dirimant unitatem. Quomodo singillatim membra formata sunt omnia, singillatim habent opera sua, et tamen in unitate corporis uiuunt; manus facit quod oculus non facit, auris id ualet quod nec oculus nec manus ualet; omnia tamen in unitate operantur, et manus et oculus et auris diuersa faciunt, nec sibi aduersantur: sic et in Christi corpore singuli homines, tanquam membra singula donis suis gaudent, quia ille qui elegit populum in hereditatem sibi, finxit singillatim corda eorum. Numquid enim omnes apostoli? numquid omnes prophete? numquid omnes doctores? numquid omnes dona habent sanitatum? numquid omnes linguis loquuntur? numquid omnes interpretantur? Alii quidem per Spiritum datur sermo sapientie, alii sermo scientie, alii fides secundum eumdem Spiritum, alteri dona curationum . Quare? Quia finxit singillatim corda eorum. Quomodo autem in membris nostris diuersa sunt opera, sed sanitas una: sic in omnibus membris Christi diuersa munera, sed caritas una. Qui finxit singillatim corda eorum.

22. Qui intelligit omnia opera eorum. Intelligit quid est? Secretius et interius uidet. Habes in psalmo: Intellige clamorem meum . Non enim quasi uocibus opus est, ut perueniat aliquid ad aures Dei. Occultus uisus intellectus uocatur. Expressius dixit, quam si diceret, uidet omnia opera eorum: ne tunc  putares uideri opera ista, quando et tu uides opus hominis. Homo factum hominis moto eius [1 1Kb] corpore uidet, Deus autem in corde uidet. Quia ergo intus uidet, dictum est, intelligit omnia opera eorum. Dant duo pauperibus; unus sibi mercedem querit celestem, alius humanam laudem: tu in duobus unam rem uides, Deus duas intelligit; intus enim intelligit et intus agnoscit, fines ipsorum uidet, intentiones ipsas uidet. Qui intelligit omnia opera eorum.

23. [uers. 16.] Non saluus fiet rex per multitudinem uirtutis sue. Ad Dominum omnes, in Deo omnes. Spes tua [2 1Kb] Deus sit, fortitudo tua Deus sit, firmitas tua Deus sit, exoratio [3 1Kb] tua ipse sit, laus tua ipse sit, finis in quo requiescas ipse sit, adiutorium cum laboras ipse sit. Audi ueritatem: Non saluus fiet rex per multitudinem uirtutis sue: nec gigas saluus erit in multitudine fortitudinis sue. Gigas superbus aliquis est, extollens se aduersus Deum, uelut quia [4 1Kb] est ipse aliquid in se et per se. Non fit iste saluus in multitudine uirtutis sue.

24. [uers. 17, 18.] Sed equum habet magnum, fortem, ualidum, uelocem; potest si aliquid ingruerit, cito illum de periculo liberare? Non fallatur, audiat quod sequitur: Mendax equus ad salutem. Intellexistis quid dictum sit: Mendax equus ad salutem? Non tibi promittat equus tuus salutem: si tibi promiserit, mentietur. Si enim Deus uoluerit, liberaberis: si Deus noluerit, cadente equo altius cades. Non ergo putetis dictum, Mendax equus ad salutem, quasi mendax iustus ad salutem, quod uelut iusti ad salutem mentiantur. Non est enim scriptum equus, quod ab equitate dicitur; sed equus, animal quadrupes. Hoc grecus codex indicat  . Et redarguuntur mala iumenta, homines qui sibi querunt occasiones mendaciorum: cum Scriptura dicat, Os quod mentitur, occidit animam ; et; Perdes omnes qui loquuntur mendacium . Quid est ergo, Mendax equus ad salutem? Mentitur tibi equus quando promittit salutem. Numquid equus alicui loquitur, et promittit salutem? Sed cum tu uides equum bene formatum, bonis uiribus, magno cursu preditum, ista omnia uelut promittunt tibi de illo salutem: sed fallunt, si Deus non tuetur, quia Mendax equus ad salutem. Equum accipe etiam figurate quamlibet amplitudinem seculi huius, quemlibet honorem in quem superbus ascendis: quo altius ingrederis, eo te non tantum celsiorem, sed etiam tutiorem falso putas. Quomodo enim te deiiciat nescis, tanto elisum grauius, quanto sublimius ferebaris. Mendax equus ad salutem: in abundantia autem uirtutis sue non erit saluus. Et unde erit saluus? Non de uirtute, non de uiribus, non de honore, non de gloria, non de equo. Et unde? Quo ibo? Ubi inueniam unde saluus sim? Noli diu querere, noli longe. Ecce oculi Domini super timentes  eum. uidetis quia ipsi sunt quos prospexit de habitaculo suo. Ecce oculi Domini super timentes eum, sperantes super misericordiam eius: non de meritis suis, non de uirtute, non de fortitudine, non de equo, sed de misericordia eius.

25. [uers. 19.] Ut eruat a morte animas eorum. uitam eternam promittit. Quid in ista peregrinatione? numquid deserit? uide quid sequitur: Et alat eos in fame. Tempus famis est modo, tempus saturitatis post erit. Qui nos in fame huius corruptionis non deserit, immortales factos quomodo satiabit? Sed quamdiu tempus est famis, tolerandum est, durandum est, perseuerandum est usque in finem. Iam currenda sunt omnia, quia et uia est plana, et cogitandum est quid portemus. Adhuc quidem spectatores in amphitheatro forte insaniunt, et in sole sedent: et nos si stamus, tamen in umbraculo sumus, et utiliora et pulchriora sunt que spectamus [1 1Kb] . Spectemus pulchra, et a pulchro spectemur. Spectemus nos mente ea que dicuntur in sensibus diuinarum Scripturarum, et gaudeamus tali spectaculo. Spectator autem noster quis est? Ecce oculi Domini super timentes eum, sperantes in misericordia eius: ut eruat a morte animas eorum, et alat eos in fame.

26. [uers. 20.] Sed propter peregrinationis tolerantiam quamdiu fames est, et exspectamus in uia refici [2 1Kb] , ne deficiamus; quid nobis imponitur [3 1Kb] , uel quid profiteri debemus? Anima nostra patiens erit Domino. Secura exspectabit misericorditer promittentem, misericorditer [4 1Kb] et ueraciter exhibentem: et donec exhibeat, quid agamus? Anima nostra patiens erit Domino. Sed quid, si in ipsa patientia non durabimus? Imo plane durabimus: Quoniam adiutor et protector noster est. Adiuuat in pugna, protegit ab estu, non te deserit, tolera, dura. Qui perseuerauerit usque in finem, hic saluus erit .

27. [uers. 21.] Et quid cum perduraueris, cum patiens fueris, cum usque ad finem perueneris, quid tibi erit? Qua mercede toleras? utquid tanta dura tamdiu pateris? Quoniam in ipso letabitur cor nostrum, et in nomine sancto eius sperauimus. Spera hic, ut leteris ibi: esuri et siti hic, ut epuleris ibi.

28. [uers. 22.] Hortatus est ad omnia, impleuit nos gaudio spei, proposuit nobis quid amemus, in quo solo et de quo solo presumamus: post hec fit oratio breuis et salubris: Fiat misericordia tua, Domine, super nos. Et quo merito? Sicut sperauimus in te. Fui quibusdam onerosus; sentio: quibusdam autem etiam cito terminaui sermonem; et hoc sentio: ignoscant infirmi fortioribus, et pro infirmis deprecentur fortiores. In uno corpore omnia membra simus, a capite nostro uegetemur: et in illo spes nostra est, et in illo fortitudo nostra est. Non dubitemus  exigere de Domino Deo nostro misericordiam; uult omnino exigi se. Non enim turbabitur dum exigitur, aut omnino angustabitur, quomodo ille a quo petis quod non habet, aut quod parum habet, et timet dare ne minus habeat. uis nosse quomodo tibi eroget Deus misericordiam? Tu eroga caritatem: uideamus si finis, dum erogas. Quanta est ergo opulentia in ipsa summitate, si potest tanta esse in imagine?

29. Ergo, fratres, ad hanc maxime exhortamur uos caritatem, non solum in uos ipsos, sed in eos etiam qui foris sunt, siue adhuc pagani, nondum credentes in Christum, siue diuisi a nobis, nobiscum caput confitentes et a corpore separati  . Doleamus illos, fratres, tanquam fratres nostros. uelint nolint, fratres nostri sunt. Tunc esse desinent fratres nostri, si desierint dicere, Pater noster . Dixit de quibusdam propheta: His qui dicunt uobis, Non estis fratres nostri; dicite, Fratres nostri estis . Circumspicite de quibus hoc dicere potuerit: numquid de Paganis? Non, neque enim dicimus eos fratres nostros secundum Scripturas et ecclesiasticum loquendi morem. Numquid de Iudeis qui in Christum non crediderunt? Legite Apostolum, et uidete quia fratres quando dicit Apostolus sine aliquo additamento, non uult intelligi nisi Christianos: Non est autem subiectus, inquit, frater aut soror in huiusmodi : cum diceret de coniugio, fratrem et sororem dixit christianum uel christianam. Item dicit: Tu autem quid iudicas fratrem tuum, aut tu quid spernis fratrem tuum ? Et alio loco, uos, inquit, iniquitatem facitis et fraudatis, et hoc fratribus . Isti ergo qui dicunt, Non estis fratres nostri, paganos nos dicunt. Ideo enim et rebaptizare nos uolunt, dicentes nos non habere quod dant. Unde consequens est error ipsorum, ut negent nos fratres suos esse. Sed quare nobis dixit propheta: uos dicite illis, Fratres nostri estis: nisi quia nos in eis agnoscimus quod non repetimus? Illi ergo non agnoscendo baptismum nostrum, negant nos esse fratres: nos autem non repetendo ipsorum, sed agnoscendo nostrum, dicimus eis: Fratres nostri estis. Dicant illi: Quid nos queritis, quid nos uultis? Respondeamus: Fratres nostri estis. Dicant: Ite a nobis, non uobiscum habemus rationem. Nos prorsus uobiscum rationem habemus: unum Christum confitemur, in uno corpore, sub uno capite esse debemus. Quid ergo me queris, ait, si perii? Magna absurditas, magna uesania. Quid me queris, si perii? Quare quererem, nisi quia periisti? Si ergo perii, inquit, quomodo sum frater tuus? Ut dicatur mihi de te: Frater tuus mortuus erat, et reuixit; perierat, et inuentus est . Adiuramus ergo uos, fratres, per ipsa uiscera caritatis, cuius lacte nutrimur, cuius pane solidamur, per Christum Dominum nostrum, per mansuetudinem eius, adiuramus uos  pro infirmis, pro carnaliter sapientibus, pro animalibus et carnalibus, tamen pro fratribus nostris, eadem sacramenta celebrantibus, etsi non nobiscum, eadem tamen; unum Amen respondentibus, etsi non nobiscum, unum tamen; medullas caritatis uestre fundatis Deo pro eis [2 1Kb] . Aliquid enim pro salute ipsorum egimus [3 1Kb] in concilio, quod explicari uobis hodie iam tempus non sufficit. Unde exhortamur uos ut alacriores et numerosiores  conueniatis crastino die ad basilicam Tricliarum [4 1Kb] .



IN PSALMUM XXXIII ENARRATIO.



SERMO I, HABITUS DIE SABBATI. De titulo Psalmi.

1. Psalmus iste nichil quidem obscurum et quod expositore indigeat, uidetur habere in textu suo: titulus autem eius intentos facit, et pulsantes desiderat. Sed quemadmodum hic scriptum est, quia beatus uir qui sperat in eum: speremus omnes quod pulsantibus aperturus est. Non enim hortaretur nos ut pulsaremus, si nollet aperire pulsantibus . Si enim aliquando contingit, ut qui disponebat [5 1Kb] semper claudere, tedio compulsus ad manum pulsantis contra dispositionem suam surgat et aperiat, ne diu pulsantem patiatur : quanto magis sperare debemus citius aperturum illum qui ait: Pulsate, et aperietur uobis? Pulso ego nunc intentione cordis ad Dominum Deum, ut dignetur nobis hoc mysterium reuelare: pulset mecum et Charitas uestra intentione audiendi, et humilitate orandi pro nobis. Est enim, quod fatendum est, arcanum et grande mysterium.

2. Sic enim se habet titulus Psalmi: Psalmus Dauid, cum mutauit uultum suum coram Abimelech, et dimisit eum, et abiit. Querimus in Scripturis secundum res gestas, que nobis de Dauid conscripte sunt, quando sit factum: quemadmodum inuenimus titulum psalmi: Cum fugeret Dauid a facie Abessalon filii sui . Legimus enim in Regnorum libris [6 1Kb] et inuenimus quando Dauid fugeret a facie filii sui Abessalon : et uerissimum est, quia contigit, et quod contigit scriptum est; et quamuis titulus psalmi in mysterio sic scriptus sit, tamen ductus est de re que gesta est. Sic credo et quod hic scriptum  est, Cum mutauit uultum suum coram Abimelech, et dimisit eum, et abiit, scriptum esse in Regnorum libris, ubi omnia nobis scripta sunt que pertinent ad res gestas Dauid: sed non inuenimus hoc, et tamen aliquid inuenimus unde appareat hoc esse tractum. Nam scriptum est quia cum fugeret Dauid persecutorem Saül, contulit se ad Achis regem Geth, id est ad regem cuiusdam gentis uicine regno Iudeorum: ibi latitabat, ut persecutionem Saülis euitaret. Recens autem erat gloria eius, unde pro benefacto meruit inuidiam, quando Goliam interfecit, et in una pugna gloriam securitatemque regni et regi et populo comparauit. Saül autem cum prouocante Golia estuaret, prostrato Golia hostis esse cepit ei, per cuius manum hostem necauerat, et inuidit glorie Dauid: maxime quia populus in exsultatione constitutus, et choro iam facto mulieres cantauerunt gloriam Dauid, quod Saül percussisset in millibus, et Dauid in denis millibus. Hinc ille commotus, quod ceperat habere maiorem gloriam per unam pugnam puer, et iam in laudibus omnium regi preponebatur, ut se habet pestilentia liuoris et superbia seculi, inuidere ceperat, et persequi. Tunc ille se, ut dixi, contulerat ad regem Geth, qui uocabatur Achis. Suggestum est autem regi ipsi, quod illum apud se haberet, qui magnam gloriam habere ceperat in populo Iudeorum, et dictum est illi: Nonne iste est Dauid, cui chorum fecerunt mulieres Isrelite, dicentes: Saül percussit in millibus, et Dauid in denis millibus? Si autem propter hanc gloriam inuidere illi ceperat Saül, nonne metuendum erat Dauid, ne et ille rex ad quem confugerat, uellet opprimere eum, quem posset de uicino hostem habere, si saluum seruaret? Timuit et illum, et, sicut scriptum est, mutauit uultum suum coram ipsis, et affectabat, et tympanizabat ad ostia ciuitatis, et ferebatur in manibus suis, et procidebat ad ostia porte, et saliue discurrebant super barbam eius. uidit eum rex ille apud quem latebat, et ait suis: Utquid mihi arreptitium istum adduxistis? numquidnam intraturus est in domum meam? Et sic illum dimisit proiiciens illum: et recessit inde Dauid incolumis per istam figurationem furoris . Pro ista ergo figuratione furoris uidetur [1 1Kb] ad ipsam historiam pertinere quod hic scriptum est: Psalmus Dauid, cum mutauit uultum suum coram Abimelech et dimisit eum, et abiit. Sed ille Achis erat, non Abimelech. Nomen enim solum non uidetur conuenire: nam res gesta prope ipsis uerbis pariter designata est in Psalmis, quibus scripta est in Regnorum libro. Ideo magis mouere nos debet ad querendum sacramentum, quia nomen mutatum est. Nam neque illud sine causa factum est, quamuis sit factum; sed quia aliquid figurabat: neque hoc sine causa scriptum est, et nomine commutato.

3. uidetis certe, fratres, profunditatem sacramentorum. Si non est in mysterio, quod a puero Golias occisus est; non est in mysterio, quia immutauit uultum suum, et affectabat, et tympanizabat, et cadebat  ad ostia ciuitatis et ad ostia porte, et saliue decurrebant super barbam eius. Unde fieri potest ut non hoc aliquid significaret? quando quidem aperte dicit Apostolus: Hec autem in figura contingebant illis; scripta sunt autem propter nos, in quos finis seculorum obuenit. Si nichil significat manna, de quo dicit Apostolus: Et cibum spiritualem manducauerunt: si nichil significat quod diuisum est mare, et per medium ductus est populus, ut euaderent persecutionem Pharaonis, cum dicat Apostolus: Nolo enim uos ignorare, fratres, quia patres nostri omnes sub nube fuerunt, et omnes in Moysen baptizati sunt in nube et in mari: si nichil significat quod percussa petra aqua profluxit, cum dicat Apostolus: Petra autem erat Christus : si ergo illa nichil significant, quamuis sint gesta: si nichil denique significant duo filii Abrahe nati secundum ordinem nascendi hominum, et tamen ipsos duos filios duo Testamenta appellat Apostolus, uetus et Nouum, et dicit: Hec sunt duo Testamenta, que sunt in allegoria : si ergo illa nichil significant, que uidetis auctoritate apostolica in mysterio futurarum rerum gesta esse; debemus arbitrari nichil significare etiam hoc quod uobis ex libro Regnorum de Dauid paulo ante narraui. Non ergo nichil significat, et quod nomen mutatum est, et dictum est coram Abimelech [1 1Kb] .

4. Intendite mecum. Omnia enim que dixi modo, quasi ad manum pertinent pulsantis, nondum apertum est. Pulsauimus, cum ista diceremus; pulsastis et uos, cum ista audiretis: adhuc pulsemus orando, ut Dominus aperiat nobis [2 1Kb] . Nominum hebreorum habemus interpretationem: non defuerunt docti uiri, qui nobis nomina ex hebreo in grecam linguam, et inde in latinam transferrent. Consulentes ergo nomina ista, inuenimus interpretari Abimelech, Patris mei regnum; et interpretari Achis, Quomodo est. Hec nomina attendamus, inde incipit nobis aperiri pulsantibus. Si queris, Quid est Achis? respondetur, Quomodo est. Quomodo est, uerbum est admirantis, et non intelligentis. Abimelech, Patris mei regnum: Dauid, Manu fortis. In figura Christi Dauid, sicut Golias in figura diaboli: et quod Dauid prostrauit Goliam, Christus est qui occidit diabolum. Quid est autem Christus qui diabolum occidit? Humilitas occidit superbiam. Cum ergo Christum nomino, fratres mei, maxime nobis humilitas commendatur. uiam enim nobis fecit per humilitatem: quia per superbiam recesseramus a Deo, redire ad eum nisi per humilitatem non poteramus, et quem nobis preponeremus ad imitandum, non habebamus. Omnis enim mortalitas hominum superbia tumuerat. Et si existeret aliquis humilis uir in spiritu, sicut erant Prophete, Patriarche, dedignabatur genus humanum imitari humiles homines. Ne ergo dedignaretur homo imitari hominem humilem, Deus factus est humilis, ut uel sic superbia generis humani non dedignaretur sequi uestigia Dei.

5. Erat autem, ut nostis, sacrificium Iudeorum antea secundum ordinem Aaron in uictimis pecorum,  et hoc in mysterio: nondum erat sacrificium corporis et sanguinis Domini, quod fideles norunt, et qui Euangelium legerunt, quod sacrificium nunc diffusum est toto orbe terrarum. Proponite ergo uobis ante oculos duo sacrificia, et illud secundum ordinem Aaron, et hoc secundum ordinem Melchisedech. Scriptum est enim: Iurauit Dominus, et non penitebit eum, tu es sacerdos in eternum secundum ordinem Melchisedec . De quo dicitur: Tu es sacerdos in eternum secundum ordinem Melchisedec? De Domino nostro Iesu Christo. Quis erat Melchisedec? Rex Salem. Salem ciuitas fuit antea, illa que postea, sicut docti prodiderunt, Ierusalem dicta est. Ergo antequam ibi regnarent Iudei, ibi erat ille sacerdos Melchisedec, qui scribitur in Genesi Sacerdos Dei excelsi . Ipse occurrit Abrahe, quando liberauit Lot de manu persequentium, et prostrauit eos a quibus ille tenebatur, et liberauit fratrem: post liberationem fratris occurrit ei Melchisedec. Et tantus erat Melchisedec, a quo benediceretur Abraham. Protulit panem et uinum, et benedixit Abraham, et dedit ei decimas Abraham. uidete quid protulit, et [1 1Kb] quem benedixit. Et dictum est postea: Tu es sacerdos in eternum secundum ordinem Melchisedec. Dauid hoc in Spiritu dixit longe post Abraham: temporibus autem Abrahe fuit Melchisedec. De quo alio dicit, Tu es sacerdos in eternum secundum ordinem Melchisedec, nisi de illo cuius nostis sacrificium?

6. Sublatum est ergo sacrificium Aaron, et cepit esse sacrificium secundum ordinem Melchisedec. Ergo mutauit nescio quis uultum suum. Quis est iste nescio quis? Non sit nescio quis: notus est enim [2 1Kb] Dominus noster iehsu Christus. In corpore et sanguine suo uoluit esse salutem nostram. Unde autem commendauit corpus et sanguinem suum ? De humilitate sua. Nisi enim esset humilis, nec manducaretur, nec biberetur. Respice altitudinem ipsius: In principio erat uerbum, et uerbum erat apud Deum, et Deus erat uerbum . Ecce cibus sempiternus: sed manducant Angeli, manducant superne uirtutes, manducant celestes Spiritus, et manducantes saginantur, et integrum manet quod eos satiat et letificat. Quis autem homo posset ad illum cibum? Unde cor tam idoneum illi cibo? Oportebat ergo ut mensa illa lactesceret, et ad paruulos perueniret. Unde autem fit cibus lac? unde cibus in lac conuertitur, nisi per carnem traiiciatur? Nam mater hoc facit. Quod manducat mater, hoc manducat infans: sed quia minus idoneus est infans, qui pane uescatur, ipsum panem mater incarnat, et per humilitatem mammille et lactis succum, de ipso pane pascit infantem. Quomodo ergo de ipso pane pauit nos Sapientia Dei? Quia uerbum caro factum est, et habitauit in nobis . uidete ergo humilitatem: quia panem Angelorum manducauit homo, ut scriptum est, Panem celi dedit eis, panem Angelorum  manducauit homo : id est, uerbum illud quo pascuntur Angeli sempiternum, quod est equale Patri, manducauit homo: quia cum in forma Dei esset, non rapinam arbitratus est esse equalis Deo. Saginantur illo Angeli: sed semetipsum exinaniuit, ut manducaret panem Angelorum homo, formam serui accipiens, in similitudinem hominum factus, et habitu inuentus ut homo; humiliauit se factus obediens usque ad mortem, mortem autem crucis : ut iam de cruce commendaretur nobis caro et sanguis Domini nouum sacrificium. Quia mutauit uultum suum coram Abimelech, id est coram regno patris. Regnum enim patris, regnum erat Iudeorum. Quomodo regnum patris? Regnum Dauid, regnum Abrahe. Nam regnum Dei Patris, magis Ecclesia quam populus Iudeorum: sed secundum carnem regnum patris populus Isrel. Dictum est enim: Et dabit ei Deus sedem Dauid patris eius . Demonstratur ergo secundum carnem pater Domini esse Dauid: secundum diuinitatem autem Christus non filius, sed Dominus Dauid. Iudei uero Christum secundum carnem norunt, secundum diuinitatem non norunt. Ideo fecit illis questionem, et dixit: Cuius filium esse dicitis Christum? Et responderunt: Filium Dauid. Et ille: Quomodo ergo Dauid in spiritu uocat eum Dominum, ubi ait: Dixit Dominus Domino meo, Sede ad dexteram meam, donec ponam omnes inimicos tuos sub pedibus tuis? Si ergo Dauid in spiritu uocat eum Dominum, quomodo filius eius est? Et non potuerunt illi respondere : quia non nouerant in Domino Christo, nisi quod uidebatur oculis, non quod corde intelligebatur. Si autem intus haberent oculos sicut habebant foris, ex eo quod foris uidebant intelligerent filium Dauid; ex eo quod intus intelligebant, intelligerent Dominum Dauid.

7. Mutauit ergo uultum suum coram Abimelech. Quid est, coram Abimelech? Coram regno patris. Quid est, Coram regno patris? Coram Iudeis. Et dimisit eum, et abiit. Quem dimisit? Ipsum populum Iudeorum dimisit, et abiit. Queris modo Christum apud Iudeos, et non inuenis. Unde dimisit et abiit? Quia mutauit uultum suum. Herentes [1 1Kb] enim illi sacrificio secundum ordinem Aaron, non tenuerunt sacrificium secundum ordinem Melchisedec ; et amiserunt Christum, et ceperunt eum habere Gentes, quo non miserat ante precones. Nam ad illos precones miserat, ipsum Dauid, Abraham, Isaac et Iacob, Isaiam, Ieremiam, et ceteros Prophetas miserat, et pauci inde cognouerunt, et ipsi pauci in comparatione pereuntium: nam multi erant. Millia enim legimus fuisse. Scriptum enim est: Reliquie salue fient . Sed queris modo circumcisos christianos, et non inuenis. Erant autem de circumcisione recentibus temporibus fidei multa millia christianorum. Queris modo, et non inuenis. Merito non inuenis. Mutauit enim uultum suum coram Abimelech, et dimisit eum, et abiit. Et coram Achis mutauit uultum suum, et dimisit eum, et abiit. Ideo  enim mutata sunt nomina, ut ad mysterii significationem nos excitaret mutatio nominum: ne putaremus non narrari aut commemorari in Scripturis Psalmorum, nisi quod in libris Regnorum gestum inuenitur, et non ibi quereremus figuras futurorum, sed tanquam res gestas acciperemus. Cum ergo nomina mutantur, quid tibi dicitur? Clausum est hic aliquid; pulsa, noli herere in littera; quia littera occidit: sed desidera spiritum; spiritus enim uiuificat : intellectus spiritualis credentem saluum facit.

8. Quomodo [1 1Kb] ergo dimisit Achis regem, attendite, fratres. Achis dixi interpretari, Quomodo est. Recordamini Euangelium: quando loquebatur Dominus noster iehsu Christus de corpore suo, ait: Nisi quis manducauerit carnem meam, et biberit sanguinem meum, non habebit in se uitam: caro enim mea uere esca est, et sanguis meus uere potus est . Et discipuli eius qui eum sequebantur, expauerunt, et exhorruerunt sermonem, et non intelligentes putauerunt nescio quid durum dicere Dominum nostrum Iesum Christum, quod carnem eius quam uidebant, manducaturi erant, et sanguinem bibituri: et non potuerunt tolerare, quasi dicentes, Quomodo est? Error enim et ignorantia et stultitia in persona regis Achis. Ubi enim dicitur, Quomodo est, non intelligitur: ubi non intelligitur, tenebre ignorantie sunt. Erat ergo in illis regnum ignorantie, quasi rex Achis: id est, regnum erroris eis dominabatur. Ille autem dicebat, Nisi quis manducauerit carnem meam, et biberit sanguinem meum. Quia mutauerat uultum suum, quasi furor iste et insania uidebatur, dare carnem suam manducandam hominibus, et bibendum sanguinem. Ideo quasi insanus putatus est Dauid, quando dixit ipse Achis: Arreptitium hunc mihi adduxistis. Nonne uidetur insania, Manducate carnem meam, et bibite sanguinem meum? Et dicens, Quicumque non manducauerit carnem meam, et biberit sanguinem meum, non habebit in se uitam, quasi insanire uidetur. Sed regi Achis insanire uidetur, id est stultis et ignorantibus. Ideo dimisit eos et abiit: fugit de corde eorum intellectus, ne eum possint comprehendere. Et quid dixerunt illi? Quasi, Quomodo est, quod interpretatur Achis. Dixerunt enim: Quomodo potest hic nobis dare manducare carnem suam ? Arreptitium putabant Dominum, et nescire quid loqueretur, et insanire. Ille autem qui nouerat quod dicebat in illa mutatione uultus sui, et quasi furore et insania, sacramenta predicabat, et affectabat, et tympanizabat ad ostia ciuitatis.

9. Querendum est quid sit, et ipsum affectabat, et ad ostia tympanizabat. Non sine causa dictum est, Procidebat ad ostia porte: non sine causa dictum est, Et saliue decurrebant super barbam eius: non frustra dicta sunt. Mercede intelligentie [2 1Kb] diuturnus sermo onerosus esse non debet. Nostis, fratres, Iudeos ipsos, coram quibus ille mutauit uultum suum, et  dimisit eos, et abiit, hodie uacare. Si illi qui Christum amiserunt, quos dimisit, et abiit, habent inanem uacationem; nos habemus fructuosam uacationem, ut intelligamus Christum qui illos dimisit, et uenit ad nos. Omnia non frustra facta sunt, et in illo furore Dauid, quod dicitur affectabat, et tympanizabat ad ostia ciuitatis, et ferebatur in manibus suis, et procidebat ad ostia porte, et saliue decurrebant super barbam eius. Affectabat ille: quid est, affectabat? Affectum habebat. Quid est affectum habere? Quia compassus est infirmitatibus nostris: et ideo uoluit ipsam carnem suscipere, in qua mortem occideret. Compassus ergo nobis, affectasse dictus est. Ideo reprehendit Apostolus eos qui duri sunt et sine affectu. Reprehendens enim quosdam, ait: Sine affectu, sine misericordia . Ubi est affectus, ibi misericordia. Ubi misericordia est? Miseratus est nos desuper. Nam si exinanire se nollet, manens in ea forma in qua equalis erat Patri sempiternus, semper nos in morte remansissemus: sed ut nos de morte sempiterna liberaret, quo nos peccatum superbie perduxerat, humiliauit se, factus subditus usque ad mortem, mortem autem crucis. Ergo affectauit, quia peruenit usque ad mortem crucis. Et quoniam qui crucifigitur, in ligno extenditur; ut autem tympanum fiat, caro, id est corium, in ligno extenditur: dictum est, et tympanizabat, id est crucifigebatur, in ligno extendebatur. Affectabat, id est, affectum in nos habebat, ut animam suam poneret pro ouibus suis . Tympanizabat. Quomodo? Ad ostia ciuitatis. Ostium nobis est quod aperitur, ut credamus in Deum. Clauseramus ostia contra Christum, et aperueramus diabolo; contra uitam eternam clausum cor habebamus: ille autem Dominus Deus noster, quia clausum cor habebamus homines aduersus uitam eternam, nec poteramus uidere uerbum quod uident Angeli, cruce aperiebat corda mortalium, hoc est, tympanizabat ad ostia ciuitatis.

10. Et ferebatur in manibus suis. Hoc uero, fratres, quomodo posset fieri in homine, quis intelligat? Quis enim portatur in manibus suis? Manibus aliorum potest portari homo, manibus suis nemo portatur. Quomodo intelligatur in ipso Dauid secundum litteram. non inuenimus; in Christo autem inuenimus. Ferebatur enim Christus in manibus suis, quando commendans ipsum corpus suum, ait: Hoc est corpus meum . Ferebat enim illud corpus in manibus suis [1 1Kb] . Ipsa est humilitas Domini nostri Iesu Christi, ipsa multum commendatur hominibus. Ad ipsam nos hortatur, fratres, ut uiuamus, id est humilitatem eius imitemur: ut percutiamus Goliam, et tenentes Christum uincamus superbiam. Procidebat enim ad ostia porte. Quid est, Procidebat? Ad humilitatem se ipse deiiciebat. Quid est, ad ostia porte? Ad initium fidei, quo salui efficimur. Nemo enim incipit nisi ab initio fidei, sicut dicitur in Canticis canticorum: uenies, et pertransies ab initio fidei . uenturi sumus facie ad faciem; sicut scriptum est: Dilectissimi, filii Dei sumus, et nondum apparuit quid erimus; scimus quia cum apparuerit, similes ei erimus, quoniam uidebimus eum sicuti est . uidebimus: quando? Cum ista transierint. Audi etiam Paulum apostolum: uidemus nunc per speculum in enigmate, tunc autem facie ad faciem . Antequam ergo uideamus facie ad faciem uerbum, quod uident Angeli, opus nobis est adhuc ostiis porte, ad que procidit Dominus, humilians se usque ad mortem.

11. Quid est quod saliue decurrebant super barbam eius? In hoc enim immutauit uultum suum coram Abimelech, uel Achis, et dimisit eum, et abiit. Non intelligentes dimisit. Ad quos abiit? Ad Gentes. Ergo nos intelligamus quod ipsi non potuerunt. Decurrebant super barbam Dauid saliue: quid sunt saliue? Quasi uerba infantilia: saliue enim currunt infantibus. Nonne erant tanquam infantilia uerba: Manducate carnem meam, et bibite sanguinem meum? Sed ista infantilia uerba tegebant uirtutem ipsius. uirtus enim in barba intelligitur. Saliue igitur decurrentes super barbam eius, quid sunt, nisi uerba infirma uirtutem eius tegentia? Intellexit, ut arbitror, Sanctitas uestra titulum psalmi huius. Si uelimus iam Psalmum exponere, timendum est ne illa que audistis labantur de cordibus uestris. Titulum psalmi huius exposuerimus in nomine Domini nostri Iesu Christi: quoniam crastinus dies dominicus est, et debemus uobis sermonem, differamus in crastinum, ut etiam Psalmi textum libenter audiatis.



SERMO II, HABITUS DIE DOMINICO.

1. Qui hesterno die adfuistis, non dubito quod memineritis pollicitationis nostre. Tempus enim iam est in nomine Domini debitum soluere. Ipse inspirauit ut promitteremus, ipse dabit ut soluamus, semper existentes debitores caritatis. Ipsa est enim que semper redditur, et semper debetur, sicut dicit Apostolus: Nemini quidquam debeatis, nisi ut inuicem uos diligatis . Psalmi huius titulum heri exposuimus; cuius expositio cum nos diutius retineret, eiusdem psalmi textum exponendum distulimus. Audiamus ergo quid Spiritus sanctus per os Prophete sancti sui dicat in isto sermone Psalmi, quod congruat titulo quem hesterno die tractauimus. Qui non adfuerunt, tanquam [1 1Kb] et hoc debitum petunt: sed ne forte per alias tantas moras [2 1Kb] , fraudemus eos quibus iam reddendum est quod debemus, breuiter commemoratum agnoscant, quantum possunt, qui hodie adsunt et heri non adfuerunt. Si quid autem eos mouet quod diligentius interrogare debeant, patentes aures nostras inuenient in nomine Christi aliis temporibus, ne ista occupentur [3 1Kb] .

2. Diximus scriptum esse in libro Regnorum, quod Dauid cum fugeret Saül, latere uoluit apud regem  quemdam Geth, nomine Achis. Sed cum gloria eius ibi fuisset commemorata, ne per liuorem idem rex ad quem confugerat, aliquid in eum machinaretur, finxit insaniam, et quasi furore correptus, mutauit uultum suum, et, sicut legimus, affectabat, et tympanizabat ad ostia ciuitatis, et ferebatur in manibus suis, et procidebat ad ostia porte. Et dixit rex Achis: Quid huc mihi adduxistis istum? Numquid arreptitium ego opus habeo? Et sic eum dimisit, ut impleatur quod hic scriptum est, Mutauit uultum suum, et dimisit eum, et abiit. Dimisit autem regem Achis: hic uero dictum est quod mutauit uultum suum coram Abimelech, et dimisit eum, et abiit. Diximus autem nomina mutata esse, ut sacramentum ostenderetur: ne si idem nomen repetitum esset in titulo Psalmi, non nobis prophetasse aliquid in sacramento, sed quasi gesta narrasse uideretur. Utrumque ergo nomen magnum continet sacramentum. Nam Achis interpretatur, Quomodo est: Abimelech interpretatur, Patris mei regnum. In illo uerbo quod dicitur, Quomodo est, ignorantia significatur, ut uerbum mirantis et non agnoscentis intelligas: in isto autem quod dicitur Abimelech, regnum Iudeorum significatur. Ex Christi enim persona potest dici, Patris mei regnum; quia pater ipsius secundum carnem, Dauid; et regnum Dauid erat in gente Iudeorum. Coram regno ergo patris sui mutauit uultum suum, et dimisit eum, et abiit; quia erat ibi sacrificium secundum ordinem Aaron, et postea ipse de corpore et sanguine suo instituit sacrificium secundum ordinem Melchisedec. Mutauit ergo uultum suum in sacerdotio, et dimisit gentem Iudeorum, et uenit ad Gentes. Quid est ergo, Affectabat? Affectu plenus erat. Quid enim tam plenum affectu, quam misericordia Domini nostri Iesu Christi, qui uidens infirmitatem nostram, ut nos a sempiterna morte liberaret, temporalem mortem cum tanta iniuria contumeliaque suscepit? Et tympanizabat: quia tympanum non fit nisi cum corium in ligno extenditur; et tympanizabat Dauid significans quod crucifigendus esset Christus. Tympanizabat autem ad ostia ciuitatis: que sunt ostia ciuitatis, nisi corda nostra que clauseramus contra Christum, qui de tympano crucis aperuit corda mortalium? Et ferebatur in manibus suis: quomodo ferebatur in manibus suis? Quia cum commendaret ipsum corpus suum et sanguinem suum, accepit in manus suas quod norunt fideles; et ipse se portabat quodam modo, cum diceret: Hoc est corpus meum . Et procidebat ad ostia porte: id est, humiliauit se. Hoc est enim procidere usque ad initium fidei nostre. Ostium enim porte initium fidei, unde incipit Ecclesia, et peruenit usque ad speciem: ut cum credit ea que non uidet, mereatur perfrui, cum facie ad faciem uidere ceperit. Sic se habet titulus Psalmi; breuiter audiuimus: audiamus iam ipsa uerba affectantis et tympanizantis ad portam ciuitatis.

3. [uers. 2.] Benedicam Dominum in omni tempore, semper laus eius in ore meo. Dicit Christus, dicat et christianus; quia et christianus in corpore Christi est; et propterea Christus homo, ut posset esse christianus  angelus, qui ait [1 1Kb] , Benedicam Dominum. Quando benedicam Dominum? Quando tibi benefacit? quando abundant secularia? quando multum abundat frumenti, olei, uini, auri, argenti, mancipiorum, pecorum, salusque ista mortalis inuulnerata et incorrupta persistit, ea que nascuntur crescunt omnia, nichil immatura morte subtrahitur, felicitas tota abundat in domo, circumfluunt omnia, tunc benedices Dominum? Non: sed in omni tempore. Ergo et tunc, et quando ista secundum tempus et secundum flagella Domini Dei nostri turbantur, auferuntur, minus nascuntur, iam nata dilabuntur. Fiunt enim hec, et inde sequitur penuria, egestas, labor, dolor et tentatio. Sed tu qui cantasti, Benedicam Dominum in omni tempore, semper laus eius in ore meo, et quando ista dat, benedic; et quando ista tollit, benedic. Quia ille dat, ille tollit: sed seipsum a benedicente se non tollit.

4. Quis est autem qui benedicit Dominum in omni tempore, nisi humilis corde? Ipsam enim humilitatem docuit Dominus noster in corpore et sanguine suo: quia cum commendat corpus et sanguinem suum, humilitatem suam commendat, in eo quod in ipsa historia scriptum est, in illo quasi furore Dauid, quod pretermisimus, Et saliue decurrebant super barbam eius. Cum legeretur Apostolus, audistis ipsas saliuas, sed decurrentes super barbam. Dicit aliquis, Quas saliuas audiuimus? Nonne modo lectus est Apostolus, cum diceret: Iudei signa petunt, et Greci sapientiam querunt? Modo lectum est: Nos autem predicamus, inquit, Christum crucifixum  Iudeis quidem scandalum, Gentibus autem stultitiam; ipsis uero uocatis Iudeis et Grecis, Christum Dei uirtutem et Dei Sapientiam: quia quod stultum est Dei, sapientius est hominibus; et quod infirmum est Dei, fortius est quam homines . Saliue enim significant stultitiam, saliue significant infirmitatem. Sed si quod stultum est Dei, sapientius est hominibus, et quod infirmum est Dei, fortius est quam homines: non tanquam saliue offendant, sed attende, quia super barbam decurrunt. Quomodo enim saliuis infirmitas, sic barba uirtus ostenditur. Texit ergo uirtutem suam corpore infirmitatis sue: et quod forinsecus infirmabatur, tanquam in saliua apparebat; intus autem diuina uirtus tanquam barba tegebatur. Ergo humilitas nobis commendatur. Esto humilis, si uis benedicere Dominum in omni tempore, et semper laus eius sit in ore tuo. Quia Iob non tantum benedixit Dominum, quando abundabant illi omnia, quibus eum legimus diuitem fuisse et felicem, et pecore, et seruis, et domo, felicem filiis, et omnibus rebus. Ablata sunt omnia uno tempore, et impleuit quod in hoc psalmo scriptum est, dicens: Dominus dedit, Dominus abstulit; sicut Domino placuit, ita factum est: sit nomen Domini benedictum . Ecce habes exemplum benedicentis Dominum in omni tempore.

5. [uers. 3.] Quare autem benedicit Dominum homo in omni tempore? Quia humilis est. Quid est esse  humilem? Nolle in se laudari. Qui in se uult laudari, superbus est. Qui superbus non est, humilis est. Non uis ergo esse superbus? Ut possis esse humilis, dic quod dictum est: In Domino laudabitur anima mea; audiant mansueti, et letentur. Ergo qui non in Domino uolunt laudari, non sunt mansueti; sed truces, asperi, elati, superbi. Iumenta mansueta uult habere Dominus: esto iumentum Domini, id est, esto mansuetus. Sedet ille super te, ipse regit te: noli timere ne offendas, et eas in preceps. Infirmitas quidem tua est, sed attende quis tibi presideat. Pullus asini es, sed Christum portas. Nam et ipse in pullo asini uenit ad ciuitatem, et fuit illud iumentum mansuetum. Numquid laudabatur iumentum illud? Numquid iumento dicebatur: Hosanna, fili Dauid, benedictus qui uenit in nomine Domini ? Asellus portabat: sed ille qui portabatur, a precedentibus et consequentibus laudabatur. Et dicebat forte iumentum: In Domino laudabitur anima mea; audiant mansueti, et letentur. Nunquam illud dixit ille asinus, fratres: sed dicat illud populus qui imitatur iumentum illud, si uult portare Dominum suum. Irascitur forte populus, quia comparatur asello in quo sedit Dominus; et dicent mihi aliqui superbi et elati: Ecce asinos nos fecit. Sit asinus Domini quisquis hoc dicit; ne sit equus et mulus, quibus non est intellectus. Nostis enim psalmum ubi dicitur: Nolite esse sicut equus et mulus, quibus non est intellectus . Equus enim et mulus erigunt ceruicem aliquando, et sua ferocitate excutiunt a se sessorem. Domantur frenis, camo, uerberibus, donec discant subesse, et portare dominum suum. Tu autem antequam freno tundantur ora tua, esto mansuetus, et porta Dominum tuum: noli in te uelle laudari, sed laudetur ille qui super te sedet, et dices: In Domino laudabitur anima mea, audiant mansueti, et letentur. Nam quando audiunt non mansueti, non letantur, sed irascuntur: et ipsi sunt qui dicunt quod asinos eos fecerimus. Qui autem mansueti sunt, dignentur audire et esse quod audiunt.

6. [uers. 4.] Sequitur, Magnificate Dominum mecum. Quis est iste qui exhortatur ut magnificemus cum illo Dominum? Quisquis est, fratres, in corpore Christi, ad hoc debet dare operam, ut magnificetur cum illo Dominus. Amat enim Dominum quisquis est iste. Et quomodo illum amat? Ut non inuideat coamatori suo. Quisquis enim amat carnaliter, necesse est ut cum zelo pestifero amet: si forte pro magno nudam uidere potuerit, quam pestifero amore desiderauit, numquid uult ut uideat illam et alius? Necesse est ut zelo et liuore saucietur, si et alius eam uiderit [1 1Kb] . Et sic seruatur castitas, si aut ille uideat cui licet, et alius non uideat, aut nec ipse. Non sic est Sapientia Dei: uidebimus illam facie ad faciem, et omnes uidebimus, et nemo [2 1Kb] ibi zelabit. Omnibus se exhibet, et integra est, et casta est omnibus. Illi mutantur in eam, et ipsa in eos non mutatur. Ipsa est ueritas, ipsa est  Deus. Numquid aliquando audistis, fratres, quod potuerit commutari Deus noster? Supereminens omnibus ueritas est, uerbum Dei est, Sapientia Dei est, per quem facta sunt omnia: habet amatores suos. Sed quid dicit amator ipsius? Magnificate Dominum mecum. Nolo solus magnificare Dominum, nolo solus amare, nolo solus amplecti. Non enim si ego amplexus fuero, non habet alius ubi manus ponat. Latitudo tanta est in ipsa Sapientia, ut omnes anime amplectantur et perfruantur. Et quid dicam, fratres? Erubescant qui sic amant Deum, ut inuideant aliis? Aurigam perditi homines amant, et quisquis amauerit aurigam aut uenatorem, uult ut totus populus cum illo amet; et hortatur, et dicit: Amate mecum illum pantomimum, amate illam mecum et illam turpitudinem. Clamat ille in populo, ut ametur cum illo turpitudo: et christianus non clamat in Ecclesia, ut ametur cum illo ueritas Dei! Excitate ergo in uobis amorem, fratres, et clamate unicuique uestrorum, et dicite: Magnificate Dominum mecum. Sit in uobis iste feruor. Quare uobis recitantur ista, et exponuntur? Si amatis Deum, rapite omnes ad amorem Dei qui uobis iunguntur, et omnes qui sunt in domo uestra: si amatur a uobis corpus Christi, id est unitas Ecclesie, rapite eos ad fruendum, et dicite: Magnificate Dominum mecum.

7. [uers. 4.] Et exaltemus nomen eius in idipsum. Quid est, exaltemus nomen eius in idipsum? Hoc est, in unum. Nam multi codices sic habent: Magnificate Dominum mecum, et exaltemus nomen eius in unum. Siue in idipsum dicatur, siue in unum; hoc idem dicitur. Ergo rapite quos potestis, hortando, portando [1 1Kb] , rogando, disputando, rationem reddendo, cum mansuetudine, cum lenitate: rapite ad amorem; ut si magnificant Dominum, in unum magnificent. Et pars Donati uidetur sibi magnificare Dominum: quid eos offendit orbis terrarum? Dicamus illis, fratres: Magnificate Dominum mecum, et exaltemus nomen eius in unum. Quare in precisione uultis magnificare Dominum? Ille unus est, quare duos populos uultis facere Deo? Quare uultis dissipare corpus Christi? Certe enim ipse pendebat in cruce, quando tympanizabat: et cum penderet in cruce, emisit spiritum; et uenerunt illi qui eum suspenderant, et inuenerunt eum emisisse spiritum, et non illi fregerunt crura: latronibus autem adhuc in cruce uiuentibus fregerunt , ut per ipsum dolorem compendio mortis ab illo cruciatu liberarentur, quomodo solebat crucifixis fieri. Ergo uenit persecutor, inuenit Dominum quiete deposuisse spiritum: quia ipse dixit, Potestatem habeo ponendi animam meam . Pro quibus posuit animam suam? Pro uniuersa plebe sua, pro toto corpore suo. uenit ergo persecutor, et non fregit crura Christi: uenit Donatus et disrupit Ecclesiam Christi. Integrum corpus Christi in cruce inter manus persecutorum est, et inter manus Christianorum non est integrum corpus Ecclesie. Clamemus  ergo, fratres, cum gemitu quantum possumus, dicentes: Magnificate Dominum mecum, et exaltemus nomen eius in unum. Ecclesia enim illis clamat: uox est Ecclesie, clamans illis qui se preciderunt [1 1Kb] . Unde enim disrupti sunt? Per superbiam. Docet autem Christus humilitatem, cum commendat corpus et sanguinem suum: quod diximus Sanctitati uestre in hoc Psalmi textu agi et celebrari, ubi commendatur corpus et sanguis Christi, ubi commendatur humilitas Christi, quam pro nobis suscipere dignatus est.

8. [uers. 5.] Inquisiui Dominum, et exaudiuit me. Ubi exaudiuit Dominus? Intus. Ubi dat? Intus. Ibi oras, ibi exaudiris, ibi beatificaris. Orasti [2 1Kb] , exauditus es, beatificatus es; et non scit qui iuxta te stat: gestum est totum in occulto, sicut Dominus in Euangelio dicit: Intra in cubiculum tuum, claude ostium tuum, et ora in occulto, et Pater tuus qui uidet in occulto, reddet tibi . Cum ergo intras cubiculum tuum, intras cor tuum. Beati qui gaudent quando intrant ad cor suum, et nichil mali ibi inueniunt. Attendat Sanctitas uestra: quomodo nolunt intrare domos suas qui habent malas uxores, quomodo exeunt ad forum, et gaudent; cepit hora esse, qua intrent in domum suam, contristantur: intraturi sunt enim ad tedia, ad murmura, ad amaritudines, ad euersiones; quia non est domus composita, ubi inter uirum et uxorem pax nulla est; et melius illi est foris circumire. Si ergo miseri sunt, qui cum redeunt ad parietes suos, timent ne aliquibus suorum perturbationibus euertantur; quanto sunt miseriores, qui ad conscientiam suam redire nolunt, ne ibi litibus peccatorum euertantur! Ergo ut possis libens redire ad cor tuum, munda illud: beati enim mundi corde, quoniam ipsi Deum uidebunt . Aufer inde cupiditatum sordes, aufer labem auaritie, aufer tabem superstitionum, aufer sacrilegia et malas cogitationes; odia, non dico aduersus amicum, sed etiam aduersus inimicum: aufer ista omnia; intra in cor tuum, et gaudebis ibi. Cum ibi ceperis gaudere, ipsa munditia cordis tui delectabit te, et faciet orare: quomodo si uenias ad aliquem locum, silentium est ibi, forte quies est ibi, mundus est locus; Oremus hic, dicis: et delectat te compositio loci, et credis quod ibi te exaudiat Deus. Si ergo loci uisibilis te delectat munditia, quare te non offendit immunditia cordis tui? Intra, munda omnia, leua oculos tuos ad Deum, et statim te exaudiet. Clama, et dic: Inquisiui Dominum, et exaudiuit me; et ex omnibus tribulationibus meis eruit me. Quare? Quia cum fueris illuminatus, cum ceperis hic habere bonam conscientiam, restant tribulationes, quia restat aliquid infirmum, donec mors absorbeatur in uictoriam, et mortale hoc induat immortalitatem : necesse est ut in hoc seculo flagelleris; necesse est ut aliquas tentationes suggestionesque patiaris. Mundabit Deus omnia, eruet te ab omni tribulatione, ipsum quere.

 9. Inquisiui Dominum, et exaudiuit me. Qui ergo non exaudiuntur, non Dominum querunt. Intendat Sanctitas uestra: non dixit, Inquisiui aurum a Domino, et exaudiuit me; inquisiui a Domino senectutem, et exaudiuit me; inquisiui a Domino hoc aut illud, et exaudiuit me. Aliud est aliquid inquirere a Domino, aliud ipsum Dominum inquirere. Inquisiui, inquit, Dominum, et exaudiuit me. Tu autem quando oras, et dicis, Occide illum inimicum meum; non Dominum inquiris, sed quasi facis te iudicem super inimicum tuum, et facis  questionarium Deum tuum. Unde scis ne melior te sit cuius mortem queris? Eo ipso forte, quia ille non querit tuam. Ergo noli aliquid a Domino extra querere, sed ipsum Dominum quere, et exaudiet te, et adhuc te loquente dicet, Ecce adsum . Quid est, Ecce adsum? Ecce presens sum, quid uis, quid a me queris? Quidquid tibi dedero, uilius est quam ego: meipsum habe [1 1Kb] , me fruere, me amplectere: nondum potes totus [2 1Kb] ; ex fide continge me, et inherebis mihi , et cetera onera tua ego a te deponam, ut totus mihi inhereas, cum hoc mortale tuum ad immortalitatem conuertero ; ut sis equalis Angelis meis , et semper uideas faciem meam, et gaudeas, et gaudium tuum nemo auferet a te ; quia inquisisti Dominum, et exaudiuit te, et ex omnibus tribulationibus tuis eruit te.

10 [uers. 6.] Diximus  quis esset exhortator, amator ille, qui non solus uult amplecti quod amat, et dicit: Accedite ad eum, et illuminamini. Dicit enim quod ipse probauit. Spiritualis enim quidam in corpore Christi, uel etiam ipse Dominus noster iehsu Christus secundum carnem, caput exhortans membra cetera, quid dicit? Accedite ad eum, et illuminamini. Aut potius christianus aliquis spiritualis ad ipsum Dominum nostrum Iesum Christum inuitat ut accedamus. Sed accedamus ad eum, et illuminemur; non quomodo ad eum accesserunt Iudei, ut tenebrarentur. Accesserunt enim ad illum, ut crucifigerent: nos ad eum accedamus, ut corpus et sanguinem eius accipiamus. Illi de crucifixo tenebrati sunt: nos manducando crucifixum et bibendo illuminamur. Accedite ad eum, et illuminamini, ecce Gentibus dicitur. Crucifixus Christus inter Iudeos erat seuientes et uidentes, Gentes absentes erant: ecce illi accesserunt qui in tenebris erant, et qui non uiderunt illuminati sunt. Unde accedunt Gentes? Fide sectando, corde inhiando, caritate currendo. Pedes tui, caritas tua est. Duos pedes habeto, noli esse claudus. Qui sunt duo pedes? Duo precepta dilectionis, Dei et proximi. Istis pedibus curre ad Deum, accede ad illum:  quia et ut curreres ipse hortatus est, et ipse suum lumen aspersit sic, ut magnifice et diuine se sequi possitis [1 1Kb] . Et uultus uestri non erubescent. Accedite, inquit, ad eum, et illuminamini: et uultus uestri non erubescent. Non erubescet uultus nisi superbi. Quare? Quia elatus uult esse, et quando fuerit passus contumeliam, aut ignominiam, aut casum secundum seculum, aut aliquam afflictionem, erubescit. Sed noli timere, accede ad eum, et non erubesces. Quidquid fecerit tibi inimicus, uidetur te superior esse apud homines: sed tu apud Deum superior illo es. Ego cepi, ego ligaui, ego interfeci. Quam superiores sibi uidentur qui ista dicunt! Quam superiores uidebantur sibi Iudei quando Dominum colaphizabant, quando spuebant in faciem eius, et de canna percutiebant caput, quando spinis coronabant, quando tunica ignominiosa circumdabant! Quam superiores erant! Et ille uidebatur inferior, quia procidebat ad ostia porte: sed ille non erubescebat. Lumen enim erat uerum, quod illuminat omnem hominem uenientem in hunc mundum . Sicut ergo lumen non potest confundi, sic et illuminatum confundi non sinit. Accedite ergo ad eum, et illuminamini; et uultus uestri non erubescent.

11. [uers. 7, 8.] Sed dicit aliquis, Quomodo ad eum accedo? Tantis malis, tantis peccatis oneratus sum, tanta scelera clamant de conscientia mea, quomodo audeo accedere ad Deum? Quomodo? Si humiliaueris te per penitentiam. Sed erubesco, ais, penitentiam agere. Accede ergo ad eum, et illuminaberis, et uultus tuus non erubescet. Si enim timor erubescendi reuocat te a penitentia, penitentia autem facit te accedere ad Deum: non uides quia penam gestas in uultu, quia ideo erubuit uultus tuus, quoniam non accessit ad Deum: ideo non accessit, quia non uult agere penitentiam? Sicut attestatur propheta: Iste inops clamauit, Et Dominus exaudiuit eum. Docet te quomodo exaudiaris. Ideo non exaudiris, quia diues es. Ne  forte clamabas, et non exaudiebaris, audi quare: Iste inops clamauit, et Dominus exaudiuit eum. Inops clama, et exaudit Dominus. Et quomodo clamabo inops? Ut etsi habes aliquid, non inde presumas de uiribus tuis: ut intelligas te indigentem, ut intelligas te tamdiu esse pauperem, quamdiu non habes illum qui facit te diuitem. Quomodo autem Dominus exaudiuit eum? Et ex omnibus, inquit, tribulationibus eius saluum fecit eum. Et quomodo saluos facit ab omnibus tribulationibus? Immittet Angelus Domini in circuitu timentium eum, et eruet eos. Sic scriptum est, fratres; non quomodo habent aliqui mendosi codices, Immittet Angelum Dominus in circuitu timentium eum, et eruet eos: sed sic, Immitte Angelus Domini in circuitu timentium eum, et eruet eos. Quem hic dixit Angelum Domini, qui immittet in circuitu timentium eum, et eruet eos? Ipse Dominus noster iehsu Christus in prophetia dictus est magni consilii Angelus, magni consilii nuntius: sic illum dixerunt Prophete  Ipse ergo  magni consilii Angelus, id est nuntius, immittet in eos qui timent Dominum, et eruet sos. Noli ergo timere ne lateas: ubicumque Dominum timueris, nouit te ille Angelus qui immittet in circuitu, et eruet te.

12. [uers. 9.] Aperte modo de ipso sacramento uult dicere, quo [1 1Kb] ferebatur in manibus suis. Gustate, et uidete quoniam [2 1Kb] suauis est Dominus. Nonne aperit se [3 1Kb] Psalmus, et ostendit tibi illam quasi insaniam et furorem constantem, sanam insaniam et sobriam ebrietatem illius Dauid, qui in figura nescio quid ostendebat, quando illi ex persona regis [4 1Kb] Achis dixerunt, Quomodo est? quando dicebat Dominus, Nisi quis manducauerit carnem meam, et biberit sanguinem meum, non habebit in se uitam? Et illi in quibus regnabat Achis, id est, error et ignorantia, quid dixerunt? Quomodo iste poterit nobis dare carnem suam manducare ? Si ignoras, gusta, et uide quoniam suauis est Dominus: si autem non intelligis, rex es Achis. Immutabit faciem suam Dauid, et recedet a te, et dimittet te, et abibit.

13. Beatus uir qui sperat in eum. Hoc quid opus est diu exponi? Quisquis non sperat in Domino, miser est. Quis est qui non sperat in Domino? Qui in se sperat. Aliquando quod peius est, fratres mei, attendite, aliquando homines nolunt sperare in se, sed in aliis hominibus. Salua salute Gaii Seii, nichil mihi potes facere. Et forte loquitur de homine iam mortuo. In ista ciuitate dicit, Salua salute illius, et ille in aliis locis forte mortuus est. Et quam cito dicunt homines hoc: et non dicunt, Credo Deo, quia non te permittit nocere mihi. Non dicunt, Credo Deo meo, quia etsi te permiserit ad aliquid meum, ad animam meam non te permittet. Sed cum dicunt, Salua salute illius, nec ipsi uolunt habere salutem, et illos grauant per quos putant habere salutem.

14. [uers. 10.] Timete Dominum, omnes sancti eius, quia nichil deest timentibus eum. Multi enim propterea nolunt [5 1Kb] timere Dominum, ne famem patiantur. Dicitur illis: Nolite fraudem facere. Et dicunt: Unde me pasco? Non potest ars sine impostura esse, non potest negotium esse sine fraude. Sed fraudem punit Deus. Time Deum. Sed si timuero Deum, non habebo unde uiuam. Timete Dominum, omnes sancti eius, quoniam nichil deest timentibus eum. Copiam promittit trepido, et dubitanti ne si forte timuerit Dominum deserant illum superflua. Pascebat te Dominus contemnentem se, et deseret te timentem se? Attende, et noli dicere: Ille diues est, et ego pauper sum: ego timeo Dominum, ille non timendo quantum acquisiuit, et ego timendo nudus sum! uidete quid sequitur: Diuites eguerunt et esurierunt, inquirentes autem Dominum non minuentur omni bono. Si ad litteram accipias, uidetur te fallere.  Respicis enim multos diuites iniquos mori in diuitiis suis, non factos fuisse pauperes, cum uiuunt; uides illos senescere, perduci ad ultimum uite inter magnas copias diuitiarum, celebrari eis pompam funeris in magnis effusionibus, perduci usque ad sepulcrum diuitem, qui et exspirauit in lectis eburneis, circumflente [1 1Kb] familia suorum; et dicis in animo tuo, si forte nosti aliqua et peccata et scelera ipsius: Ego noui quanta fecerit iste homo; ecce senuit, mortuus est in lecto suo, deducunt illum sui, pompa tanta funeris celebratur: ego noui que fecerit; decepit me Scriptura, et fefellit, ubi audio et canto: Diuites eguerunt et esurierunt. Quando iste inops fuit? quando esuriuit? Inquirentes autem Dominum non minuentur omni bono . Quotidie ad basilicam surgo, quotidie genuflecto, quotidie inquiro Dominum, et nichil boni habeo: iste non inquisiuit Dominum, et inter tanta bona defunctus est! Sic cogitantem suffocat laqueus scandali. Escam enim mortalem querit in terra, et ueram mercedem non querit in celo, et mittit caput in laqueum diaboli, constringuntur ei fauces, et tenet diabolus ad malefaciendum, ut sic imitetur illum diuitem, quem uidet in tanta copia defunctum.

15. Noli ergo sic intelligere. Et quomodo intelligam? In bonis spiritualibus. Sed ubi sunt? Non uidentur oculis, sed corde. Non uideo ipsa bona. uidet illa qui amat. Iustitiam non uideo [2 1Kb] . Non enim aurum est, non enim argentum est. Si aurum esset, uideres: quia fides est, non uides. Et si non uides fidem, quare amas seruum fidelem? Interroga teipsum, qualem seruum diligis. Forte habes seruum formosum, staturosum, bene compositum; sed furem, nequam, fraudulentum: habes autem alium forte paruum statura, deformem facie, colore tetro; sed fidelem, parcum, sobrium: attende, rogo te, quem istorum duorum diligis? Si oculos carnis interrogas, uincit apud te pulcher iniustus; si oculos cordis, uincit deformis fidelis. uides ergo, quod uis ut exhibeat tibi alter, id est fidem, exhibe illi et tu. Quare gaudes ad eum qui fidem tibi exhibet, et laudas eum de his bonis que non uidentur nisi oculo cordis? Cum repletus fueris spiritualibus diuitiis, pauper eris [3 1Kb] ? Et ille diues ideo fuit, quia habebat lectum eburneum; et tu pauper es, cuius cubiculum cordis plenum est tantis gemmis uirtutum, iustitie, ueritatis, caritatis, fidei, patientie et tolerantie! Explica diuitias tuas, si habes illas, et compara diuitiis diuitum. At ille in mercatu inuenit mulas pretiosas, et emit eas. Si fidem inuenires uenalem, quantum pro illa dares, quam te uoluit Deus gratis habere, et ingratus es? Egent ergo illi diuites, egent: et, quod est grauius, pane egent. Ne forte putetis, quia auro egent et argento, quanquam et hoc egeant. Quantum habuit quidam, et quid eum satiauit? Sic mortuus est egens, quia plura uolebat acquirere  quam tenebat. Egent et pane. Quare egent et pane? Si non intelligis panem, ille dixit [1 1Kb] : Ego sum panis uiuus, qui de celo descendi ; et: Beati qui esuriunt, et sitiunt iustitiam, quoniam ipsi saturabuntur . Inquirentes autem Dominum non minuentur omni bono. Sed quo bono iam diximus.

16. [uers. 12.] uenite, filii, audite me, timorem Domini docebo uos. Putatis [2 1Kb] , fratres, quia ego dico: putate quia Dauid dicit, putate quia Apostolus dicit: imo putate quia ipse Dominus noster iehsu Christus dicit: uenite, filii, audite me. Audiamus illum simul, audite illum per nos: docere enim uult ille humilis, ille tympanizans, ille affectans, docere nos uult. Et quid dicit? uenite, filii, audite me, timorem Domini docebo uos. Doceat ergo, prebeamus aurem, prebeamus cor. Non aperiamus aures carnis, et cordis claudamus; sed sicut ipse dixit in Euangelio, Qui habet aures audiendi, audiat . Quis nolit [3 1Kb] audire docentem Christum per Prophetam?

17. [uers. 13.] Quis est homo qui uult uitam, et diligit dies uidere bonos? Interrogat. Nonne omnis in uobis respondet, Ego? An quisquam est in uobis qui non diligit uitam, id est, qui non uult uitam, et non diligit dies uidere bonos? Nonne quotidie hoc murmuratis, et hoc dicitis: Quamdiu ista patimur? Quotidie peiora et peiora: apud parentes nostros fuerunt dies letiores, fuerunt dies meliores. O si interrogares ipsos parentes tuos, similiter tibi de diebus suis murmurarent. Puerunt beati patres nostri, nos miseri sumus, malos dies habemus: dominatus est ille, putabamus quia illo mortuo posset aliquod refrigerium dari; deteriora uenerunt. O Deus, ostende nobis dies bonos! Quis est homo, qui uult uitam, et diligit uidere dies bonos? Non hic querat dies bonos. Bonam rem querit, sed non in regione eius illam querit. Quomodo si aliquem iustum quereres in ea patria, ubi non habitaret, diceretur tibi: Bonum uirum queris, magnum uirum queris, quere illum, sed noli hic, superfluo hic eum queris, nunquam eum inuenturus es. Dies bonos queris, simul eos queramus, nolite hic. Sed habuerunt illos patres nostri. Fallimini: omnes hic laborauerunt. Legite Scripturas: ideo uoluit Deus ut scriberentur, ut nos consolaremur. Temporibus Elie fuit fames, passi sunt eam patres nostri. Capita iumentorum mortuorum auro uendebantur, occiderunt suos, et comederunt eos: et due mulieres statuerunt inter se ut occiderent filios suos, et manducarent; occidit una filium suum, et manducauerunt eum ambe; alia nolebat occidere filium suum, et exigebat illa que prior occiderat filium suum; et talis rixa uenit ante regem, adduxerunt se ante regem, contendentes de interfectione filiorum . De talibus cibis auertat Deus ea que legimus. Semper dies mali in seculo, sed semper dies boni in Deo. Habuit dies bonos Abraham, sed intus in corde: habuit dies malos, quando a fame mutauit regionem, et querebat  cibum . Sic omnes quesierunt. Paulus habuit dies bonos, qui dicit: In fame et siti, in frigore et nuditate ? Sed non irascantur serui: ipse Dominus non habuit dies bonos in hoc seculo; contumelias, iniurias, crucem, et tanta mala patiebatur.

18. [uers. 14.] Non ergo christianus murmuret, uideat cuius uestigia sequatur. Sed si dies bonos amat, audiat docentem et dicentem: uenite, filii, audite me, timorem Domini docebo uos. Quid uis? uitam et dies bonos. Audi, et fac: Contine linguam tuam a malo. Fac illud. Nolo, dicit homo miser: et linguam meam nolo continere a malo, et uitam uolo, et dies bonos. Si operarius tuus tibi diceret: Et uasto istam uineam, et exigo a te mercedem: adduxisti me ad uineam ut falcitem illam et putem, concido omnia ligna utilia, precidam ipsa robora uitium, ut non hic habeas quod colligas, et cum fecero ista, redditurus es mihi laborem meum. Nonne insanum illum diceres? nonne illum de domo tua repelleres, antequam mitteret manum ad falcem? Tales sunt homines, qui et facere uolunt mala, et iurare mendacium, et blasphemare contra Deum, et murmurare, et fraudem facere, et inebriari, et litigare, et adulterari, et ligaturas adhibere, et ire ad sortilegos, et dies bonos uidere. Dicitur illi: Non potes male faciens querere bonam mercedem. Si tu iniustus es, iniustus erit et Deus? Ergo quid faciam? Quid uis? uitam uolo, dies bonos uolo. Contine linguam tuam a malo, et labia tua ne loquantur dolum: id est, nulli fraudem, nulli mendacium.

19. [uers. 15.] Sed quid est, Declina a malo? Parum est nulli noceas, nullum occidas, non fureris, non adulteres, non fraudem facias, non falsum testimonium dicas. Declina a malo: cum declinaueris, dicis: Securus sum, perfeci omnia, habebo uitam, uidebo dies bonos. Non solum declina a malo; sed, et fac bonum. Parum est ut non exspolies: uesti nudum. Si non exspoliaueris, declinasti a malo: sed non facies bonum, nisi cum peregrinum susceperis in domum tuam. Ergo sic declina a malo, ut facias bonum. Quere pacem, et sequere eam. Non tibi dixit, habebis hic pacem: quere illam, et sequere eam. Quo illam sequor? Quo precessit. Dominus enim est pax nostra, resurrexit et ascendit in celum. Quere pacem, et sequere illam: quia et tu cum surrexeris, hoc mortale mutabitur, et amplecteris pacem, ubi tibi nemo molestus erit. Ibi enim est perfecta pax, ubi non esuries. Nam hic tibi pacem facit panis: subduc panem, et uide quale bellum erit intra uiscera tua. Ipsi iusti quomodo gemunt hic, fratres? ut sciatis quia querimus hic pacem, consequemur autem in fine. Sed ex parte hic habeamus, ut ex toto illic habere mereamur. Quid est, ex parte? Concordes simus hic, diligamus proximum quomodo nos. Sic dilige fratrem quomodo teipsum, habe cum illo pacem. Sed non possunt nisi existere rixe alique, quomodo inter fratres et inter sanctos exstiterunt, inter Barnabam et Paulum : sed non que occiderent concordiam, non que interimerent caritatem. Nam et tibi ipsi resistis  aliquando, et tamen non te odisti. Omnis enim quem penitet aliquid, rixatur secum. Peccauit, redit, irascitur sibimetipsi hoc fecisse, illud commisisse [1 1Kb] . Rixam ergo secum habet, sed ista rixa ad concordiam tendit. uide quomodo secum rixetur, et dicat quidam iustus: Quare tristis es, anima mea, et quare conturbas me? Spera in Dominum, quoniam adhuc confitebor illi . Cum dicit anime sue, Quare conturbas me; utique turbabat illum. uolebat forte ipse pati pro Christo, et anima ipsius contristabatur. Et ille qui sciebat et dicebat, Quare tristis es, anima mea, et quare conturbas me; pacem adhuc secum non habebat: sed ex mente herebat Christo, ut sequeretur illum anima eius, et non illum conturbaret. Ergo querite pacem, fratres. Dominus dixit: Hec loquor uobis, ut in me habeatis pacem. Pacem in terra uobis non promitto . In ista uita pax uera non est, nec tranquillitas. Gaudium immortalitatis, societas Angelorum promittitur. Sed quisquis non illam cum hic est quesierit, non illam habebit cum uenerit.

20. [uers. 16.] Oculi Domini super iustos. Noli ergo timere, labora [2 1Kb] : oculi Domini super te sunt. Et aures eius ad preces eorum. Quid uis amplius? Si murmurantem seruum in domo magna non audiret paterfamilias, quereretur, et diceret: Quanta hic patimur, et nemo nos audit! Numquid dicis illud de Deo: Quanta patior, et nemo me audit? Si audiret me, forte dicis, tolleret mihi tribulationem: clamo, et tribulor. Tantum tu tene uias eius, et quando tribularis audit te. Sed medicus est, adhuc putre habes nescio quid. Clamas: sed adhuc secat; et non tollit manum, nisi secuerit quantum uidetur. Etenim medicus crudelis est qui exaudit hominem, et parcit uulneri et putredini. Matres quomodo fricant in balneis ad salutem filios? Nonne paruuli clamant inter manus earum? Ille ergo crudeles sunt, ut non parcant, non exaudiant lacrymas? Nonne plene sunt pietate? Et tamen clamant pueri, et non eis parcitur. Sic et Deus noster plenus est caritate: sed ideo uidetur non exaudire, ut sanet et parcat in sempiternum.

21. [uers. 17.] Oculi Domini super iustos, et aures eius ad preces eorum. Forte dicunt mali: Ergo securus facio mala, quia non super me sunt oculi Domini: iam Deus ad iustos attendit, me non uidet, et quidquid fecero, securus facio. Statim subiecit uidens cogitationes hominum Spiritus sanctus, et ait: Oculi Domini super iustos, et aures eius ad preces eorum: uultus autem Domini super facientes mala, ut perdat de terra memoriam eorum.

22. [uers. 18.] Clamauerunt iusti, et Dominus exaudiuit eos, et ex omnibus tribulationibus eorum eruit eos. Iusti erant tres pueri: de camino clamauerunt ad Dominum, et in laudibus eorum ignes friguerunt. Accedere et ledere flamma non potuit laudantes Deum innocentes et iustos pueros, et eruit eos de flamma . Dicit aliquis, Ecce uere iusti qui exauditi sunt, sicut scriptum est, Clamauerunt iusti, et  Dominus exaudiuit eos, et ex omnibus tribulationibus eorum eruit eos: ego autem clamaui, et non me eruit; aut ego non sum iustus, aut non facio que mihi iubet, aut forte me ille non uidet. Noli timere, tantum fac quod iubet; et site non eruit corporaliter, eruet spiritualiter. Ille enim qui tulit de flamma tres pueros, numquid tulit de flamma Machabeos? Nonne illi in ignibus hymnizabant, illi in ignibus exspirabant ? Deus trium puerorum, nonne ipse est et Machabeorum? Illos eruit, et illos non eruit; imo utrosque eruit: sed tres pueros sic eruit, ut et carnales confunderentur; Machabeos autem ideo non sic eruit, ut illi qui persequebantur in penas maiores irent, cum putabant se oppressisse martyres Dei. Eruit Petrum, quando uenit ad illum angelus, cum esset in uinculis, et ait illi, Surge, et exi: et subito soluta sunt uincula, et secutus est angelum, et eruit illum . Numquid Petrus perdiderat iustitiam, quando non illum eruit de cruce? Non eruit tunc? Et eruit tunc. An ideo diu uixit, ut iniustus fieret? Forte plus eum exaudiuit postea quam prius, quando illum uere de omnibus pressuris eruit. Nam quando primum illum eruit, quanta ille pertulit postea! Illuc enim misit postea, ubi nichil mali pati potuisset.

23. [uers. 19, 20.] Iuxta est Dominus his qui obtriuerunt cor, et humiles spiritu saluos faciet. Altus est Deus, humilis sit christianus. Si uult ut altus Deus uicinetur illi, ille humilis sit. Magna mysteria, fratres. Deus super omnia est: erigis te, et non illum tangis: humilias te, et ipse ad te descendit. Multe tribulationes iustorum. Numquid dicit: Ideo sint Christiani iusti, ideo audiant uerbum meum, ut nichil tribulationis patiantur? Non hoc promittit; sed dicit: Multe tribulationes iustorum. Magis si iniusti sunt, pauciores habent tribulationes; si iusti sunt, multas habent. Sed post paucas tribulationes aut nullas, illi uenient ad tribulationem sempiternam, unde nunquam eruantur: iusti autem post multas tribulationes uenient ad pacem sempiternam, ubi nunquam aliquid mali patientur. Multe tribulationes iustorum: et de omnibus his eruet eos Dominus.

24. [uers. 21.] Custodit Dominus omnia ossa eorum, unum ex his non conteretur  . Et hoc, fratres, non accipiamus carnaliter. Ossa sunt firmamenta fidelium. Quomodo enim in carne nostra ossa faciunt firmamentum, sic in corde christiano fides facit firmamentum. Patientia ergo que est in fide, ossa sunt interius. Ipsa sunt que frangi non possunt. Custodit Dominus omnia ossa eorum, unum ex his non conteretur. Si de Domino Deo nostro Iesu Christo dixisset hoc, Custodit Dominus omnia ossa Filii sui, unum ex his non conteretur: sicut etiam alio loco prefiguratur de illo, quando agnus dictus est mactandus [1 1Kb] , et dictum est de illo, Os eius noli frangere : impletum  est in Domino; quia cum penderet in cruce, exspirauit antequam uenirent illi ad crucem, et inuenerunt iam corpus exanime, et noluerunt crura eius frangere, ut impleretur quod scriptum est . Sed promisit illud et ceteris Christianis: Dominus custodit omnia ossa eorum, unum ex his non conteretur. Ergo fratres, si uiderimus aliquem sanctum tribulationes pati, et forte uel a medico sic secari, uel ab aliquo persecutore sic cedi, ut eius ossa frangantur; non dicamus, Non erat iustus iste, nam Dominus hoc promisit iustis suis, de quibus ait, Custodit Dominus omnia ossa eorum, unum ex his non conteretur. uis uidere quia alia ossa dixit, que diximus firmamenta fidei, id est patientiam et tolerantiam in omnibus tribulationibus? Ipsa enim sunt ossa que non franguntur. Audite, et in ipsa passione Domini inspicite quod dico. Dominus erat in medio crucifixus; iuxta illum duo latrones erant: unus insultauit, alter credidit; unus damnatus est, alter iustificatus est; unus habuit penam suam et hic et in futurum, alteri autem dixit Dominus, Amen dico tibi, hodie mecum eris in paradiso : et tamen illi qui uenerant, Domini ossa non fregerunt, latronum autem fregerunt : sic fracta sunt latronis ossa qui blasphemauit, quomodo latronis qui credidit. Ubi est ergo quod dictum est, Dominus custodit omnia ossa eorum, unum ex his non conteretur? Ecce cui dixit, hodie mecum eris in paradiso, non potuit omnia ossa eius custodire? Respondet tibi Dominus: Imo custodiui; nam firmamentum fidei ipsius frangi non potuit illis ictibus quibus crura sunt fracta.

25. [uers. 22, 23.] Mors peccatorum pessima. Attendite, fratres, propter [1 1Kb] illa que dicebamus. uere magnus Dominus, et misericordia eius, uere [2 1Kb] qui nobis dedit manducare corpus suum in quo tanta perpessus est, et sanguinem bibere. Quomodo respicit mala cogitantes, et dicentes, Ille male mortuus est, a bestiis consumptus est: non erat ille iustus, ideo male periit; nam non periret  ? Ergo ille iustus est, qui in domo sua et in lecto suo moritur? Hoc est ergo, inquis, quod miror, quia noui peccata et scelera ipsius, et bene mortuus est, in domo sua, intra limina sua, nulla peregrinationis iniuria [3 1Kb] , nulla uel in matura etate. Audi: Mors peccatorum pessima. Que tibi uidetur bona mors, pessima est, si intus uideas. uides foris iacentem in lecto, numquid uides intus raptum ad gehennam? Audite, fratres, et ex Euangelio inspicite, quid sit mors peccatorum pessima. Numquid non duo erant in isto seculo, diues qui induebatur purpura et bysso, et epulabatur quotidie splendide; alter pauper qui iacebat ad ianuam eius ulcerosus, et canes ueniebant et linguebant ulcera eius, et desiderabat saturari de micis que cadebant de mensa diuitis? Contigit autem mori inopem illum , et auferri ab Angelis in  sinum Abrahe. Qui uiderat corpus illius iacere ad limen diuitis, et non esse qui sepeliret, quanta forte diceret? Sic moriatur ille inimicus meus, et ille qui me persequitur, sic illum uideam. Exsecratur [1 1Kb] corpus sputo, putent uulnera; et ille in sinu Abrahe requiescit. Si christiani sumus, credamus: si non credimus, fratres, nemo se fingat christianum. Fides nos perducit. Quomodo illa dixit Dominus, sic sunt. An uero dicit tibi mathematicus, et uerum est; dicit Christus, et falsum est? Quali autem morte mortuus est ille diues? Qualis mors esse potuit in purpura et bysso, quam sumptuosa, quam pomposa? que exsequie funeris ibi erant? quantis aromatibus sepultum est illud cadauer? Et tamen cum apud inferos in tormentis esset, desiderauit ex illius contempti pauperis digito instillari aque guttam ardenti lingue sue, neque impetrauit . Discite ergo quid sit, Mors peccatorum pessima, et nolite interrogare stratos pretiosis uestibus lectos, et carnem multis diuitiis obuolutam, lamentationis pompam exhibentes, plangentem familiam, turbam obsequentium precedentem ac sequentem, cum corpus effertur, marmoratas auratasque memorias. Nam si hec interrogatis, respondent uobis falsum, quod multorum non leuiter peccatorum, sed omnino sceleratorum mors optima est, qui sic plangi, sic condiri, sic contegi, sic efferri, sic sepeliri meruerunt. Sed interrogate Euangelium, et ostendet fidei uestre in penis ardentem animam diuitis, quam nichil adiuuerunt omnes honores et obsequia, que mortuo corpori eius uiuentium uanitas prebuit.

26. Sed quia multa sunt genera peccatorum, et non esse peccatorem difficile est, aut fortasse in hac uita non possibile, subiecit statim cuius generis peccatorum esset mors pessima. Et qui oderunt iustum, inquit, delinquent. Quem iustum, nisi eum qui iustificat impium ? quem iustum, nisi Dominum Iesum Christum, qui est etiam propitiatio peccatorum nostrorum ? Qui ergo hunc oderunt, mortem pessimam habent; quia in peccatis suis moriuntur, qui per eum Deo nostro non reconciliantur: Redimet enim Dominus animas seruorum suorum. Secundum animam enim intelligenda est mors aut pessima, aut optima; non secundum corporum aut contumelias, aut honores quos homines uident. Et non delinquent omnes qui sperant in eum. Iste est modus humane iustitie, ut uita mortalis quantumlibet proficiens, quia sine delicto esse non potest, in hoc non delinquat, dum sperat in eum, in quo est remissio delictorum, Amen.



IN PSALMUM XXXIu ENARRATIO.



SERMO I  . De prima parte Psalmi.

1. [uers. 1, 2.] Psalmum istum nobis a iubentibus fratribus et cepiscopis meis impositum esse ad tractandum,  nouerit [1 1Kb] caritas uestra. uoluerunt ut hinc omnes aliquid audiamus. Ab illo enim omnes audimus, a quo pariter discimus, et in cuius schola condiscipuli sumus. Titulus ipsius moram nobis non facit; breuis est enim, et ad intelligendum, maxime nutritis in Ecclesia Dei, non difficilis. Habet enim, Ipsi Dauid. Psalmus ergo ipsi Dauid: Dauid interpretatur Fortis manu, uel desiderabilis. Psalmus ergo manu forti et desiderabili, qui nostram mortem uicit, qui nobis uitam promisit: in hoc enim manu fortis, quia mortem nostram uicit; in hoc desiderabilis, quia uitam eternam promisit. Quid enim fortius manu hac, que tetigit loculum, et mortuus resurrexit ? quid fortius manu hac, que mundum uicit, non ferro armata, sed ligno transfixa? quid autem desiderabilius eo, quem non uidentes martyres, mori uoluerunt, ut ad illum peruenire mererentur? Ergo Psalmus [2 1Kb] illi: illi cor nostrum, illi lingua nostra digna cantet: si tamen ipse dignabitur donare quod cantet. Nemo illi cantat digna, nisi qui ab illo acceperit quod cantare possit. Denique hoc quod modo cantamus, Spiritu eius dictum est per Prophetam eius, et in eis uerbis ubi nos agnoscimus et ipsum. Nec iniuriam facimus, quia dicimus nos et ipsum: quoniam cum esset in celo, sic clamauit, Quid me persequeris ? cum eum nemo tangeret, et nos in terra laboraremus. Ergo uocem eius audiamus, nunc corporis, nunc capitis. Est enim psalmus iste inuocans Deum contra inimicos in tribulationibus huius seculi: et utique ipse est Christus, tribulato tunc capite, tribulato nunc corpore: tamen per tribulationes omnibus membris suis dans uitam eternam, quam promittendo desiderabilis factus est.

2. Iudica, inquit, Domine, nocentes me, expugna impugnantes [3 1Kb] me. Si Deus pro nobis, quis contra nos ? Et unde hoc nobis prestat Deus? Apprehende, inquit, arma et scutum, et exsurge in adiutorium mihi. Magnum spectaculum est, uidere Deum armatum pro te. Et quod eius scutum? que arma? Domine, inquit alio loco homo iste qui et hic loquitur, ut scuto bone uoluntatis tue coronasti nos . Arma autem eius, quibus non solum nos muniat, sed etiam percutiat inimicos, si bene profecerimus, et nos erimus. Sicut enim nos, ut armemur, ab illo habemus, sic ipse armatur de nobis. Sed ipse de his armatur quos fecit, nos de his armamur que ab ipso accepimus qui nos fecit. Dicit hec quodam loco arma nostra Apostolus, scutum fidei, et galeam salutis, et gladium spiritus, quod est uerbum Dei . Armauit nos talibus armis, qualibus audistis, laudabilibus et inuictis, insuperabilibus et splendidis; spiritualibus sane atque inuisibilibus, quia et hostes inuisibiles expugnamus. Si uides hostem tuum, uideantur arma tua. Armamur earum rerum fide quas non uidemus, et sternimus hostes quos non uidemus. uerumtamen, carissimi, arma ista ne putetis sic esse,  ut quasi quod scutum est, semper scutum sit; aut quod galea est, semper galea sit; aut quod lorica est, semper lorica sit. In istis enim armis corporalibus ita est, quanquam et de ferro que fiunt mutari possint, ut ex gladio fiat securis: tamen ipsum Apostolum uidemus dixisse quodam loco, loricam fidei , et alio loco dixisse scutum fidei. Ergo ipsa fides, et lorica potest esse et scutum: scutum est, quia tela inimicorum excipit et repellit; lorica est, quia interiora tua transfigi non sinit. Hec arma nostra: Dei autem que [1 1Kb] ? Legimus quodam in loco: Erue ab impiis animam meam, frameam tuam ab inimicis manus tue . Quod superius dixit, ab impiis; hoc sequenti uersu, ab inimicis manus tue; et quod superius dixit, animam meam; hoc sequenti uersu, frameam tuam, id est, gladium tuum. Ergo frameam Dei dixit animam suam: Erue, inquit, ab impiis animam meam; id est, ab inimicis manus tue erue frameam tuam. Apprehendis enim animam meam, et debellas inimicos meos. Et quid est anima nostra, quamuis splendida, quamuis producta, quamuis acuta, quamuis uncta, quamuis luce sapientie et coruscatione [2 1Kb] uibrata? Quid est ipsa anima nostra, aut quid potest, nisi Deus illam teneat et pugnet de illa? Nam quelibet optime facta framea, si non habeat bellatorem, iacet. Dixeramus autem in armis nostris, non quasi aliquid fixum accipi debere, ut quod est res una, ipsa aliud esse non possit: sic et in armis Dei inuenimus. Ecce animam iusti dixit frameam Dei: iterum dicit animam iusti esse sedem Dei; anima iusti sedes sapientie . Ergo quidquid uult, facit de anima nostra. Cum in manu eius est, utatur ea quemadmodum uult.

3. Exsurgat ergo , apprehendat arma, exsurgat in adiutorium nobis. Unde exsurgat, alio loco etiam dicitur illi ipsa uoce: Exsurge, quare obdormis, Domine ? Et quando ille dicitur dormire, nos dormimus: et quando ille dicitur exsurgere, nos excitamur. Nam et Dominus dormiebat in naui; et ideo fluctuabat nauis, quia dormiebat iehsu. Nam si illic uigilaret iehsu, non fluctuaret nauis. Nauis tua, cor tuum: iehsu in naui, fides in corde. Si meministi fidei tue, non fluctuat cor tuum: si oblitus es fidem tuam, dormit Christus: obserua naufragium. uerumtamen quod restat fac, ut si dormierit excitetur; dicas illi: Domine, exsurge, perimus: ut increpet uentos, et fiat tranquillitas in corde tuo . Recedent enim omnes tentationes, aut certe nichil ualebunt, quando Christus, hoc est fides tua, uigilauerit in corde tuo. Exsurge ergo quid est? Innotesce, appare, sentire. Exsurge ergo in adiutorium mihi.

4. [uers. 3.] Effunde frameam, et conclude aduersus eos qui me persequuntur. Qui sunt qui te persequuntur? Forte uicinus tuus, aut ille quem lesisti,  aut cui fecisti iniuriam, aut qui uult auferre res tuas, aut contra quem predicas ueritatem, aut cuius peccatum obiurgas, aut quem male uiuentem bene uiuendo ledis. Sunt quidem et isti inimici nostri, et persequuntur nos: sed alios docemur inimicos nosse, contra quos inuisibiliter dimicamus, de quibus nos admonet Apostolus dicens: Non est nobis colluctatio aduersus carnem et sanguinem, id est aduersus homines; non aduersus eos quos uidetis, sed aduersus eos quos non uidetis; aduersus principes et potestates et rectores mundi tenebrarum harum . Cum diceret enim rectores mundi , cauendum erat ne male intelligerent homines, et putarent a diabolo et demonibus eius mundum regi. Sed quia mundus dicitur hec fabrica quam uidemus [1 1Kb] , et in peccatoribus dicitur mundus, et in eis qui diligunt mundum, de quibus dictum est, Et mundus eum non cognouit ; et de quibus dictum est, Totus mundus in maligno positus est ; exposuit Apostolus cuius mundi essent rectores, tenebrarum, inquit, harum. Rectores mundi, dico, rectores tenebrarum harum. Rursus cogit nos intelligere quid dixerit, tenebrarum harum. Quarum tenebrarum rectores sunt diabolus et angeli eius? Omnium infidelium, omnium iniquorum, de quibus dictum est: Lux lucet in tenebris, et tenebre eam non comprehenderunt . Denique ex ipsorum numero credentibus multis, quid dicit idem apostolus? Fuistis enim aliquando tenebre, nunc autem lux in Domino . Non uis regi a diabolo? Migra ad lucem. Et unde migrabis ad lucem, nisi effundat ille frameam, et eruat te ab inimicis tuis, et a persequentibus te? Quomodo effundit frameam?  Abundent iusti, et effunditur framea, et concluditur aduersus inimicos. Nam de ipsa effusione framee monens Apostolus ut iuste uiuamus, in consequenti ait: Ut aduersarius reuereatur, nichil habens de nobis dicere prauum . Conclusum est aduersus eum, quia quod loquatur aduersus sanctos, non potest inuenire.

5. Et unde erunt iusti? Aut quid dicunt inimici qui nos persequuntur? inuisibiles illi quid dicunt inimici? isti nichil? Maxime suggeritur humano cordi ab inuisibiliter expugnantibus inimicis [2 1Kb] , quia Deus nobis non est adiutor: ut requirentes alia adiutoria, inueniamur inualidi, et ab inimicis ipsis capiamur. Hoc ergo suggeritur. Contra istas uoces maxime uigilare debemus, que in alio psalmo ostenduntur: Multi insurgunt aduersum me, multi dicunt anime mee: Non est salus illi in Deo eius . Contra istas uoces quid hic dicitur? Dic anime mee, Salus tua ego sum. Cum dixeris anime mee, Salus tua ego sum, iuste uiuet, ut neminem in adiutorium preter te queram.

6. [uers. 4.] Et quid sequitur? Confundantur et reuereantur  requirentes animam meam: ad hoc enim illam requirunt, ut perdant. Nam utinam bene querant! In alio quippe psalmo hoc reprehendit in hominibus, quia non erat qui requireret animam ipsius: Periit fuga a me, et non est qui requirat animam meam . Quis est ille qui dicit: Non est qui requirat animam meam [1 1Kb] ? Numquid forte ille est, de quo tanto ante predictum est, Foderunt manus meas et pedes meos, dinumerauerunt omnia ossa mea; ipsi uero considerauerunt et conspexerunt me; diuiserunt sibi uestimenta mea, et super uestem meam miserunt sortem ? Iam omnia ista ante oculos eorum fiebant, et nemo erat qui requireret animam eius. Inuocemus ergo, fratres, ut dicat anime nostre: Salus tua ego sum; et aperiat aures eius, ut audiat dicentem: Salus tua ego sum. Dicit enim, sed quidam obsurdescunt: unde audiunt potius persequentes inimicos in tribulatione constituti. Si aliquid deest, si in angusto est anima, in inopia temporalium, querit auxilium plerumque a demonibus, arreptitios demonum uult consulere, sortilegos [2 1Kb] querit: persecutores illam hostes inuisibiles adierunt, intrauerunt, expugnauerunt, captiuauerunt, uicerunt dicendo: Non est salus illi in Deo eius. Obsurduit contra uocem dicentem: Salus tua ego sum. Dic anime mee: Salus tua ego sum, ut confundantur et reuereantur requirentes animam meam, cui dicis tu: Salus tua ego sum. Audiam dicentem mihi: Salus tua ego sum. Aliam salutem non requiram, preter Dominum Deum meum. De creatura mihi salus suggeritur; ab ipso est: et si leuo oculos meos in montes, unde ueniat auxilium mihi; non tamen a montibus, sed auxilium meum a Domino qui fecit celum et terram . In ipsis temporalibus angustiis per hominem subuenit Deus; salus tua ipse est. Per angelum subuenit Deus; salus tua ipse est. Omnia illi subiecta sunt, et ad istam quidem uitam temporalem subuenit, alii inde, alii inde: eternam uitam non dat nisi de se. Ecce in angustiis constituto non subest quod queris, sed adest quem queris. Et illum quere qui deesse nunquam potest. Subtrahantur que dedit; numquid subtrahitur qui dedit? Reddantur que dederat; numquid ipse sunt diuitie cum reddita fuerint illa, et non ille qui subtraxerat probando, et reddidit consolando? Consolatur enim quando nobis ista non desunt. Consolatur tanquam in uia, sed si nos intelligamus uiam: quia tota ista uita, et omnia quibus uteris in hac uita, sic tibi debent esse tanquam stabulum uiatori, non tanquam domus habitatori. Memento peregisse te aliquid, restare aliquid: diuertisse te ad refectionem, non ad defectionem.

7. Sunt qui dicunt: Deus bonus, magnus, summus, inuisibilis, eternus, incorruptibilis, uitam eternam nobis daturus est, et illam incorruptionem  quam in resurrectione promisit; ista uero secularia et temporalia ad demones pertinent, et ad potestates illas harum tenebrarum. Dicendo hec, quando amore implicantur harum rerum, dimittunt Deum, quasi ad quem ista non pertineant; et querunt nefandis sacrificiis, ac nescio quibus remediis, aut nescio qua hominum illicita persuasione, prouidere sibi quod temporale est, ueluti pecuniam, uxorem, filios, et si qua sunt que humanam uitam aut consolantur transeuntem, aut impediunt ambulantem. Contra istam opinionem diuina prouidentia uigilante, ut ostenderet Deus ad se pertinere ista omnia, et in sua esse potestate, non solum eterna que in futurum promisit, uerum etiam temporalia que in terra dat quibus uoluerit, et quando uoluerit opportune, sciens cui det, cui non det, tanquam medicus medicamenta, sciens melius morbum egroti quam ipse egrotus: ut ergo Deus hoc ostenderet, distribuit tempora ueteris et Noui Testamenti. In ueteri Testamento promissiones sunt rerum terrenarum; in Nouo autem, regni celorum. Pleraque precepta Deum colendi et recte uiuendi, ipsa sunt et ibi et hic: sed quia promissio ibi alia uidetur, alia hic; iubentis imperium et obedientia seruientis eadem est, sed merces quasi non est eadem. Etenim illis dictum est, ut accipiatis terram promissionis, ut in illa regnetis, ut inimicos uestros superetis, ut ab eis non subiugemini, ut omnia uobis abundent in hac terra, ut filios procreetis . Hec terrena promissa sunt, sed tamen figurata. Fac aliquos sic illa accipere quomodo promissa sunt: et uere multi sic acceperunt. Nam data est terra filiis Isrel, date sunt diuitie, dati sunt filii et sterilibus et aniculis rogantibus Deum, et de ipso solo presumentibus, et alium sibi adiutorem nec ad ista querentibus. uocem Domini in corde audierunt: Salus tua ego sum. Si ad eterna, quare non ad temporalia? Ostendit hoc Deus in causa uiri illius sancti Iob: quia et ipse diabolus auferendi hec non habet potestatem, nisi cum acceperit a summa illa potestate. Inuidere potuit sancto, nocere numquid potuit? Accusare potuit, damnare numquid potuit? Numquid ualuit aliquid tollere, numquid uel unguem, numquid uel capillum ledere, nisi Deo diceret, Mitte manum tuam ? Quid est, Mitte manum tuam? Da potestatem. Accepit. Ille tentauit, ille tentatus est. Tentatus tamen uicit, tentator uictus est. Deus enim qui diabolo permiserat ut illa tolleret, illum seruum suum interius non deseruerat, et ad ipsum diabolum superandum animam serui sui frameam sibi fecerat. Quantum ualet hoc? De homine dico [1 1Kb] . uictus in paradiso , uictor in stercore. Ibi uictus est a diabolo per mulierem, hic uicit diabolum et mulierem. Locuta es, inquit, tanquam una ex insipientibus mulieribus. Si bona percepimus de manu Domini, mala quare non sustineamus ? Quam bene audierat: Salus tua ego sum!

8. Confundantur et reuereantur requirentes animam  meam. Respice ad homines. Orate, inquit, pro inimicis uestris . Sed hic prophetia est. Et que figura optandi dicuntur, animo prophetandi explicantur. Illud fiat et illud fiat, nichil est aliud quam hoc et hoc futurum est. Sic ergo audite prophetiam: Confundantur et reuereantur requirentes animam meam. Quid est, confundantur et reuereantur? Confundentur et reuerebuntur. Factum est enim: multi salubriter confusi sunt, multi reueriti a persecutione Christi ad societatem membrorum eius deuota pietate transierunt: et non fieret hoc, nisi confunderentur et reuererentur. Ergo bene illis optauit. Sed quia duo sunt genera eorum qui uincuntur: duobus enim modis uincuntur; aut ad hoc uincuntur ut conuertantur ad Christum; aut ad hoc uincuntur ut damnentur a Christo: explicata sunt et hic duo ipsa genera, obscure quidem, sed intellectorem desiderant. De his qui conuertuntur, accipe quod dictum est, Confundantur et reuereantur requirentes animam meam. Auertantur retrorsum. Non precedant, sed sequantur; non dent consilium, sed accipiant. Nam Petrus precedere uoluit Dominum, quando Dominus de passione sua futura diceret: consilium illi quasi salutis uoluit dare, consilium salutis eger saluatori. Et quid ait Domino de illa futura sua passione confirmanti? Absit a te, Domine, propitius tibi esto, non fiet istud. Precedere uolebat, ut Dominus sequeretur. Et ille quid? Redi retro, satanas . Precedendo satanas es, sequendo discipulus eris. Hoc ergo et istis, Auertantur retrorsum, et confundantur, qui cogitant mihi mala. Cum enim ceperint retrorsum sequi, iam non cogitabunt mala, sed desiderabunt bona.

9. [uers. 5, 6.] Quid alii? Non enim omnes sic uincuntur, ut conuertantur et credant: multi in pertinacia remanent, multi spiritus precedendi [1 1Kb] seruant in corde; et si non exserunt, tamen parturiunt, et ubi locum inuenerint, pariunt. De talibus quid sequitur? Fiant tanquam puluis ante faciem uenti. Non sic impii, non sic, sed tanquam puluis quem proiicit uentus a facie terre . uentus tentatio est, puluis iniquus. Quando uenerit tentatio, tollitur puluis; nec stat, nec resistit. Fiant tanquam puluis ante faciem uenti: et angelus Domini tribulans eos. Fiat uia eorum tenebre et lubricum. Horrenda uia. Tenebras solas quis non horreat? Lubricum solum quis non caueat? In tenebris et lubrico qua is? ubi pedem figis? Sunt ista duo mala magne pene hominum: tenebre, ignorantia; lubricum, luxuria. Fiat uia eorum tenebre et lubricum: et angelus Domini persequens eos: ut non possint stare. Nam unusquisque in tenebris et lubrico cum uiderit quia si pedem mouerit, labitur, et lux illi ante pedes non est; uel hoc forte facit, ut exspectet donec luceat: sed ibi est angelus Domini persequens eos. Hec eis futura predixit, non quasi ut euenirent optauit. Quanquam et Propheta in spiritu Dei sic ea dicat, quomodo illa Deus  facit, certo iudicio, bono, iusto, sancto, tranquillo, non perturbatus ira, non amaro zelo, non animo inimicitiarum exercendarum, sed iustitia uitiorum puniendorum; uerumtamen prophetia est.

10. [uers. 7, 8.] Unde autem tanta mala ista? Quo merito? Audi, quo merito: Quoniam gratis absconderunt mihi muscipule sue corruptionem. In ipso capite nostro attendite, hoc fecerunt Iudei, absconderunt muscipule sue corruptionem. Cui absconderunt muscipulam? Qui uidebat corda abscondentium. Sed tamen erat inter illos ignoranti similis quasi falleretur, cum illi in eo deciperentur, in quo cum falli arbitrabantur. Ideo enim ille tanquam fallebatur inter illos uiuens, quia nos inter tales sic uicturi eramus, ut sine dubio falleremur. Ille uidebat traditorem suum, et elegit illum magis ad opus necessarium. Illius malo magnum bonum operatus est: et tamen inter duodecim electus est, ne ipse duodenarius tam exiguus numerus esset sine malo. Hoc ad exemplum nostre patientie, quoniam necesse erat ut inter malos uiueremus; necesse erat ut malos, siue scientes, siue nescientes, toleraremus: exemplum patientie prebuit ne deficias, cum ceperis inter malos uiuere. Et quia illa schola Christi in duodecim non defecit, quanto magis nos firmi esse debemus, cum implentur in Ecclesia magna, que de malorum permixtione predicta sunt? Neque enim uidebat ipsa schola redditum semini Abrahe quod erat promissum, et ipsam aream unde massa que implebit horreum, processura est. Quare igitur non, cum trituratur, in ea digne palea toleratur, donec ultima uentilatione purgetur? Hoc enim futurum est malis quod audistis.

11. Sed tamen quid faciendum est? Gratis absconderunt mihi corruptionem muscipule sue. Quid est, gratis? Quibus nichil mali feci, quibus nichil nocui. uane exprobrauerunt animam meam. Quid est, uane? Falsa dicentes, nichil probantes. ueniat illis muscipula, quam ignorant. Magnifica retributio, nichil iustius. Illi absconderunt muscipulam, ut ego ignorarem: illis ueniat muscipula, quam ignorant. Nam ego scio muscipulam ipsorum. Que autem muscipula illis uentura est? Illa quam ignorant. Audiamus ne forte dicat illam: ueniat illis muscipula, quam ignorant. Forte aliam illi absconderunt, alia illis uentura est? Non: sed quid? Criniculis peccatorum suorum unusquisque constringitur . Inde decipiuntur, unde decipere uoluerunt. Inde illis nocebitur, unde nocere conati sunt. Sequitur enim: Et captio quam occultauerunt, comprehendat illos. Tanquam si quisquam ueneni calicem preparet alicui, et oblitus ebibat: et tanquam si foueam fodiat quisquam, in quam quisque inimicus eius in tenebris incidat; et ille oblitus quod foderat, ambulans ea uia prior illuc cadat. Prorsus, fratres mei, ita credite, ita certi estote: ita si est in uobis excellentior [1 1Kb] prudentie ratio, uidete atque perspicite: Nemo malus non sibi prius nocet. Sic enim esse putate malitiam, quomodo  ignem. Incendere uis aliquid: illud quod admoues, prius ardet, nisi ardeat, non incendit. Facula est, hanc faculam apponis ut aliquid incendat: numquid non ipsa facula quam apponis, prior ardet, ut aliquid possit incendere? Malitia ergo procedit ex te, et quem prius uastat nisi te? Quo profunditur ramum ledit, ubi radicem habet non ledit? Et quidem dico, quod malitia tua ut alteri non noceat fieri potest: ut autem tibi non noceat, fieri non potest. Nam quid nocitum est sancto uiro Iob, de quo prelocuti sumus? Quomodo in alio psalmo dicitur, Sicut nouacula acuta fecisti dolum . Quid fit de acuta nouacula? Capilli, res superflue deciduntur. Quid ergo facis ei quem uis nocere? Si nequam [1 1Kb] tibi ad malum consentiat cui uis nocere, non malitia tua ei nocitura est, sed sua: si autem intus ipse malitia careat, et cor mundum subdat illi uoci dicenti, Salus tua ego sum, forinsecus oppugnas, interiorem hominem non expugnas: malitia tamen tua ab interiore tuo procedit, te prius inanem reddit. Tu putris es intus, unde iste uermis processit; intus nichil integrum dereliquit. Et captio quam occultauerunt, comprehendat eos: et in muscipula incidant in ipsa. Non quod putabas forte paulo ante cum audires, ueniat illis muscipula, quam ignorant, id est, quasi aliquid aliud ex occulto ineuitabile. In qua ergo? In ipsa iniquitate [2 1Kb] , quam mihi absconderunt. Nonne hoc factum est Iudeis? Dominus eorum iniquitatem uicit, illi iniquitate sua uicti sunt. Ille surrexit pro nobis, illi mortui sunt in se.

12. [uers. 9.] Hec ergo malis nocere mihi uolentibus: mihi quid? Anima autem mea exsultabit in Domino: tanquam in eo a quo audierit, Salus tua ego sum: tanquam non querens alias extrinsecus diuitias, tanquam non querens circumfluere uoluptatibus bonisque terrenis; sed coniugem uerum gratis amans, non ab illo uolens accipere quod delectet, sed ipsum solum sibi proponens a quo delectetur. Quid enim melius Deo dabitur mihi [3 1Kb] ? Amat me Deus: amat te Deus. Ecce proposuit, pete quod uis . Si tibi Imperator diceret, Pete quod uis, quos tribunatus comitiuasque [4 1Kb] ructares! Quanta tibi proponeres et accipienda et aliis largienda! Deo tibi dicente, Pete quod uis, quid petiturus es? Excute mentem tuam, exsere auaritiam tuam, protende quantum potes, et dilata cupiditatem tuam: non quicumque, sed omnipotens Deus dixit, Pete quod uis. Si possessionum es amator, desideraturus es totam terram, ut omnes qui nascuntur, coloni tui aut serui tui sint. Et quid cum totam terram possederis? Mare petiturus es, in quo uiuere tamen non poteris. In hac auaritia te pisces superabunt. Sed forte insulas possidebis. Transcende et hec, pete et erem quamuis uolare  non possis: porrige cupiditatem tuam usque ad celum, dic tuum esse solem, lunam, stellas, quia ille qui fecit omnia dixit, Pete quod uis: tamen nichil inuenies carius, nichil inuenies melius, quam ipsum qui fecit omnia. Ipsum pete qui fecit, et in illo et ab illo habebis omnia que fecit. Omnia cara sunt, quia omnia pulchra sunt: sed quid illo pulchrius? Fortia sunt: sed quid illo fortius? Et nichil magis uult dare quam se. Si aliquid inueneris melius, pete. Si aliud petieris, iniuriam facies illi, et damnum tibi, preponendo illi quod fecit, cum uelit seipsum tibi dare qui fecit. In hoc amore dixit illi anima quedam: Numquid ipse es pars mea, Domine ? id est, tu es pars mea. Eligant sibi qui uolunt quid possideant, faciant sibi partes de rebus: Pars mea tu es, te mihi elegi. Et iterum: Dominus pars hereditatis mee. Possideat te, ut possideas illum: eris predium ipsius, eris domus ipsius. Possidet ut prosit, possidetur ut prosit. Numquid ut aliquid ei tu prosis? Nam dixi Domino: Deus meus es tu, quoniam bonorum meorum non eges . Anima autem mea exsultabit in Domino. Delectabitur super salutare eius. Salutare Dei Christus est. Quoniam uiderunt oculi mei salutare tuum .

13. [uers. 10.] Omnia ossa mea dicent: Domine, quis similis tibi? Quis digne de his uerbis aliquid dicat? Ego puto tantum pronuntianda esse, non exponenda. Quid queris illud aut illud? Quid simile Domino tuo? Ipsum habes ante te. Omnia ossa mea dicent: Domine, quis similis tibi? Narrauerunt mihi iniusti delectationes, sed non sicut lex tua, Domine . Fuerunt persecutores qui dicerent: Adora Saturnum, adora Mercurium. Non colo, inquit, idola. Domine, quis similis tibi? Illi oculos habent, et non uident; aures habent, et non audiunt . Domine, quis similis tibi, qui fecisti oculum ad uidendum, aurem ad audiendum? Sed non colo, inquit, idola, quia faber fecit. Cole arborem et montem: et hoc numquid faber fecit? Et hic: Domine, quis similis tibi? Terrena mihi ostenduntur, tu terre creator es. Et hinc forte aduertunt [1 1Kb] ad superiorem creaturam, et dicunt mihi: Cole lunam, cole istum solem, qui luce sua, tanquam magna lucerna, de celo efficit diem. Et hic plane dico: Domine, quis similis tibi? Lunam et stellas tu fecisti, solem dici tu accendisti, celum tu composuisti. Sunt multa inuisibilia meliora. Sed forte et hic dicitur mihi: Angelos cole, Angelos adora. Et hic dicam: Domine, quis similis tibi? Et ipsos Angelos tu creasti. Nihil sunt Angeli, nisi uidendo te. Melius est cum ipsis possidere te, quam ipsos adorando cadere a te.

14. Omnia ossa mea dicent: Domine, quis similis tibi? O corpus Christi sancta Ecclesia, omnia ossa tua dicant: Domine, quis similis tibi? Et si carnes persecutioni cesserunt, ossa dicant: Domine, quis similis tibi? De iustis enim dictum est: Diligit [2 1Kb] Dominus omnia ossa eorum, unum ex illis non confringetur . Quam multis iustis in persecutione ossa confracta sunt? Postremo, iustus ex fide uiuit , et Christus iustificat impium . Quomodo autem iustificat, nisi credentem et confitentem? Quia corde creditur ad iustitiam, ore autem confessio fit ad salutem . Ergo et ille latro, quamuis ex latrocinio ductus ad iudicem, et a iudice in crucem, tamen in ipsa cruce iustificatus est: corde credidit, ore confessus est. Neque enim iniusto et non iam iustificato diceret Dominus: Hodie mecum eris in paradiso : et tamen ossa eius confracta sunt. Nam quando uentum est ut corpora deponerentur causa imminentis sabbati, inuentus est Dominus iam exanimis, et non sunt ossa eius comminuta . Illi autem qui uiuebant, ut deponerentur, confracta eis sunt crura, ut hoc dolore mortui possent sepeliri. Numquid unius latronis qui perseuerauit impius in cruce, confracta sunt ossa, et non etiam illius qui corde credidit ad iustitiam, ore confessus est ad salutem? Ubi est ergo hoc quod dictum est, Custodit Dominus omnia ossa eorum, unum ex his non conteretur ; nisi quia ossa dicuntur in corpore Domini omnes iusti, firmi corde, fortes, nullis persecutionibus et tentationibus cedentes ad consentiendum malo? Et unde possent nullis tentationibus cedere, nisi cum persecutores dixerint, Ecce ille deus, ecce qualis ille deus: ueniat ille, liget [1 1Kb] tibi: ecce est hic nescio quis in monte magnus sacerdos: forte ideo pauper es, quia non te adiuuat ille deus; supplica illi, et adiuuat: forte ideo egrotas, quia illi non supplicas; supplica illi, et conualesces: forte ideo filios non habes; supplica illi, et habebis. Hic uero si in corpore Domini de ossibus est, repellit omnes istas uoces, et dicit: Domine, quis similis tibi? Da, si uis dare, et in hac uita, quod quero: si autem non uis, tu esto uita mea, quem semper quero. Hinc ad te libera fronte exeam, si alium adorauero, et te offendero? Cras forte moriturus sum, qua fronte te uidebo? Magna misericordia ipsius, et monuit ut bene uiuamus, et diem nobis nouissimum mortis nostre abscondit, ne nobis de futuro aliquid promittamus. Facio hodie, et uiuo: cras non facio. Quid si te non inuenit eras? Dic ergo inter ossa Christi: Domine, quis similis tibi? Omnia ossa mea dicent: Domine, quis similis tibi?

15. Eruens inopem de manu fortiorum eius [2 1Kb] , egenum et pauperem a diripientibus eum. Huc usque Psalmus lectus est hodie, huc usque tractandus est; ne in fastidium ueniant que dicta sunt, dum uolumus et alia dicere. Sufficiant ergo hodie hec: Eruens inopem de manu fortiorum eius. Quis eruens, nisi qui manu fortis est? Ille Dauid cruet inopem de manu fortiorum eius. Fortior enim fuerat diabolus ad tenendum te, quia ipse uicit cui consensisti. Sed quid fecit manu fortis? Nemo intrat in domum fortis ut uasa eius diripiat, nisi prius alligauerit fortem .  Potestate sua sacratissima, magnificentissima, alligauit diabolum, effundendo frameam ad concludendum eum, ut eruat inopem et egenum, cui non erat adiutor . Quis enim adiutor tibi, nisi Dominus cui dicis: Domine, adiutor meus et redemptor meus ? Si de tuis uiribus presumere uolueris, inde cades unde presumpseris: si de alterius, dominari uult, non subuenire. Ille ergo unus querendus est, qui et redemit, et liberos fecit, et sanguinem suum ut eos emeret dedit, et seruos suos fratres fecit.



SERMO II, HABITUS DIE PROXIMO POST SUPERIOREM SERMONEM. De reliqua parte Psalmi.

1. Ad reliqua Psalmi intendamus animum, Dominumque et Deum nostrum, et de sanitate intelligendi, et de fructu bene agendi deprecemur. Quo usque hesterno die disputatum sit, credo meminisse Charitatem uestram: ex ipso loco hodie sumamus exordium. Intelligimus enim hic uocem Christi; uocem scilicet capitis et corporis Christi. Christum cum audis, noli sponsum a sponsa separare, et intellige magnum illud sacramentum: Erunt duo in carne una . Si duo in carne una, quare non et in uoce una? Non enim tentationes caput hic pertulit, et corpus non perfert: aut uero fuit causa patiendi capiti, nisi ut corpori preberet exemplum. Dominus enim uoluntate passus est, nos necessitate: ille miseratione, nos conditione. Proinde illius uoluntaria passio, nostra est necessaria consolatio; ut quando talia forte perpetimur, intueamur caput nostrum, ut eius exemplo commoniti dicamus nobis: Si ille, quid nos? Et quemadmodum ille, ita et nos. Quantumlibet enim seuierit inimicus, usque ad mortem corporis accedere potuit: quod corpus nec ipsum exstinguere potuit in Domino, quia tertio die resurrexit. Quod in illo factum est die tertio, hoc in nostro in fine seculi. Spes resurrectionis nostre differtur, numquid aufertur? Cognoscamus hic ergo uoces Christi, carissimi, et separemus eas a uocibus impiorum. uoces sunt enim corporis persecutionem angustiasque et tentationes in hoc seculo patientis. Sed quoniam multi hic patiuntur, et pro peccatis et pro sceleribus suis; magna uigilantia discernenda est causa, non pena. Sceleratus enim potest habere martyris similem penam, sed tamen dissimilem causam. Tres erant in cruce , unus Saluator, alius saluandus, alius damnandus: omnium par pena, sed impar causa.

2. [uers. 11, 12.] Dicat ergo caput nostrum: Insurgentes testes iniqui, que ignorabam interrogabant me. Nos autem dicamus capiti nostro: Domine, quid ignorabas? Itane tu aliquid ignorabas? Nonne et interrogantium corda noueras? nonne eorum dolos ante prospexeras? nonne in eorum manus te sciens dederas? nonne ut ab eis patereris ueneras? Quid ergo ignorabas? Ignorabat peccatum: et hoc peccatum ignorabat, non quasi non iudicando, sed non committendo. Sunt huiusmodi locutiones etiam quotidiane, cum dicis de aliquo, Non nouit stare, hoc est, quia non stat: et, Non nouit benefacere, quia non  benefacit. Non nouit malefacere, quia non malefacit. Quod alienum est ab opere, alienum est a conscientia: quod alienum est a conscientia, alienum uidetur et a scientia. Ita dicitur Deus nescire, quomodo ars non nouit uitia; et tamen per artem cognita diiudicantur [1 1Kb] . Hoc ergo nobis caput nostrum interrogantibus ex ipsius Euangelii sui ueritate respondet, cum dixerimus, Domine, quid ignorabas? quid tu potuisti interrogari quod nesciebas? Respondet: Iniquitates ignorabam, de iniquitatibus interrogabar. Habes in Euangelio, si non me credis ignorare iniquitates, quia et ipsos iniquos ignoro, quibus in fine dicturus sum: Non noui uos, recedite a me qui operamini iniquitatem . Numquid non nouerat quos damnabat? aut potest iuste damnare, nisi bonus cognitor [2 1Kb] ? Et tamen bonus cognitor non est mentitus, dicendo, Non noui uos: id est, non coaptamini corpori meo, non heretis regulis meis: uitia estis [3 1Kb] ; ego autem ars ipsa sum que non habet uitium, et in qua quisque non discit nisi non facere uitium. Insurgentes testes iniqui, que ignorabam interrogabant me. Quid sic ignorabat Christus, quam blasphemare? Hinc interrogabatur a persecutoribus, et quia uerum dixit, blasphemasse iudicatus est . Sed a quibus? De quibus sequitur, Retribuebant mihi mala pro bonis, et sterilitatem anime mee. Ego attuli fecunditatem, ipsi retribuebant sterilitatem; ego uitam, ipsi mortem; ego honorem, ipsi contumelias: ego medicinam, ipsi uulnera; et in his omnibus que retribuebant, utique sterilitas erat. Hanc sterilitatem in arbore maledixit, ubi fructum cum quereret non inuenit . Folia erant, et fructus non erant: uerba erant, et facta non erant. uide in uerbis numerositatem, et in factis sterilitatem: Qui predicas non furandum, furaris; qui dicis non adulterandum, adulteras . Tales erant qui Christum que ignorabat interrogabant.

3. [uers. 13.] Ego autem cum mihi molesti essent, induebam me cilicio: et humiliabam in ieiunio animam meam: et oratio mea in sinum meum conuertetur  . Docemur quidem, fratres, quia pertinemus ad corpus Christi, quia sumus membra Christi : et admonemur in omni tribulatione nostra, non cogitare quemadmodum respondeamus inimicis, sed quemadmodum orando Deum propitiemus, et maxime ne tentatione uincamur; deinde, ut etiam illi qui nos persequuntur, ad sanitatem iustitie conuertantur. Nullum maius, nullum melius negotium est in tribulatione, quam recedere ab eo strepitu, qui foris est, et ire in interiora mentis secretaria ; ibi Deum inuocare, ubi nemo uidet gementem et subuenientem; illius cubiculi aduersus omnem extrinsecus illatam molestiam ostium claudere, humiliare seipsum in confessione peccati, magnificare et laudare Deum, et corripientem et consolantem [4 1Kb] : prorsus hoc omni modo tenendum est.  uerumtamen in corpore hoc dixerimus, id est in nobis: in Domino autem nostro Iesu Christo quid tale agnoscimus? Euangelio perspecto et diligentissime perscrutato, non inuenimus Dominum in aliqua passione et tribulatione sua induisse se cilicio. Ieiunasse quidem eum legimus postea quam baptizatus est: cilicium ibi nullum audiuimus, nullum legimus: ieiunasse autem nondum Iudeis persequentibus, sed diabolo tentante . Non eo tempore dico ieiunasse Dominum, quando eum interrogabant que ignorat, et quando retribuebant mala pro bonis, insectando, persequendo, tenendo, flagellando, uulnerando, occidendo: sed tamen in his omnibus, fratres, si aliquantulum pia curiositate leuemus uelum, et interiora huius Scripture oculo cordis intento rimemur, inuenimus et hoc fecisse Dominum. Cilicium fortasse appellat carnis sue mortalitatem. Quare cilicium? Propter similitudinem carnis peccati. Apostolus enim dicit: Misit Deus Filium suum in similitudinem carnis peccati, ut de peccato damnaret peccatum in carne : hoc est, Filium suum induit cilicio, ut de cilicio damnaret hedos. Non quia peccatum erat, non dico in uerbo Dei, sed nec in ipsa quidem dico anima sancta et mente hominis, quem sibi ad unitatem persone uerbum Dei et Sapientia coaptauerat; sed nec in ipso corpore peccatum ullum erat, sed similitudo carnis peccati erat in Domino; quia mors non est nisi de peccato , et utique corpus illud mortale erat. Nam nisi mortale esset, non moreretur; si non moreretur, non resurgeret; si non resurgeret, exemplum uite eterne nobis non demonstraret. Ergo sic dicitur mors peccatum, que facta est peccato, quomodo dicitur lingua greca, lingua latina, non ipsum membrum carnis, sed quod fit per membrum carnis. Nam lingua in membris nostris unum est de ceteris, sicut oculi, nasus, aures, et cetera: lingua autem greca, uerba greca sunt: non quia uerba lingua, sed quia uerba per linguam. Dicis de aliquo, Agnoui faciem ipsius, de membro corporis loquens: et dicis etiam, Agnoui manum ipsius absentis, non manum in corpore, sed scripturam que facta est per manum que erat in corpore. Sic ergo peccatum Domini, quod factum est de peccato, quia inde carnem assumpsit, de massa ipsa que mortem meruerat ex peccato. Etenim ut celerius dicam, Maria [1 1Kb] ex Adam mortua propter peccatum, Adam mortuus propter peccatum, et caro Domini ex Maria mortua est propter delenda peccata. Hoc cilicio se induit Dominus: et ideo non est agnitus, quia sub cilicio latitabat. Cum mihi, inquit, molesti essent, induebam me cilicio: id est, illi seuiebant, ego latebam. Si enim latere nollet, nec mori posset, quandoquidem uno temporis puncto stillam quamdam potestatis sue, si uel [2 1Kb] stilla dicenda est, exseruit, quando  eum tenere uoluerunt, et ad unam eius interrogationem, Quem queritis, redierunt omnes retro et ceciderunt . Tantam potestatem in passione non humiliaret, nisi sub cilicio lateret.

4. Ergo induebam me cilicio: et humiliabam in ieiunio animam meam. Iterum si intelleximus cilicium, quomodo intelligimus ieiunium? Manducare uolebat Christus, quando poma querebat in arbore, et si inueniret manducaret ? Bibere uolebat Christus, quando dixit mulieri Samaritane, Da mihi bibere , dixit in cruce, Sitio ? Quid esuriuit, quid sitiuit Christus, nisi bona opera nostra? In illis enim crucifigentibus et persequentibus, quia nulla bona opera inuenerat, ieiunabat: retribuebant enim sterilitatem anime ipsius. Nam quale ieiunium ipsius fuit, qui uix inuenit unum latronem, quem in cruce gustaret? Apostoli enim fugerant, et se in turba absconderant. Et ille Petrus qui se usque ad mortem Domini perseueraturum esse promiserat, iam ter negauerat, iam fleuerat, et adhuc in turba latebat, adhuc timebat ne agnosceretur. Postremo illo uiso mortuo, omnes de salute ipsa desperauerunt: quos desperantes inuenit post resurrectionem, et locutus cum eis inuenit eos dolentes et lugentes, nichil iam sperantes. Nam et ita sunt quidam eorum cum eo locuti, cum diceret: Quid loquimini inter uos? Illi enim de illo loquebantur: Tu solus, inquiunt, peregrinus es in Ierusalem, et non cognouisti que fecerunt sacerdotes et principes nostri de Iesu Nazareno, qui erat potens in factis et dictis, quomodo eum crucifixerunt et occiderunt? Nos autem sperabamus, quia ipse erat redempturus Isrel . In magno ieiunio Dominus remanserat, nisi reficeret quos uoraret. Nam refecit eos, consolatus est eos, confirmauit eos, et in corpus suum conuertit eos. Fuit ergo et hoc modo in ieiunio Dominus noster.

5. Et oratio mea, inquit, in sinum meum conuertetur. In hoc plane uersu magnus sinus est, et prestet Dominus ut penetrabilis nobis fiat. In sinu enim secretum agnoscitur. Et quidem, fratres, et nos orare sic bene admonemur in sinu nostro, ubi Deus uidet, ubi Deus audit, quo nullus oculus humanus penetrat, quo non uidet nisi qui subuenit; ubi orauit Susanna, et cum eius uox ab hominibus non audiretur, a Deo tamen audita est . Et hoc bene admonemur: sed in Domino nostro aliquid plus debemus intelligere, quia et ipse orauit. Et quidem cilicium eius non agnoscimus in Euangelio secundum litteram. Nec ieiunium eius tempore passionis secundum litteram: adeoque ea exposuimus in allegoria et similitudine dicta, ut potuimus. Orationem uero eius et de cruce audiuimus: Deus meus, Deus meus, utquid me dereliquisti ? Sed et ibi nos eramus [1 1Kb] . Quando enim eum dereliquit Pater, a quo nunquam discessit? Legimus etiam in monte orasse solum Iesum, legimus pernoctasse in oratione; etiam sub tempus ipsius passionis   In sinum ergo meum conuertetur oratio mea. Nescio quid melius intelligam de Domino: interim nunc quod occurrit, forte melius aliquid postea occurret, uel mihi, uel cuiquam meliori, in sinum meum conuertetur oratio mea, hoc intelligo dictum, quia in sinu suo habebat Patrem. Deus enim erat in Christo mundum reconcilians sibi . In se habebat quem deprecaretur: non erat ab illo longe, quia ipse dixerat: Ego in Patre, et Pater in me est . Sed quia oratio ad ipsum magis hominem pertinet: secundum enim quod uerbum est Christus, non orat, sed exaudit; et non sibi subueniri querit, sed cum Patre omnibus subuenit: quid est, Oratio mea in sinum meum conuertetur, nisi, in meipso humanitas, in meipso interpellat diuinitatem?

6. [uers. 14.] Sicut proximum, sicut fratrem nostrum, ita complacebam: tanquam lugens et contristatus, ita humiliabar. Ad corpus suum respicit: iam nos hic uideamus. Quando gaudemus in oratione, quando meus nostra serenatur, non prosperitate seculi, sed luce ueritatis: qui sentit hanc lucem, nouit quod dico, et uidet hic, agnoscitque quod dictum est, Sicut proximum, sicut fratrem nostrum, ita complacebam. Sic enim tunc anima placet Deo, non longe posita; In illo, inquit, mouemur et sumus : quasi fratri, quasi propinquo, quasi amico. Si autem non est talis, ut possit sic gaudere, sic fulgere [1 1Kb] , sic propinquare, sic adherere, et uidet longe se inde; faciat quod sequitur: Tanquam lugens et contristatus, ita humiliabar. Ut fratrem nostrum, ita complacebam, propinquans dixit: Ut lugens et contristatus, sic humiliabar, remotus et longe positus dixit. Quid enim luget, nisi quod desiderat et non habet? Et nonnunquam in uno homine utrumque contingit, ut aliquando propinquet, et aliquando longe fiat: propinquat luce ueritatis, longe fit nubilo carnis. Neque enim, fratres, Deo qui ubique est, et nullo continetur loco, aut per loca propinquamus, aut ab illo per loca remouemur. Propinquare illi, est similem illi fieri; recedere ab illo, dissimilem illi fieri. Nonne cum uides duas res prope similes, dicis, Propinquat hec illi? Et quando tibi dissimilia demonstrantur, quamuis uno loco et plerumque una manu teneantur, dicis, Longe est hec species ab illa? Ambas tenes, ambas adiungis, et dicis, Longe est hec res ab illa: non utique loco, sed dissimilitudine. Si ergo uis appropinquare, similis esto: si non uis esse similis, longinquabis. Sed cum similis es, gaude; cum dissimilis, geme: ut gemitus excitet desiderium, imo desiderium excitet gemitum, et per gemitum propinques, qui ceperas longinquare. Nonne Petrus propinquauit, quando dixit: Tu es Christus Filius Dei uiui? Et rursum idem ipse longe factus est dicendo: Domine, absit a te, non fiet istud. Denique tanquam proximus quid dixit propinquanti? Beatus es, Simon Bariona. Tanquam longinquanti et dissimili quid dixit: Redi retro, satanas. Illi propinquanti: Non tibi reuelauit caro et sanguis, inquit, sed Pater meus qui in celis est: illius lux te perfudit, illius luce fulges.  Quando autem longe factus contradixit passioni Domini future pro salute nostra: Non sapis, inquit, que Dei sunt, sed que sunt hominum . Merito ambas res ponens quidam in psalmo ait: Ego dixi in ecstasi mea: proiectus sum a facie oculorum tuorum . In ecstasi non diceret, nisi propinquaret: ecstasis enim mentis excessus est. Effudit super se animam suam, et propinquauit Deo: et per quamdam nubem, pondusque carnis rursus in terram proiectus, recolens ubi fuisset, et uidens ubi esset, dixit: Proiectus sum a facie oculorum tuorum. Ergo, Sicut proximum, sicut fratrem nostrum, ita complacebam, prestet ut fiat in nobis. Quando autem non fit, uel hoc fiat, Tanquam lugens et contristatus, ita humiliabar.

7. [uers. 15.] Et aduersus me letati sunt et conuenerunt, in unum. Illi leti, ego tristis. Sed modo audiuimus in Euangelio, Beati qui lugent . Si beati qui lugent, miseri qui rident. Aduersus me letati sunt et conuenerunt: congregata sunt in me flagella, et ignorauerunt. Quoniam que ignorabam interrogabant me, et ipsi ignorauerunt quem interrogarent.

8. [uers. 16.]  Tentauerunt me, et subsannauerunt me subsannatione. Id est, irriserunt me, insultauerunt mihi: hoc capiti, hoc corpori. Attendite, fratres, ad gloriam Ecclesie, que nunc est; respicite opprobria eius preterita, respicite aliquando undique fugatos esse Christianos, et ubicumque inuentos, illusos, cesos, occisos, bestiis obiectos, incensos, letatos homines aduersus illos. Quod capiti, hoc et corpori Sicut enim Domino in cruce, sic corpori ipsius in omni illa que iam facta est persecutione: nec desinunt etiam nunc persecutiones ipsorum. Ubicumque inuenerint christianum, solent insultare, exagitare, irridere, uocare hebetem, insulsum, nullius cordis, nullius peritie. Quidquid uolunt faciant, Christus in celo est: quidquid uolunt faciant, honorauit ille penam suam, iam crucem suam in omnium frontibus fixit: impius insultare permittitur, seuire non permittitur; sed tamen ex eo quod lingua promit, intelligitur quid gestet in corde. Striderunt in me dentibus suis.

9. [uers. 17]. Domine, quando respicies? Restitue animam meam ab astutiis eorum, a leonibus unicam meam. Nobis enim tardum est, et ex persona nostra hoc dictum est, Quando respicies? id est, quando uidebimus uindictam de his qui nobis insultant? quando illam uiduam iudex tedio uictus exauditurus est ? uerumtamen iudex noster non tedio, sed amore differt salutem nostram; ratione, non inopia; non quia non potest et modo subuenire, sed ut numerus omnium nostrum usque in finem possit impleri. Et tamen nos ex desiderio quid dicimus? Domine, quando respicies? Restitue animam meam ab astutiis eorum, a leonibus unicam meam: id est Ecclesiam meam a seuientibus potestatibus.

 10. [uers. 18.] Denique uis nosse quid sit illa unica? Lege sequentia: Confitebor tibi, Domine, in Ecclesia multa, in populo graui laudabo te. Plane in Ecclesia multa, confitebor tibi, in populo graui laudabo te. Fit enim confessio in omni multitudine, sed non in omnibus Deus laudatur: tota multitudo audit confessionem nostram, sed non in omni multitudine laus Dei est. In ista enim omni multitudine, id est in Ecclesia, que toto orbe terrarum diffusa est, palea est et frumentum: palea uolat, frumentum manet; ideo in populo graui laudabo te. In graui populo, quem uentus tentationis non aufert, in his Deus laudatur. Nam in palea blasphematur semper. Quando palea nostra attenditur, quid dicitur? Ecce quomodo uiuunt Christiani, ecce quid faciunt Christiani; et fit quod scriptum est: Quoniam nomen meum per uos blasphematur in Gentibus . Inique, inuide, aream inspicis, qui totus in palea es, non tibi facile grana occurrunt: quere et inuenies populum grauem, in quo Dominum laudes. uis inuenire? Esto talis. Nam si non fueris talis, difficile est ut non omnes tales tibi uideantur qualis es: Et comparantes, ait Apostolus, semetipsos sibimetipsis , non intelligunt, In populo graui laudabo te.

11. [uers. 19-21.] Non insultent mihi qui aduersantur mihi inique: insultant enim mihi de palea mea. Qui oderunt me gratis: hoc est, quibus nichil nocui. Et annuentes oculis: hoc est, hypocrite simulati. Quoniam mihi quidem pacifice loquebantur. Quid est, annuentes oculis? Pronuntiantes uultu quod in corde non gestant. Et annuentes oculis qui sunt? Quoniam mihi quidem pacifice [1 1Kb] loquebantur: et super iram dolose cogitabant. Et dilatauerunt in me os suum. Primo annuentes oculis, leones illi querentes rapere et deuorare, primo blandientes pacifica loquebantur, et super iram dolose cogitabant. Que pacifica loquebantur? Magister, scimus quia nullius personam accipis, et in ueritate uiam Dei doces: Licet dare tributum Cesari, an non licet? Mihi quidem pacifica loquebantur. Quid ergo? Eos tu non agnoscebas, et fallebant te oculis annuentes? Imo agnoscebat; ideo ait: Quid me tentatis, hypocrite ? Postea dilatauerunt in me os suum, clamantes: Crucifige, crucifige! Dixerunt: Euge, euge, uiderunt oculi nostri. Hoc iam insultando, Euge, euge, Prophetiza nobis, Christe . Quomodo simulata erat pax ipsorum, quando tentabant de nummo, sic iam insultatoria laus eorum. Dixerunt: Euge, euge, uiderunt oculi nostri: id est, facta tua, mirabilia tua. Hic est Christus [2 1Kb] Si ipse est Christus, descendat de cruce, et credimus ei. Alios saluos fecit, seipsum saluum facere non potest . uiderunt oculi nostri. Hoc est totum quod se iactabat, quod se Filium Dei dicebat . Dominus autem patiens herebat in cruce: non potentiam perdiderat, sed sapientiam demonstrabat. Quid enim illi erat magnum de cruce  descendere, qui potuit postea de sepulcro resurgere? Sed cessisse uideretur insultantibus: et hoc oportebat, ut resurgens suis se ostenderet, et non illis, in magno sacramento; quia resurrectio ipsius uitam nouam significabat, uita autem noua amicis nota est, non inimicis.

12. [uers. 22.] uidisti, Domine, ne sileas. Quid est, ne sileas? Iudica. De iudicio etenim dicitur quodam loco: Tacui, numquid semper tacebo ? Et de dilatione iudicii dicitur peccatori: Hec fecisti, et tacui; suspicatus es iniquitatem, quod ero tibi similis . Quomodo tacet qui loquitur per Prophetas, qui loquitur ore suo in Euangelio, qui loquitur per Euangelistas, qui loquitur per nos quando uerum dicimus? Quid ergo? Silet a iudicio, non a precepto, non a doctrina. Hoc autem iudicium ipsius inuocat [1 1Kb] quodam modo Propheta, et predicit: uidisti, Domine, ne tacueris: id est, quia non silebis, quia necesse est ut iudices. Domine, ne discedas a me. Donec ueniat iudicium ne discedas a me, sicut promisisti: Ecce ego uobiscum sum usque in consummationem seculi .

13. [uers. 23.] Exsurge Domine, et intende iudicio meo. Cui iudicio? Quia tribulatus es, quia laboribus et doloribus cruciatus es? Nonne ista etiam multi mali patiuntur? Cui iudicio? Ideo iustus, quia ista pateris? Non: sed quid? Iudicio meo. Quomodo sequitur? Intende iudicio meo, Deus meus et Dominus meus, in causam meam. Non in penam meam, sed in causam meam: non in id quod mecum habet latro commune, sed in illud quod beati qui persecutionem patiuntur propter iustitiam . Hec enim causa discreta est. Nam pena similis est bonis et malis. Itaque martyres non facit pena, sed causa. Nam si pena martyres faceret, omnia metalla martyribus plena essent, omnes catene martyres traherent, omnes qui gladio feriuntur coronarentur. Ergo discernatur causa. Nemo dicat: Quia patior iustus sum. Quia ipse qui primo passus est, pro iustitia passus est: ideo magnam exceptionem addidit: Beati qui persecutionem patiuntur propter iustitiam. Nam multi habentes bonam causam faciunt persecutionem; et habentes malam causam patiuntur persecutionem. Si enim persecutio non posset fieri bene, non diceretur in psalmo: Detrahentem proximo suo occulte, hunc persequebar . Deinde, fratres, pater bonus et iustus nonne persequitur filium luxuriosum? Persequitur uitia eius, non ipsum; non quod genuit, sed quod ille addidit. Medicus nempe qui ad salutem adhibetur, nonne ferro plerumque armatur? Sed contra uulnus, non contra hominem. Secat, ut sanet: et tamen cum secat egrotum, dolet ille, clamat, resistit, et si forte febre mentem perdiderit, etiam medicum cedit; nec tamen ille desistit a salute egrotantis [2 1Kb] , quod nouit facit, illum maledicentem, conuiciantem non curat. Nonne excitantur cuncti lethargici, ne sommo graui premantur in mortem? Et hoc  patiuntur a filiis suis quos carissimos genuerunt; et non est carus filius, nisi fuerit dormienti patri molestus. Lethargici excitantur, phrenetici ligantur: sed tamen utrique amantur. Nemo ergo dicat, Persecutionem patior: non uentilet penam, sed probet causam; ne si causam non probauerit, numeretur cum iniquis. Ideo quam uigilanter, quam optime hic commendauit, Domine, intende iudicio meo, non penis meis: Deus meus et Dominus meus, in causam meam.

14. [uers. 24-26.] Iudica me, Domine, secundum iustitiam meam. Hoc est, in causam meam. Non secundum penam meam, sed secundum iustitiam meam, Domine Deus meus; id est, secundum hoc me iudica.

15. Et non insultent in me: inimici mei. Non dicant in corde suo: Euge, euge, anime nostre; id est, Fecimus quod potuimus, occidimus, abstulimus. Non dicant: Ostende quia nichil fecerunt. Non dicant: Absorbuimus eum. Unde illi martyres dicunt: Nisi quia Dominus erat in nobis, fortasse uiuos absorbuissent nos . Quid est, absorbuissent nos? In corpus suum traiecissent nos. Hoc enim absorbes, quod in corpus tuum traiicis. uult te mundus absorbere: tu absorbe mundum, traiice illum in corpus tuum, macta et manduca. Quod Petro dictum est, Macta et manduca : occide in eis quod sunt, fac eos quod tu es. Illi autem contra si tibi persuaserint impietatem, absorberis ab eis. Non quando persequuntur te, ab his absorberis; sed quando tibi persuadent quod sunt. Nec dicant: absorbuimus eum. Tu absorbe corpus Paganorum. Quare corpus Paganorum? uult te absorbere, fac illi quod uult tibi facere. Ideo fortasse uitulus ille comminutus in aquam missus, et potum datus est, ut absorberetur ab Isrel corpus impiorum . Erubescant et reuereantur simul, qui gratulantur malis meis: induantur confusione et uerecundia: ut nos illos absorbeamus erubescentes et confusos. Qui maligna loquuntur aduersum me: illi erubescant, illi confundantur.

16. [uers. 27, 28.] Quid tu iam caput cum membris? Exsultent et letentur qui uolunt iustitiam meam: qui heserint corpori meo. Et dicant semper: Magnificetur Dominus, qui uolunt pacem serui eius. Et lingua mea meditabitur iustitiam tuam, tota die laudem tuam. Et cuius lingua durat meditari tota die laudem Dei? Ecce modo paulo longior sermo factus est, fatigamini. Tota die Deum laudare quis durat? Suggero remedium, unde tota die laudes Deum, si uis. Quidquid egeris, bene age, et laudasti Deum. Quando cantas hymnum, laudas Deum: lingua tua quid agit, nisi laudet et conscientia tua? Cessasti ab hymno cantando, discedis ut reficiaris? Noli inebriari, et laudasti Deum. Discedis ut dormias? Noli surgere ad malefaciendum, et laudasti Deum. Negotium agis? noli fraudem facere, et laudasti Deum. Agrum colis? Noli litem mouere, et laudasti Deum. In innocentia operum tuorum prepara te [1 1Kb] ad laudandum Deum tota die.



IN PSALMUM XXXu ENARRATIO. SERMO HABITUS FORTE DIE SABBATI, ex n. 19.


1. [uers. 2.] Intendat Charitas uestra paululum textum et mysteria psalmi huius; et curramus eum, quia in multis locis apertus est: ubi autem obscuritatis necessitas nos immorari cegerit, tolerabitis fructu discendi. Dixit iniustus ut delinquat in semetipso: non est timor Dei ante oculos eius. Non unum hominem, sed genus hominum iniquorum dicit, qui sibi aduersantur, non intelligendo ut bene uiuant; non quia non possunt, sed quia nolunt. Aliud est enim quando quisque conatur aliquid intelligere, et per infirmitatem carnis non potest, sicut dicit quodam loco Scriptura: Quia corpus quod corrumpitur aggrauat animam, et deprimit terrena inhabitatio sensum multa cogitantem : aliud autem quando perniciosius agit aduersum seipsum cor humanum, ut quod possit intelligere, si bona uoluntas accederet, non intelligat, non quia difficile est, sed quia uoluntas aduersa [1 1Kb] est. Hoc autem fit dum amant peccata sua, et oderunt precepta Dei. Sermo enim Dei aduersarius tuus est, si tu amicus sis iniquitatis tue: si autem tu aduersarius sis iniquitatis tue, sermo Dei amicus tuus est, et aduersarius iniquitatis tue. Si ergo odisti iniquitatem tuam, iungis te sermoni Dei; et critis duo aduersus illam perimendam, tu et sermo Dei. Tu enim per te ex uiribus tuis nichil potes: adiuuat te ille qui tibi sermonem misit, et uincitur iniquitas. Si tu illam odisti; et Deus dimisit, et eris liber: si autem ipsam diligas; contrarium est tibi intelligere quidquid contra illam dicitur. Fac hominem querere quomodo sit equalis Filius Patri; credidit, querit intelligere, nondum potest. Magna enim res est, et uires maiores desiderat ut possit capi; et est initium fidei quod custodit animam donec roboretur. Lacte nutritur ut perueniat ad habitudinem et firmitatem cibi solidioris; ut possit intelligere, In principio erat uerbum, et uerbum erat apud Deum, et Deus erat uerbum . Antequam hoc possit, nutritur in fide: et conatur intelligere, ut intelligat quantum Deus dederit. Numquid et hoc cum conatu intelligit: Quod tibi fieri non uis, alii ne feceris ; ut quia non uis pati iniquitatem; non facias iniquitatem; quia non uis pati dolum et insidias, non insidieris alteri? Hoc autem cum non uis intelligere, uoluntati tue tribuitur. Ideo dixit iniustus, ut delinquat in semetipso: proposuit delinquere.

2. Sed numquid qui proponit delinquere, publice hoc dicit, et non in semetipso? Quare in semetipso? Quia homo illum non uidet. Quid ergo, quia homo non uidet, in ipso corde, ubi sibi dicit ut delinquat, Deus ibi non uidet? uidet ibi Deus. Sed quid sequitur? Non est timor Dei ante oculos eius. Ante oculos timor hominum est. Non audet enim publice profiteri iniquitatem, ne uel reprehendatur, uel damnetur ab hominibus. Discedit autem a conspectu hominum:  quo? Ad semetipsum: ducit se intro, et nemo illum uidet: ubi meditatur dolos et insidias et delicta, nemo uidet. Posset nec ibi apud se meditari, si cogitaret quia Deus illum uidet: sed quia non est timor Dei ante oculos eius, cum discesserit a conspectu hominum ad cor suum, ibi quem timeat? Numquid non ibi est presens Deus? Sed non est timor Dei in conspectu eius.

3. [uers. 3.] Meditatur ergo dolos: et sequitur,  Quoniam dolose egit in conspectu eius. In cuius conspectu? Cuius timor non est ante oculos eius qui dolose egit. Ut inueniret iniquitatem suam, et odisset. Iste sic egit ut non inueniret. Sunt enim homines qui quasi conantur querere iniquitatem suam, et timent illam inuenire; quia si illam inuenerint, dicitur illis, Recedite ab illa: hec fecisti antequam scires, iniquitatem fecisti cum esses in ignorantia; dat Deus ueniam: modo cognouisti eam; dimitte illam ut possit facile ignorantie tue uenia dari, et libera fronte dicas Deo, Delicta iuuentutis mee et ignorantie mee ne memineris . Hac illam querit, hac timet ne inueniat illam: dolose enim querit. Non sciebam quia peccatum est, quando dicit homo? Cum uiderit quia peccatum est, et destiterit facere ipsum peccatum, quod ideo faciebat, quia ignorabat; uere sic uoluit nosse iniquitatem, ut inueniret, et odisset. Nunc autem multi dolose agunt, ut inueniant iniquitatem suam, id est, non ex animo agunt inuenire et odisse. Sed quia in ipsa inquisitione dolus est, in inuentione defensio iniquitatis erit. Cum enim inuenerit iniquitatem, ecce iam manifestum est illi, quia iniquitas est. Noli illam facere, inquis. Et ille qui dolose agebat ut inueniret, iam inuenit, et non odit: quid enim dicit? Quam multi hoc faciunt, et quis hoc non facit? Et numquid omnes perditurus est Deus? Aut certe hoc dicit: Si nollet Deus illa fieri, uiuerent homines qui ista committunt? uides quia dolose agebas ad inueniendam iniquitatem tuam? Nam si non dolose, sed sinceriter ageres, iam inuenisses et odisses: modo inuenisti et defendis: dolose ergo agebas, cum quereres.

4. [uers. 4.] uerba oris eius iniquitas et dolus: noluit intelligere, ut bene ageret. uidetis quia uoluntati illud tribuit: quia sunt homines qui uolunt intelligere, et non possunt; sunt autem homines qui nolunt intelligere, ideo non intelligunt. Noluit intelligere ut bene ageret.

5. [uers. 5.] Iniquitatem meditatus est in cubili suo. Quid dixit, in cubili suo? Dixit iniustus, ut delinquat in semetipso: quod dixit superius, in semetipso; hoc hic dixit, in cubili suo. Cubile nostrum est cor nostrum: ibi tumultum patimur male conscientie: et ibi requiescimus, quando bona conscientia est. Qui amat cubile cordis sui, aliquid boni ibi agat. Ibi est cubile, ubi nos Dominus iehsu Christus iubet orare: Intra in cubiculum tuum, et claude ostium tuum. Quid  est, claude ostium tuum? Noli talia exspectare de Deo, que forinsecus sunt; sed ea que intrinsecus sunt: Et Pater tuus, qui uidet in abscondito, reddet tibi . Quis est qui non claudit ostium? Qui talia petit a Deo pro magno et ibi constituit omnes preces suas, ut accipiat ea que sunt huius seculi bona. Patet ostium tuum, turba uidet cum oras. Quid est claudere ostium tuum? Ut hoc petas a Deo, quod solus Deus nouit quomodo tibi det. Quid est hoc propter quod claudis ostium, et petis? Quod oculus non uidit, nec auris audiuit, nec in cor hominis ascendit . Et forte non ascendit in ipsum cubile tuum, id est in cor tuum. Sed Deus nouit quid tibi daturus est. Quando autem erit? Quando reuelabitur Dominus, quando apparebit iudex. Quid enim manifestius quam quod dicturus est ad dexteram positis? uenite, benedicti Patris mei, percipite regnum quod uobis paratum est ab origine mundi . Audient hec illi qui ad sinistram erunt, et gement infructuosa penitentia ; quia cum ita uiuerent, eam fructuose noluerunt agere. Quomodo gement? Quia non est illis locus correctionis. Audient autem et ipsi: Ite in ignem eternum qui paratus est diabolo et angelis eius . Iste est auditus malus. Nam iusti ad auditum bonum gaudebunt; sic enim scriptum est: In memoria eterna erit iustus, ab auditu malo non timebit . A quo auditu malo? Quem audituri sunt illi, Ite in ignem eternum. Deus ergo qui potest supra quam petimus aut intelligimus facere , occultum gemitum nostrum querit, ut in conspectu eius placeamus, et non nos quasi de iustitia nostra ante homines iactemus. Qui enim de iustitia sua placere uult hominibus, non eo fine ut homines qui eum uident Deum laudent, sed ea intentione ut ipse laudetur, non claudit ostium contra strepitum: quia patet ostium illo strepitu, et non audit Deus quomodo audire uult. Cubile ergo cor nostrum laboremus mundare, ubi possit nobis bene esse. Nouit Charitas uestra quam multa multi patiuntur in publico, in foro, in iurgiis, in contentionibus, in molestiis negotiorum: quomodo quisque fatigatus negotiis foris, currit ad domum suam ut ibi requiescat, et dat operam cito finire negotia que foris sunt, et tollere se ad requiem in domum suam. Ideo enim unusquisque domum suam habet, quia ibi requiescit. Si uero et ibi molestias patiatur, ubi potest requiescere? Quid ergo? Bonum est ut uel in domo sua requiem habeat. Si autem patitur foris inimicos, intus forte malam uxorem; procedit in publicum: cum uult requiescere ab his que foris sunt, intrat in domum: quando uero nec ibi requiescit, nec foris requiescit, ubi erit requies? Saltem in cubiculo cordis, ut tollas te ad interiora conscientie tue. Si ibi inuenisti forte coniugem, que tibi non faciat amaritudinem, sapientiam Dei; cum ipsa coniungere, quiesce intus in cubiculo tuo, non inde te eiiciat fumus male conscientie. At ille ut meditaretur dolos, illuc se tollebat, de quo loquitur ista Scriptura, ubi homines  non uident; et talia ibi meditabatur, ut nec in ipso corde requiesceret. Iniquitatem meditatus est in cubili suo.

6. Astitit omni uie non bone. Quid est, astitit? Perseueranter peccauit. Unde et de quodam pio et bono dicitur: Et in uia peccatorum non stetit . Quomodo ille non stetit, sic iste astitit. Malitiam autem non odio habuit. Ibi est finis, ibi fructus: si non potest non habere malitiam, uel oderit illam. Cum enim odisti illam, uix tibi subrepit ut aliquid mali facias. Est enim peccatum in mortali corpore: sed quid dicit Apostolus? Non regnet peccatum in uestro mortali corpore, ad obediendum desideriis eius . Quando incipit non esse? Quando complebitur in nobis quod ait: Cum corruptibile hoc induerit incorruptionem, et mortale hoc induerit immortalitatem . Antequam hoc fiat, est delectatio iniquitatis in corpore; sed maior est delectatio uoluptatis uerbi sapientie, precepti Dei. uince peccatum et uoluntatem eius. Peccatum et iniquitatem oderis, ut iungas te Deo qui tecum illud oderit. Iam coniunctus [1 1Kb] mente legi Dei, mente seruis legi Dei. Et si carne propterea seruis legi peccati , quia sunt in te delectationes quedam carnales, tunc nulle erunt quando iam non pugnabis. Aliud est non pugnare, et esse in pace uera atque perpetua, aliud pugnare et uincere; aliud pugnare et uinci; aliud nec pugnare, sed trahi. Sunt enim homines prorsus qui non pugnant, qualis est iste de quo loquitur: cum enim dicit, Malitiam non odio habuit; quomodo pugnat contra eam quam non odit? Iste a malitia trahitur, nec pugnat. Sunt autem qui pugnare incipiunt; sed quia de uiribus suis presumunt, ut ostendat illis Deus quia ipse uincit, si se homo subiungit Deo, et pugnantes uincuntur, et cum quasi ceperint tenere iustitiam, fiunt superbi, et eliduntur. Isti pugnant, sed uincuntur. Quis est autem qui pugnat, et non uincitur? Qui dicit: uideo aliam legem in membris meis repugnantem legi mentis mee. uide pugnantem [2 1Kb] : sed non de uiribus suis presumit iste, ideo uictor erit. Quid enim sequitur? Infelix ego homo, quis me liberabit de corpore mortis huius? Gratia Dei per Iesum Christum Dominum nostrum . Presumit de eo qui iussit ut pugnet, et uincit hostem adiutus a iubente [3 1Kb] . Iste autem malitiam non odio habuit.

7. [uers. 6.] Domine, in celo misericordia tua, et ueritas tua usque ad nubes. Nescio quam misericordiam ipsius dicit, que in celo est. Est enim misericordia Domini et in terra. Habes scriptum: Misericordia Domini plena est terra . De qua ergo misericordia loquitur, cum dicit: Domine, in celo misericordia tua? Munera Dei partim temporalia sunt  atque terrena, partim eterna et celestia: qui propter hoc colit Deum, ut terrena ista atque temporalia accipiat, que omnibus presto sunt, quasi adhuc ut pecus est; utitur quidem misericordia Dei, sed non illa que excepta est [1 1Kb] , que non dabitur nisi solis iustis, sanctis, bonis. Que sunt munera que omnibus abundant? Qui solem suum oriri facit super bonos et malos, et pluit super iustos et iniustos . Quis non habet istam misericordiam Dei, primo ut sit, ut [2 1Kb] discernatur a pecoribus, ut rationale sit animal, qui possit Deum intelligere, deinde frui ista luce, isto ere, pluuia, fructibus, diuersitate temporum, solatiis terrenis, salute corporis, affectu amicorum, salute domus sue? Omnia bona sunt, et Dei munera sunt. Ne putetis, fratres, quod aliquis illa poterit dare, nisi unus Deus. Quicumque ergo non exspectant ista, nisi a Domino, multum interest inter hos et eos qui illa querunt aut a demonibus, aut a sortilegis, aut a mathematicis. Isti enim duobus modis miseri sunt, quia et terrena sola bona desiderant, et non ab eo petunt qui dat omnia bona. Qui uero ista bona desiderant, et in his bonis felices esse uolunt, et ista sola petunt a Deo, hoc quidem meliores sunt, quia a Deo petunt; sed adhuc periclitantur. Dicit aliquis: Quare periclitantur? Aliquando enim considerant res humanas, et uident ista omnia bona terrena, que desiderant, habere atque abundare impios et iniquos, et putant quia perdiderunt mercedem colendi Deum, quia id quod mali habent, et ipsi habent [3 1Kb] , cum ipsi colant Deum, quem non colunt illi; aut aliquando illi qui colunt non habent, et illi habent qui blasphemant: ergo in periculo sunt adhuc.

8. Hic autem uere intellexit quam misericordiam deprecetur a Deo. Domine, in celo misericordia tua, et ueritas tua usque ad nubes: id est, misericordia quedam quam donas sanctis tuis, celestis est, non terrena; eterna est, temporalis non est. Et quomodo illam potuisti annuntiare hominibus? Quia ueritas tua usque ad nubes. Nam quis posset nosse celestem misericordiam Dei, nisi annuntiaret Deus hominibus? Quomodo illam annuntiauit? Mittendo ueritatem suam usque ad nubes. Que sunt nubes? Predicatores uerbi Dei. Unde quodam loco Deus iratus est cuidam uinee. Intelligit enim, quantum puto, Charitas uestra, audiuit Isaiam prophetam, ubi dicit de quadam uinea: Exspectaui ut faceret uuam, fecit autem spinas. Et ne quis putaret de uinea ista uisibili dicere, sic conclusit: uinea autem Domini Sabaoth, domus Isrel est; et homo Iuda, nouellum dilectum. Ergo ipsam uineam increpabat, quam exspectauit ut faceret uuam, fecit autem spinas. Et quid ait? Mandabo nubibus meis ne pluant super eam. Iratus Deus hoc dixit: Mandabo nubibus meis, ne pluant super eam : et uere factum est. Missi sunt enim predicatores Apostoli. Sic habemus in Actibus Apostolorum, quia apostolus  Paulus uolebat predicare Iudeis, et inuenit ibi non uuam, sed spinas: ceperunt enim pro bonis mala reddere, et persequi. Et ait, tanquam implens quod dictum est, Mandabo nubibus meis ne pluant super eam: Ad uos missi eramus, sed quia respuistis uerbum Dei, ecce conuertimur ad Gentes . Ergo impletum est, Mandabo nubibus meis ne pluant super eam. Usque ad nubes ueritas uenit: ideo nobis potuit nuntiari misericordia Dei que in celo est, et non in terra. Et reuera, fratres, nubes sunt predicatores uerbi ueritatis. Quando minatur per predicatores Deus, tonat per nubes. Quando miracula facit per predicatores Deus, coruscat per nubes, terret per nubes, et irrigat per pluuiam. Predicatores ergo isti, per quos [1 1Kb] predicatur Euangelium Dei, nubes Dei sunt. Speremus ergo misericordiam, sed illam que in celo est.

9. [uers. 7.] Iustitia tua sicut montes Dei: iudicia tua sicut abyssus multa. Qui sunt montes Dei? Qui dicti sunt nubes, ipsi sunt et montes Dei: magni predicatores, montes Dei. Et quomodo, quando oritur sol, prius luce montes uestit, et inde lux ad humillima terrarum descendit: sic quando uenit Dominus noster iehsu Christus, prius radiauit in altitudinem Apostolorum, prius illustrauit montes, et sic descendit lux eius ad conuallem terrarum. Et ideo quodam loco dicit in psalmo: Leuaui oculos meos in montes, unde ueniet auxilium mihi. Sed noli putare, quia ipsi montes tibi dabunt auxilium: accipiunt enim quod dent, non de suo dant. Et si remanseris in montibus, non erit firma spes tua: sed in illo qui illuminat montes spes tua et presumptio tua debet esse. Auxilium autem ueniet tibi de montibus, quia Scripture per montes tibi ministrate sunt, per magnos predicatores ueritatis: sed noli in illis figere spem tuam. Audi quid dicat consequenter: Leuaui oculos meos in montes, unde ueniet auxilium mihi. Quid ergo? Montes tibi dant auxilium? Non: audi sequentia: Auxilium meum a Domino, qui fecit celum et terram . De montibus uenit auxilium, sed non a montibus. Et a quo? A Domino qui fecit celum et terram. Erant montes alii, per quos unusquisque cum duceret nauim, naufragium faceret. Emerserunt enim principes heresum, et montes erant. Arius mons erat, Donatus mons erat. Maximianus [2 1Kb] modo quasi mons factus est. Multi in istos montes attendentes, et terram desiderantes, cum de fluctibus uolunt liberari, ad saxa compulsi sunt, et naufragium in terra fecerunt. A talibus montibus non seducebatur ille qui ait: In Domino confido, quomodo dicitis anime mee, Transmigra in montes sicut passer ? Nolo sit spes mea in Ario, nolo in Donato: Auxilium meum a Domino, qui fecit celum et terram. Discite quantum presumatis de Deo, et quantum tribuatis hominibus; quia maledictus  omnis qui spem suam ponit in homine . Modestissime et humiliter sanctus apostolus Paulus zelans uere Ecclesiam, sed sponso, non sibi, et horrens illos quando uoluerunt dicere, Ego sum Pauli, ego Apollo ; suam personam potius assumpsit, quam calcaret et contemneret, ut Christum glorificaret: Numquid Paulus pro uobis crucifixus est, aut in nomine Pauli baptizati estis ? Repellit a se, sed ut mittat ad Christum. Non uult a sponsa amari pro sponso nec amicum sponsi [1 1Kb] . Amici enim sponsi Apostoli. Huic sponso et ille humilis Ioannes, qui putabatur Christus, zelabat. Unde ait: Non sum ego Christus, sed qui post me uenit, maior me est, cuius non sum dignus corrigiam calceamenti soluere . uere quia tantum se humilians, ostendit se non esse sponsum, sed amicum sponsi; et ideo ait: Qui habet sponsam, sponsus est: amicus autem sponsi, qui stat et audit eum, gaudio gaudet propter uocem sponsi . Et si amicus sponsi mons est, non tamen a se habet lucem mons: sed audit, et gaudio gaudet propter uocem sponsi. Nos, inquit, de plenitudine eius accepimus. De cuius plenitudine? Illius qui erat lumen uerum, quod illuminat omnem hominem uenientem in hunc mundum . Huic ergo zelabat Ecclesiam et Apostolus dicens: Sic nos existimet homo quasi ministros Christi, et dispensatores mysteriorum Dei: hoc est, Leuaui oculos meos in montes, unde ueniet auxilium mihi. Sic nos existimet homo quasi ministros Christi, et dispensatores mysteriorum Dei . Sed ne iterum spes tua figatur in montibus et non sit in Deo, audi: Ego plantaui, Apollo rigauit, sed Deus incrementum dedit; et: Neque qui plantat est aliquid, neque qui rigat, sed qui incrementum dat Deus . Iam ergo dixisti: Leuaui oculos meos in montes, unde ueniet auxilium mihi: sed quia neque qui plantat est aliquid, neque qui rigat; dic: Auxilium meum a Domino, qui fecit celum et terram: et, Iustitia tua sicut montes Dei, id est, montes implentur iustitia tua [2 1Kb] .

10. Iudicia tua sicut multa abyssus. Abyssum dicit profunditatem peccatorum, quo quisque peruenit contemnendo Deum; sicut quodam loco dicit: Dedit illos Deus in concupiscentias cordis eorum, facere que non conueniunt. Intendat Charitas uestra. Magna res est, magna res agitur. Quid est hoc? Dedit illos Deus in concupiscentias cordis eorum, facere que non conueniunt. Ergo si Deus illos dedit in concupiscentias cordis eorum, facere que non conueniunt, ideo faciunt tanta illa mala? Quasi aliquis proponat questionem: Si Deus hoc facit, ut faciant que non conueniunt, quid ipsi fecerunt? Occultum est quod audisti: Dedit illos Deus in concupiscentias cordis eorum. Ergo fuit concupiscentia, quam uincere noluerunt, cui traderentur iudicio Dei. Sed ut digni haberentur qui traderentur [3 1Kb] .  uide quid de illis superius dixit: Qui cum cognouissent Deum, non ut Deum glorificauerunt, aut gratias egerunt: sed euanuerunt in cogitationibus suis, et obscuratum est insipiens cor eorum. Unde? De superbia. Dicentes enim se esse sapientes, stulti facti sunt. Inde iam sequitur, Tradidit illos Deus in concupiscentias cordis eorum . Quia ergo fuerunt superbi et ingrati, digni habiti sunt qui traderentur in concupiscentias cordis sui, et facti sunt abyssus multa, ut non solum peccarent, sed etiam dolose agerent, ne intelligerent iniquitatem suam, et odissent. Ista profunditas est malitie, ut nollent inuenire et odisse. Sed ad istam profunditatem quomodo quisque peruenit, uide [1 1Kb] : Iudicia Dei abyssus multa. Sicut montes Dei iustitia eius, qui per gratiam ipsius fiunt magni: sic et per iudicia ipsius fiunt in profundo, qui merguntur in ultima. Hac ergo delectent te montes, hac auertere ab abysso, et conuertere ad id quod dicitur: Auxilium meum a Domino. Sed unde? Quia leuaui oculos meos in montes. Quid est hoc? Latine dicam: In Ecclesia Christi inuenis abyssum, inuenis et montes; inuenis ibi pauciores bonos, quia montes pauci sunt, abyssus lata est, id est  , multos male uiuentes ab ira Dei, quia sic egerunt ut traderentur in concupiscentias cordis sui, ut iam defendant peccata sua, et non confiteantur, sed dicant: Quare? quid feci? Et ille illud fecit; et ille hoc fecit. Iam etiam defendere uolunt quod arguit sermo diuinus: abyssus est. Ideo quodam loco ait Scriptura, audi abyssum: Peccator, inquit, cum uenerit in profundum malorum, contemnit . Ecce iudicia tua sicut abyssus multa. Sed nondum es mons, nondum es abyssus: fuge abyssum, attende in montes; sed nec remaneas in montibus. Auxilium enim tuum a Domino, qui fecit celum et terram.

11. [uers. 8.] Homines et iumenta saluos facies, Domine; sicut multiplicata est misericordia tua, Deus. Quia dixit, Misericordia tua in celo; ut et in terra esse sciatur, ait, Homines et iumenta saluos facies, Domine; sicut multiplicata est misericordia tua, Deus. Magna est misericordia tua, et multiplex misericordia tua, Deus: et hanc das et hominibus et iumentis. Salus enim hominum a quo? A Deo. Numquid salus iumentorum a Deo non est? Qui enim fecit hominem, ipse fecit et iumenta; qui utrumque fecit, utrumque saluat: sed salus iumentorum temporalis est. Sunt autem qui pro magno hoc petunt a Deo quod dedit iumentis. Multiplicata est misericordia tua, Deus, ut non solum hominibus, sed et iumentis detur, que datur hominibus, ista carnalis et temporalis salus.

12. Ergo homines non habent aliquid apud Deum exceptum, quod iumenta non mereantur, et quo iumenta non perueniant? Habent plane. Et ubi est quod habent? Filii autem hominum sub tegmine alarum tuarum  sperabunt. Attendat Charitas uestra dulcissimam sententiam: Homines et iumenta saluos facies. Iam dixit homines et iumenta, deinde autem, filii hominum: quasi alii sint homines, alii autem filii hominum. Aliquando in Scripturis filii hominum dicuntur generaliter homines, aliquando proprie quodam modo dicuntur filii hominum, propria quadam significatione, ut non omnes homines intelligantur: maxime quando habet distinctionem. Non enim sine causa ibi positum est, Homines et iumenta saluos facies, Domine: filii autem hominum: quasi his sequestratis, custodit seiunctos filios hominum. Seiunctos a quibus? Non solum a iumentis, sed et ab hominibus, qui salutem iumentorum querunt a Deo, et pro magno hoc desiderant. Qui sunt ergo filii hominum? Qui sub tegmine alarum eius sperant. Illi enim homines cum iumentis gaudent in re, filii autem hominum gaudent in spe: illi presentia bona sectantur cum iumentis, isti futura bona sperant cum Angelis. Quare ergo cum distinctione illi uocantur homines, et isti uocantur filii hominum? Nam et quodam loco sic ait Scriptura: Quid est homo quod memor es eius, aut filius hominis quoniam uisitas eum ? Quid est homo quod memor es eius? Memor eius es, quasi absentis; filium autem hominis uisitas presentem. Quid est, memor es hominis? Homines et iumenta saluos facies, Domine: quia et ipsis malis das salutem, et ipsis qui non desiderant regnum celorum. Tuetur enim illos, et non illos deserit secundum modum suum, tanquam pecora sua: et non illos deserit; tamen tanquam absentium memor est. At uero quem uisitat, filius hominis est; et dicitur ei: Filii autem hominum sub tegmine alarum tuarum sperabunt. Et si uultis discernere ista duo genera hominum, duos homines primo attendite, Adam et Christum. Audi Apostolum: Sicut enim in Adam omnes moriuntur, sic et in Christo omnes uiuificabuntur . Nascimur de Adam, ut moriamur: resurgimus [1 1Kb] per Christum, ut semper uiuamus. Quando portamus imaginem terreni hominis, homines sumus: quando portamus imaginem celestis hominis, filii hominum sumus; quia Christus Filius hominis dictus est . Etenim Adam homo erat, sed filius hominis non erat: ideo illi pertinent ad Adam qui desiderant carnalia bona, et salutem istam temporalem. Hortamur illos ut filii sint hominum, qui sub tegmine alarum eius sperent, et misericordiam illam desiderent, que in celo est, et que annuntiata est per nubes. Sed si non possunt adhuc, interim uel temporalia bona non desiderent, nisi ab uno Deo: sic et in ueteri Testamento seruiant [2 1Kb] , ut ad Nouum perueniant.

13. Nam et populus ille terrena bona desiderauit, et regnum Ierusalem, subiectionem inimicorum suorum, abundantiam fructuum, salutem propriam, salutem filiorum suorum. Talia desiderabant, et talia accipiebant, sub Lege [3 1Kb] custodiebantur. Desiderabant  a Deo bona, que dat et iumentis, quia nondum ad illos uenerat Filius hominis, ut essent Filii hominum: tamen iam habebant nubes annuntiantes Filium hominis. uenerunt ad illos Prophete, annuntiauerunt Christum: et erant ibi quidam qui intelligebant, et spem futuram habebant, ut acciperent misericordiam, que in celo est. Erant ibi qui nonnisi carnalia desiderarent et terrenam ac temporalem felicitatem. Ipsis labebantur pedes ad facienda uel adoranda idola. Quando enim illos admonebat, et flagellabat in his omnibus quibus delectabantur, et auferebat ea, patiebantur famem, bella, pestilentias, morbos, et conuertebantur ad idola. Talia bona que pro magno a Deo desiderare debebant, ab idolis desiderabant, et dimittebant Deum. Attendebant enim ipsa bona, que querebant, abundare impiis et sceleratis, et putabant se frustra Deum colere, quia non dabat mercedem terrenam. O homo! operarius es Dei; postea est tempus mercedem accipiendi: quid iam flagitas mercedem antequam opereris? Si uenerit operarius ad domum tuam, numquid dabis mercedem ante, nisi perfecerit opera sua? Nam peruersum eum existimabis, si dixerit: Prius accipiam mercedem, et tunc operabor. Irasceris. Quare autem irasceris? Quia non habuit fidem homini mendaci. Quomodo Deus non irascetur, cum tu fidem non habeas ipsi ueritati? Quod tibi promisit, daturus est: non fallit, quia ueritas est qui promisit. Sed times ne forte non habeat quod det? Omnipotens est. Noli timere, ne non sit qui det; immortalis est. Non timeas, ne succedatur ei; perpetuus est: securus esto. Si uis in te presumere tota die operarium tuum, crede et tu Deo tota uita tua; quia uita tua momentum temporis est ad Deum. Et eris, quid? Filii autem hominum [1 1Kb] sub tegmine alarum tuarum sperabunt.

14. [uers. 9.] Inebriabuntur ab ubertate domus tue. Nescio quid nobis magnum promittit. uult illud dicere, et non dicit: non potest, an nos [2 1Kb] non capimus? Audeo dicere, fratres mei, etiam de sanctis linguis et cordibus, per quas nobis ueritas nuntiata est, nec dici potest quod annuntiabant, nec cogitari. Res enim magna est et ineffabilis: et ipsi ex parte in enigmate uiderunt, sicut dicit Apostolus: uidemus nunc ex parte in enigmate, tunc autem facie ad faciem . Ecce in enigmate uidentes sic eructabant. Quales erimus, cum uiderimus facie ad faciem quod ipsi parturiebant corde, et lingua parere non poterant ut caperent homines? Que enim necessitas fuerat ut diceret: Inebriabuntur ab ubertate domus tue? Quesiuit uerbum unde loqueretur de rebus humanis, quod diceret: et quia uidit homines ingurgitantes se in ebrietate, accipere autem uinum immoderate, et mentem perdere; uidit quid diceret, quia cum accepta fuerit illa ineffabilis letitia, perit quodammodo humana mens, et fit diuina, et inebriatur ab ubertate domus Dei. Unde et in alio psalmo dicitur: Calix tuus inebrians  quam preclarus est ! Hoc iam calice inebriati erant Martyres, quando ad passionem euntes, suos non agnoscebant. Quid tam ebrium, quam non agnoscere uxorem flentem, non filios, non parentes? Non agnoscebant, non eos ante oculos esse arbitrabantur. Nolite mirari; ebrii erant. Unde ebrii erant? uidete: acceperunt calicem unde inebriarentur. Unde et ille gratias Deo agit, dicens: Quid retribuam Domino pro omnibus que retribuit mihi? Calicem salutaris accipiam, et nomen Domini inuocabo . Ergo, fratres, simus filii hominum, et speremus sub tegmine alarum eius, et inebriemur ab ubertate domus eius. Quomodo potui dixi et quomodo possum uideo, et quomodo uideo, dicere non possum. Inebriabuntur ab ubertate domus tue: et torrentem [1 1Kb] uoluptatis tue potabis eos. Torrens dicitur aqua ueniens cum impetu. Impetus erit misericordie Dei, ad irrigandos et inebriandos qui modo ponunt spem sub umbraculo alarum eius. uoluptas illa que est? Quasi torrens inebrians sitientes. Modo ergo qui sitit, spem ponat: qui sitit, habeat spem, inebriatus habebit rem: antequam habeat rem, sitiat in spe. Beati qui esuriunt et sitiunt iustitiam, quoniam ipsi saturabuntur .

15. [uers. 10.] Quo ergo fonte irrigaberis, et unde currit tantus [2 1Kb] torrens uoluptatis eius? Quoniam apud te, inquit, fons uite. Quis est fons uite, nisi Christus? uenit ad te in carne, ut irroraret fauces tuas sitientes: satiabit sperantem, qui irrorauit [3 1Kb] sitientem. Quoniam apud te fons uite [4 1Kb] , in lumine tuo uidebimus lumen. Hic aliud est fons, aliud lumen: ibi non ita. Quod enim est fons, hoc est et lumen: et quidquid uis, illud uocas, quia non est quod uocas; quia non potes congruum nomen inuenire, non remanet in uno nomine. Si diceres, quia lumen est solum, diceretur tibi: Sine causa ergo mihi dictum est ut esuriam et sitiam: quis enim est, qui manducet lumen? Illud plane recte mihi dictum est: Beati mundi corde, quoniam ipsi Deum uidebunt : si lumen est, oculos meos parem. Para et fauces; quia illud quod lumen est, et fons est: fons, quia satiat sitientes; lumen, quia illuminat cecos. Hic aliquando alibi lumen, alibi fons. Aliquando enim currunt fontes et in tenebris; et aliquando in eremo pateris solem, non inuenis fontem: hic ergo possunt ista duo esse separata, ibi non fatigaberis, quia fons est; non tenebraberis, quia lumen est.

16. [uers. 11.] Pretende misericordiam tuam scientibus te, et iustitiam tuam his qui recto sunt corde. Quod sepe diximus, quia illi sunt recti corde, qui sequuntur in hac uita uoluntatem Dei. uoluntas Dei est aliquando ut sanus sis, aliquando ut egrotes: si quando sanuses, dulcis est uoluntas Dei, et quando egrotas, amara est uoluntas Dei; non recto corde es. Quare?  Quia non uis uoluntatem tuam dirigere ad uoluntatem Dei, sed Dei uis curuare ad tuam. Illa recta est, sed tu curuus: uoluntas tua corrigenda est ad illam, non illa curuanda est ad te: et rectum habebis cor. Bene est in hoc seculo, benedicatur Deus qui consolatur: laboratur in seculo, benedicatur Deus quia emendat et probat: et eris recto corde dicens, Benedicam Dominum in omni tempore, semper laus eius in ore meo .

17. [uers. 12.] Non ueniat mihi pes superbie. Certe iam dixit, Sub umbraculo alarum tuarum sperabunt filii hominum, et inebriabuntur ab ubertate domus tue. Cum ceperit quisque isto fonte uberius irrigari, caueat ne superbiat. Non enim deerat [1 1Kb] Ade primo homini: sed uenit illi pes superbie, et mouit illum manus peccatoris, id est manus diaboli superba [2 1Kb] . Quomodo ille qui eum seduxit, dixit. Ponam sedem meam ad Aquilonem : sic illi persuasit, Gustate, et eritis sicut dii . Superbia ergo lapsi sumus, ut ad istam mortalitatem perueniremus. Et quia nos superbia uulnerauerat, humilitas facit sanos. uenit humilis Deus, ut a tanto superbie uulnere curaret hominem. uenit, quia uerbum caro factum est, et habitauit in nobis . Comprehensus est a Iudeis, insultatum est ei. Audistis cum Euangelium legeretur, quid dixerunt, et cui dixerunt, Demonium habes : et ille non dixit, Demonium habetis uos, quia uos in peccatis uestris estis, et diabolus possidet corda uestra. Non hoc dixit, quod si diceret, uerum diceret; sed non erat tempus ut hoc diceret, ne non ueritatem predicare, sed maledictum reddere uideretur. Dimisit quod audiuit, quasi non audisset. Medicus enim erat, et phreneticum curare uenerat. Quomodo medicus non curat quidquid audiat a phrenetico, sed quomodo conualescat et fiat sanus phreneticus; nec si et pugnum ab illo accipiat curat; ille illi facit noua uulnera, ille ueterem febrem sanat: sic et Dominus ad egrotum uenit, ad phreneticum uenit, ut quidquid audiret, quidquid passus esset contemneret, hoc ipso eos docens humilitatem, ut humilitate docti, sanarentur a superbia; de qua iste liberari deprecatur dicens: Non ueniat mihi pes superbie; et manus peccatoris [3 1Kb] non moueat me. Si enim uenerit pes superbie, mouet manus peccatoris. Que est manus peccatoris? Male suadentis operatio. Factus es superbus? Cito te corrumpit, qui male suadet. Humilis figere [4 1Kb] in Deo, et non ualde cures quid tibi dicatur. Hinc est quod alibi dicitur: Ab occultis meis munda me, et ab alienis parce seruo tuo . Quid est, Ab occultis meis? Non ueniat mihi pes superbie. Quid est, Et ab alienis parce seruo tuo? Neque manus peccatoris moueat me. Serua quod intus est, et non timebis foris.

18. [uers. 13.] Quare autem ualde hoc times? Quasi diceretur, Ibi ceciderunt omnes qui operantur iniquitatem;  ut uenirent ad illam abyssum. de qua dictum est, Iudicia tua sicut abyssus multa; ut ad illud profundum peruenirent, ubi peccatores qui contemnunt, ceciderunt [1 1Kb] . Ceciderunt: ubi primo ceciderunt? In pede superbie. Audite pedem superbie: Qui cum cognouissent Deum, non sicut Deum glorificauerunt. uenit ergo illis pes superbie, unde uenerunt in profundum: Tradidit illos Deus in concupiscentias cordis eorum, facere que non conueniunt . Radicem peccati, et caput peccati timuit qui dixit: Non ueniat mihi pes superbie. Quare illum pedem dixit? Quia superbiendo Deum deseruit, et discessit: pedem ipsius, affectum ipsius dixit. Non ueniat mihi pes superbie; et manus peccatoris non moueat me: id est, opera peccatoris non me dimoueant a te, ut imitari illa uelim. Quare autem contra superbiam hoc dicit, Ibi ceciderunt qui operantur iniquitatem? Quia [2 1Kb] qui modo iniqui sunt, in superbia ceciderunt. Ideo cum cautam faceret Dominus Ecclesiam, ait: Illa tuum, inquit, obseruabit caput, et tu eius calcaneum . Serpens obseruat quando tibi ueniat pes superbie, quando labaris, ut deiiciat; tu autem caput eius obserua: initium omnis peccati superbia . Ibi ceciderunt qui operantur iniquitatem: expulsi sunt, nec potuerunt stare: prior ille qui in ueritate non stetit, deinde per eum illi quos dimisit Deus de paradiso. Unde ille humilis qui non se dicit dignum soluere corrigiam calceamenti, non est expulsus, sed stat et audit eum, et gaudio gaudet propter uocem sponsi , et non propter suam, ne ueniat ei pes superbie, et expellatur, nec possit stare.

19. Et si cum labore aliquibus uestrum tedio fuerimus, finiuimus Psalmum, transiuit tedium, et gratulabimur, quia Psalmus totus expositus est. In medio iam timens ne onerarem uos, dimissurus eram: sed cogitaui quia intentio nostra precideretur, et non sic rediretur ad dimidium, quomodo si excurreremus totum; et malui uobis grauis esse, quam re imperfecta reliquias seruare. Debetur enim uobis etiam crastinus sermo: orate pro nobis ut ualeamus exhibere, et afferte fauces esurientes et corda deuota.



IN PSALMUM XXXuI ENARRATIO  .



SERMO I  . De prima parte Psalmi.

1. Nouissimus dies terribiliter uenturus auditur eis qui securi esse bene uiuendo nolunt, et male uiuere diu uolunt. Utiliter autem Deus latere uoluit illum diem, ut semper sit paratum cor ad exspectandum quod esse uenturum scit, et quando uenturum sit  nescit: Quia uero Dominus noster iehsu Christus magister nobis missus est, etiam Filium hominis dixit nescire illum diem , quia in magisterio eius non erat ut per eum sciretur a nobis. Neque enim aliquid scit Pater quod Filius nescit: cum ipsa scientia Patris illa sit, que sapientia eius est: est autem sapientia eius Filius eius, uerbum eius. Sed quia nobis scire non proderat, quod quidem ille nouerat, qui nos docere uenerat, non tamen hoc quod nobis nosse non proderat; non solum sicut magister aliquid docuit, sed sicut magister aliquid non [1 1Kb] docuit. Tanquam enim magister sciebat et docere quod proderat, et non docere quod oberat. Sic autem quodam genere locutionis nescire Filius dicitur quod non docet: id est, nescire dicitur quod nescire nos facit, quomodo quotidie loquimur, modo quodam locutionis, ut dixi. Letum enim diem dicimus, quia letos nos facit; et tristem diem, quia tristes nos facit; et frigus pigrum, quia pigros nos facit. Quomodo contra dicitur a Domino: Nunc cognoui. Dictum est Abrahe: Nunc cognoui quod timeas tu Deum . Hoc Deus nouerat et ante illam probationem. Nam illa probatio ideo facta est, ut nos nossemus quod Deus iam nouerat, et propter nos docendos conscriberetur, quod ante documentum ille nouerat: et fortasse et ipse Abraham nondum nouerat quas uires haberet fides eius: unusquisque enim se tentatione tanquam interrogatus agnoscit: sicut Petrus quas uires haberet fides eius utique nesciebat, quando dixit Domino: Tecum [2 1Kb] sum usque ad mortem. Dominus autem qui nouerat eum, predixit ubi deficeret, prenuntians illi infirmitatem eius, tanquam tacta uena cordis eius . Proinde Petrus, qui ante tentationem presumpsit de se, in tentatione didicit se. Sic ergo non absurde sentimus et patrem nostrum Abraham cognouisse uires fidei sue, ubi iussus immolare unicum filium suum, non dubitauit nec trepidauit ei offerre qui dederat; quia quemadmodum nesciuit unde daturus erat nondum natum, sic credidit posse reparare immolatum. Dixit ergo Deus, Nunc cognoui: quod intelligimus. Nunc cognoscere te feci: secundum locutiones quas commendauimus, Pigrum frigus, quod pigros faciat; et letum diem, quod letos faciat: sic cognoscens, quod cognoscentes faciat. Inde est illud: Tentat uos Dominus Deus uester, ut sciat si diligitis eum . Dabis enim profecto Domino Deo nostro. Deo summo, Deo uero magnam ignorantiam, quod utique sacrilegum esse intelliges, si sic acceperis, Tentat uos Dominus ut sciat, tanquam ipse de nostra tentatione concipiat scientiam, in quo erat ante ignorantia. Sed quid est, Tentat uos, ut sciat? Tentat uos, ut scire uos faciat. Accipite ergo a contrario regulam intelligentie; et quemadmodum cum Deum auditis dicere, Cognoui, intelligitis, Cognoscere uos feci: sic et cum auditis de Filio hominis, id est de  Christo dici quod illum diem nesciat, intelligite dici quod nescire faciat. Quid est autem, nescire faciat? Occultet, ut nesciatur quod nobis prodi non prodest. Hoc est quod dixi, magistrum bonum nosse quid prodat, nosse quid legat: sicut quedam eum legimus distulisse. Unde intelligimus non omnia promenda esse, que capere non possunt hi quibus promuntur. Dicit enim alibi: Multa habeo uobis dicere, sed non potestis illa portare modo . Dicit et Apostolus: Non potui loqui uobis quasi spiritualibus, sed quasi carnalibus, quasi paruulis in Christo lac uobis potum dedi, non escam: neque enim poteratis; sed nec adhuc quidem potestis . Quo proficit iste sermo? Ut quoniam diem nouissimum scimus uenturum, utiliter autem scimus uenturum et utiliter ignoramus quando uenturus sit, paratum cor habeamus bene uiuendo; et non solum non timeamus uenturum illum diem, sed et amemus. Dies quippe ille sicut infidelibus laborem auget, sic fidelibus finit. Quid autem horum duorum esse uelis, antequam ueniat, nunc est in potestate; cum uenerit, non erit. Elige ergo cum tempus est: quia Deus quod misericorditer occultat, misericorditer differt.

2. Iam uero quia in quocumque genere uite, quod habet aliquam professionem, non omnes inueniuntur probi, non omnes reprobi, ex hoc apparet, quia de quibusdam hominum generibus, que per similitudines in Euangelio modo proposita audiuimus, sic concluditur: Unus assumetur, et unus relinquetur . Assumetur bonus, reliquetur malus. uidentur duo in agro; eadem professio est, sed non idem cor. Professionem uident homines, cor nouit Deus. Quodlibet ergo ager significet. Unus assumetur, et unus relinquetur. Non quasi dimidia pars assumetur, et dimidia relinquetur: sed genera hominum duo dicit. Et si aliud eorum sit in paucis, aliud in multis, Unus assumetur, et unus relinquetur: hoc est, unum genus assumetur, et alterum relinquetur. Sic in lecto, sic in molendino. Exspectatis fortasse quid ista sint: uidetis tecta esse, et similitudinibus quidusdam inuoluta. Potest mihi aliud uideri, alteri aliud: sed neque ego eo quod dixero prescribo alteri ad meliorem intellectum, nec ille mihi ad utrumque accipiendum, si utrumque cum fide concordat. uidentur enim mihi in agro laborare qui presunt Ecclesiis; sicut Apostolus dicit: Dei agricultura, Dei edificatio estis. Nam et architectum se dicit, cum dicit: Ut sapiens architectus fundamentum posui: et agricolam, cum dicit, Ego plantaui, Apollo rigauit, sed Deus incrementum dedit . In molendino ergo duas dixit , non duos; credo, quod hec figura ad plebes pertineat: quia prepositi regunt, plebes reguntur. Et molendinum puto dictum mundum istum; quia rota quadam temporum uoluitur, et amatores suos conterit. Sunt ergo qui de actionibus mundi non recedunt: sed tamen et ibi alii bene operantur; alii male; alii sibi amicos faciunt de mammona iniquitatis, a quibus recipiantur in tabernacula eterna , quibus dicitur: Esuriui, et dedistis mihi manducare  alii ista negligunt, quibus dicitur [1 1Kb] ibi: Esuriui, et non dedistis mihi manducare . Proinde, quia de his qui uersantur in negotiis et operibus huius mundi, alii diligunt benefacere indigentibus, alii negligunt: tanquam de duabus in molendino una assumetur, et una relinquetur. Lectum autem positum arbitror pro quiete: quia sunt qui neque actiones mundi pati uolunt, sicut sunt coniugati homines habentes domos, familias, filios; neque aliquid in Ecclesia agunt, sicut prepositi uelut in agricultura laborantes; sed uelut ad hec infirmi, secedunt ad otium, et quieti esse diligunt; ueluti memores infirmitatis sue, non se committentes magnis actionibus, et quodammodo in strato infirmitatis rogantes Deum. Et ipsa professio habet bonos, habet fictos: proinde etiam ex his unus assumetur, et unus relinquetur. Ad quamcumque professionem te conuerteris, para te pati fictos: alioquin si te non paraueris, inuenies quod non sperabas, et deficies aut perturbaberis. Ad omnia ergo te paratum facit qui tibi loquitur, cum tempus est et illi loquendi, nondum iudicandi, et tibi audiendi, nondum frustra penitendi. Est enim modo penitentia non frustra: erit tunc frustra. Non enim tunc non penitebit homines male uixisse: sed nullo modo illis iustitia Dei reuocat quod sua iniustitia perdiderunt. Iustum enim est apud Deum, ut modo impertiat misericordiam, tunc exerceat iudicium. Ideo nunc non tacetur. An tacetur? Arguat quisque, murmuret, si non per totum orbem hec Scriptura recitatur atque cantatur; si cessat etiam uenalis ferri per publicum.

3. [uers. 1, 2.] Sed reuera hoc te perturbat hominem christianum, quia uides male uiuentes felices, rerum istarum copia circumfluere, sanos esse, superbis dignitatibus eminere, incolumem habere domum, gaudia suorum, obsequia clientium, excellentissimas potentias, nichil triste interpellare uitam ipsorum: mores nequissimos uides, facultates copiosissimas perspicis; et dicit cor tuum nullum esse diuinum iudicium, omnia casibus ferri et fortuitis motibus uentilari. Nam si Deus, inquis, res humanas respiceret, floreret illius iniquitas, et mea innocentia laboraret? Omnis morbus animi habet in Scripturis medicamentum suum: qui ergo sic egrotat, ut ista dicat in corde suo, bibat potionem psalmi huius. Quid est? Iterum inspiciamus quid dicebas? Quid dicebam, inquis, nisi quod uides? Mali florent, boni laborant: quomodo ista uidet Deus? Accipe, bibe: ipse tibi hanc, de quo ista murmuras, temperauit potionem: tantum ne recuses saluberrimum poculum; accommoda per aurem os cordis, et bibe quod audis: Noli emulari in malignantibus, neque emuleris facientes iniquitatem. Quoniam tanquam fenum cito arescent, et sicut olera prati cito cadent. Quod tibi longum uidetur, cito est Deo: subiunge te Deo, et tibi cito erit. Quod ait fenum, hoc intelligimus olera prati. uilia quedam  sunt, et superficiem terre tenentia [1 1Kb] , altam radicem non habent. Proinde per hiemem uirent: at ubi sol estatis feruescere ceperit, arescent. Modo ergo tempus est hiemis, gloria tua nondum apparet: sed si alta radix est caritatis tue, sicut multarum arborum per hiemem, transit frigus, ueniet estas, id est iudicii dies: tunc arescet uiror feni, tunc apparebit arborum gloria. Mortui enim estis, ait Apostolus: quomodo uidentur arbores per hiemem, quasi aride, quasi mortue. Ergo que spes, si mortui sumus? Intus est radix: ubi radix nostra, ibi et uita nostra; ibi enim caritas nostra. Et uita uestra, inquit, abscondita est cum Christo in Deo. Quando arescit qui sic habet radicem? Quando autem erit uer nostrum? quando estas nostra? quando nos circumuestit dignitas foliorum, et ubertas fructuum locupletat? quando hoc erit? Audi quod sequitur: Cum Christus apparuerit, uita uestra, tunc et uos cum ipso apparebitis in gloria . Quid ergo modo? Noli emulari in malignantibus, neque emuleris facientes iniquitatem. Quoniam tanquam fenum cito arescent, et sicut olera prati cito cadent.

4. [uers. 3, 4.] Quid ergo tu? Spera in Dominum. Illi enim sperant non in Dominum: spes illorum mortalis, spes illorum caduca, fragilis, uolatica, transitoria, inanis erit. Spera in Dominum. Ecce spero, quid ago? Et fac bonitatem. Noli malitiam, quam respicis in illis male florentibus: fac bonitatem, et inhabita terram. Ne forte bonitatem extra inhabitationem terre facias. Terra enim Domini, Ecclesia eius est: ipsam rigat, ipsam colit ille agricola Pater . Multi enim quasi exercent bona opera, sed quia non inhabitant terram, non pertinent ad agricolam. Ergo fac bonitatem, non extra terram, sed inhabita terram. Et quid habebo? Et pasceris in diuitiis eius. Que sunt diuitie eius terre? Diuitie eius Dominus eius, diuitie eius Deus eius. Ipse est ille cui dicitur; Pars mea, Domine . Ipse est ille de quo dicitur: Dominus pars hereditatis mee et calicis mei . Recenti sermone commendauimus  Charitati uestre, et Deum esse possessionem nostram, et nos esse possessionem Dei. Audi quia diuitie terre huius ipse est: uide quid sequitur, Delectare in Domino. Tanquam quesieris, et dixeris, Ostende mihi diuitias terre illius, in qua me iubes habitare; Delectare, inquit, in Domino, et dabit tibi petitiones cordis tui.

5. Signanter accipe petitiones cordis tui. Discerne petitiones cordis tui a petitionibus carnis, discerne quantum potes. Nec frustra dictum est in quodam psalmo: Deus cordis mei. Ibi enim sequitur et dicit: Et pars mea Deus meus in secula . uerbi gratia, cecus est corpore, rogat ut illuminetur. Ista [2 1Kb] roget, quia et ista Deus facit, et ista Deus  prestat: sed rogant hec etiam mali. Petitio hec carnis. Infirmatur, rogat se saluum fieri: saluus fit moriturus. Et ista petitio carnis est: et si qua sunt talia. Petitio cordis que est? Sicut petitio carnis est, uelle sibi reparari [1 1Kb] oculos, utique ad uidendam istam lucem, que talibus oculis uideri potest: ita petitio cordis ad aliam lucem pertinet. Beati enim mundi corde, quoniam ipsi Deum uidebunt . Delectare in Domino, et dabit tibi petitiones cordis tui.

6. [uers. 5, 6.] Ecce desidero, rogo, uolo: egone implebo? Non. Quis ergo? Reuela ad Dominum uiam tuam, et spera in eum, et ipse faciet. Indica illi quid patiaris, indica illi quid uelis. Quid enim pateris? Caro concupiscit aduersus spiritum, et spiritus aduersus carnem . Quid ergo uis? Infelix ego homo, quis me liberabit de corpore mortis huius? Et quia ipse faciet, cum reuelaueris ad eum uiam tuam, uide quid sequitur: Gratia Dei per Iesum Christum Dominum nostrum . Quid ergo facturus est, quia dictum est: Reuela ad Dominum uiam tuam, et spera in eum, et ipse faciet: quid faciet? Et educet sicut lumen iustitiam tuam. Modo enim abscondita est iustitia tua: in fide res est, nondum in specie. Aliquid credis ut facias, nondum uides quod credis. Cum autem ceperis uidere quod credidisti, educetur in lumine [2 1Kb] iustitia tua: quia iustitia tua erat fides tua  Iustus enim ex fide uiuit .

7. Et educet uelut lumen iustitiam tuam, et iudicium tuum sicut meridiem: hoc est clarum lumen. Parum erat dicere, ut lumen. Lumen enim iam dicimus et cum albescit, lumen dicimus et cum sol oritur: sed nunquam est clarior lux quam medio die. Non solum ergo educet sicut lumen iustitiam tuam, sed erit iudicium tuum tanquam meridies. Modo enim iudicas sequi Christum, hoc proposuisti, hoc elegisti, hoc est iudicium tuum: nemo tibi ostendit quod promisit: promissorem adhuc tenes, exhibitorem autem exspectas: in iudicio ergo fidei tue elegisti sequi quod non uides. In abscondito est iudicium tuum, adhuc reprehenditur et irridetur ab infidelibus: Quid credidisti? Quid tibi Christus promisit? Quia immortalis eris, et dabit tibi uitam eternam? ubi est hoc? quando dabit? quando fieri potest? Iudicas tamen tu magis sequi Christum promittentem quod non uides, quam impium reprehendentem credidisse te quod nondum uides. Et hoc est iudicium tuum: et quale sit iudicium tuum, adhuc non apparet: in isto seculo quasi nox est. Quando ergo educet iudicium tuum uelut meridiem? Cum Christus apparuerit uita nostra, tunc et uos cum ipso apparebitis in gloria . Cum uenerit iudicii dies, et uenerit Christus, et congregauerit omnes gentes iudicandas, quid erit tunc? Impius ubi abscondet perfidiam suam, cum uidero fidem meam? Ergo modo quid? Angustie, tribulationes et tentationes. Et beatus qui perdurat:  quia qui perseuerauerit usque in finem, hic saluus erit . Nec cedat insultatoribus, ne eligat hic florere ut [1 1Kb] ex arbore fenum fiat.

8. [uers. 7-9.] Quid igitur debeo? Quid debeas audi: Subditus esto Domino, et obsecra eam. Hoc sit uita tua, obedire preceptis eius. Hoc est enim subditum illi esse, et obsecrare, donec det quod promisit. Perseueret bonum opus, perseueret et oratio. Oportet enim semper orare, et non deficere . In quo appares subditus? Faciendo quod precepit. Sed mercedem nondum accipis, forte quia capere nondum potes. Iam enim ille potest dare, sed tu non potes accipere. Exercere operibus, labora in uinea: finito die pete mercedem: fidelis est qui te adduxit ad uineam . Subditus esto Domino, et obsecra eum.

9. Ecce facio; subditus sum Domino, et obsecro cum. Sed quid tibi uidetur? uicinus ille nequam, male agens et florens est; furta eius, adulteria eius, rapinas eius ego noui; in omnibus elatus, superbus, per iniquitatem exaltatus non me dignatur agnoscere: in his quomodo durabo? Morbus ille est, bibe contra: Ne subemuleris eum qui prosperatur in uia sua. Prosperatur, sed in uia sua: laboras, sed in uia Dei. Illi prosperitas in uia est, in peruentione infelicitas: tibi labor in uia, in peruentione felicitas; quoniam iter impiorum peribit. Nouit Dominus iras iustorum, et iter impiorum peribit . Has uias ambulas quas nouit Dominus; et si laboras in eis, non te fallunt [2 1Kb] . uia uero impiorum felicitas transitoria: finita uia, peracta est felicitas. Quare? Quia uia illa lata est, finis eius in profundum inferni perducit. uia uero tua angusta est, et pauci ingrediuntur per eam : sed ad quam latitudinem perueniant [3 1Kb] debes cogitare. Ne subemuleris eum qui prosperatur in uia sua. In homine faciente iniquitatem, desine ab ira, et derelinque furorem [4 1Kb] . Quid stomacaris? Quid per iracundiam et indignationem istam aut blasphemas, aut prope blasphemas? In homine faciente iniquitatem, desine ab ira, et derelinque furorem. Nescis quo te prouocet ira ista? Dicturus es Deo quia iniquus est, illuc pergit. Ecce ille quare felix est, et ille infelix est? uide quid pariat: offoca malam conceptionem. Desine ab ira, et derelinque indignationem, ut iam resipiscens dicas: Turbatus est pre ira oculus meus . Quis oculus, nisi fidei? Interrogo oculum fidei tue: Credidisti in Christum; quare credidisti? Quid tibi promisit? Si felicitatem seculi huius tibi promisit Christus, murmura aduersus Christum, murmura aduersus illum, quando uides infidelem felicem. Quid tibi promisit felicitatis? Quid nisi in resurrectione mortuorum? Quid autem in hac uita? Quod ipse: quod ipse, inquam. An dedignaris, serue discipule, quod Dominus, quod magister [5 1Kb] ? Nonne a  ipso audis: Non est seruus maior domino suo, et non est discipulus super magistrum ? Ille pro te dolores, flagella, opprobria, crucem, mortem passus est. Et quid horum iusto debebatur? quid non tibi peccatori debebatur? Ergo tene directum oculum tuum, ne turbetur pre ira: Desine ab ira, et derelinque indignationem. Ne subemuleris ut maligne facias: quasi imitando eum qui maligne faciendo floret ad tempus. Ne subemuleris, ut maligne facias. Quoniam qui maligne agunt, exterminabuntur. Sed felicitatem eorum uideo. Crede illi qui dicit: Exterminabuntur: quia melius ille uidet quam tu, cuius oculum turbare ira non potest. Quoniam qui maligne agunt, exterminabuntur. Sustinentes autem Dominum. Non enim aliquem fallacem, sed utique ipsam ueritatem: non enim aliquem minus ualentem, sed utique omnipotentem. Sustinentes autem Dominum, ipsi hereditate possidebunt terram. Quam terram, nisi illam Ierusalem, cuius amore qui exardescit, perueniet ad pacem?

10. [uers. 10.] Sed quamdiu peccator floret? quamdiu sustinebo? Festinas: cito erit quod tibi diu est. Infirmitas facit diu uideri quod cito est. Quomodo inueniuntur desideria egrotorum? Nihil tamdiu, quam ut calix sitienti temperetur. Utique festinatur a suis, ne forte offendatur infirmus. Quando fiet? quando coquetur? quando dabitur? Celeritas est in illis qui tibi seruiunt, sed infirmitas tua diuturnum putat quod cito agitur. Ergo uidete medicum nostrum blandientem infirmo dicenti: Quamdiu durabo? quamdiu erit? Et adhuc pusillum, et non erit peccator. Inter peccatores certe gemis, de peccatore gemis: pusillum, et non erit. Ne forte, quia tibi dixi, Sustinentes autem Dominum, ipsi hereditate possidebunt terram, ne sustinentiam istam longissimam putes; modicum sustine, sine fine accipies quod sustines. Adhuc pusillum: modicum. Recole annos ab Adam usque in hodiernum diem, percurre Scripturas: heri pene ille de paradiso lapsus est. Tot secula emensa et euoluta sunt. Ubi sunt preterita tempora? Sic pauca que restant, utique transibunt. Si toto illo tempore uiueres, ex quo Adam de paradiso dimissus est usque in hodiernum diem; certe uideres uitam tuam non fuisse diuturnam, que sic auolasset. Unius autem cuiusque hominis uita quanta est? Adde quantoslibet annos, duc longissimam senectutem, quid est? Nonne aura est matutina? Ergo longe sit dies iudicii, quando erit retributio iniustorum et iustorum: tuus certe dies ultimus longe abesse non potest. Ad hunc te prepara. Qualis enim exieris de hac uita, talis redderis illi uite. Post uitam istam paruam nondum eris ubi erunt sancti, quibus dicetur: uenite, benedicti Patris mei, percipite regnum quod uobis paratum est ab initio mundi . Nondum ibi eris, quis nescit? Sed iam poteris ibi esse, ubi illum quondam ulcerosum pauperem, diues ille superbus et sterilis in mediis suis tormentis uidit a longe requiescentem . In illa requie positus, certe securus exspectas iudici diem, quando recipias et corpus, quando immuteris, ut angelo equeris. Ergo quantum est quod  festinamus, et dicimus: Quando erit? Tardum erit? Hoc dicturi filii nostri, et hoc dicturi nepotes nostri: et cum singuli quique sibi succedentes hec dicturi sunt, sic transit quod adhuc pusillum futurum est, quemadmodum transiit totum quod iam preteritum est. O infirme! Adhuc pusillum, et non erit peccator.

11. Et queres locum eius, et non inuenies. Ostendit, quid dixit, non erit: non quia omnino non erit, sed quia ad nullos usus esse poterit. Si enim omnino non erit, nec torquebitur: iam ergo securitas data est peccatori, ut dicat: Faciam quidquid uolo quamdiu uiuo, postea non ero. Non erit qui doleat, non erit qui torqueatur? Et ubi est, Ite in ignem eternum, qui paratus est diabolo et angelis eius ? Sed forte missi in ignem illum non erunt, et consumentur. Non illis diceretur, Ite in ignem eternum; quia non futuris non esset eternus. Et tamen quid illic futurum sit eis, utrum omnino consumptio, an dolor et cruciatus, non tacuit Dominus dicens: Ibi erit ploratus et stridor dentium . Quomodo ergo plorabunt et stridebunt dentibus, si non erunt? Quomodo ergo hic Adhuc pusillum, et non erit peccator, nisi quomodo in sequenti uersu exposuit, Et queres locum eius, et non inuenies? Quid est, locum eius? Usum eius. Habet enim aliquem usum peccator? Habet. Hic utitur illo Deus ad probandum iustum, quomodo usus est diabolo ad probandum Iob, quomodo usus est Iuda ad tradendum Christum. Est ergo in hac uita quod agatur de peccatore. Hic est ergo locus eius, quomodo est in fornace aurificis locus palee. Ardet palea, ut aurum purgetur: sic seuit impius, ut iustus probetur. Sed cum transierit tempus probationis nostre, quando non erunt qui probentur, non erunt per quos probentur. Numquid quia diximus, Non erunt qui probentur, non erunt ipsi? Sed quia iam non opus erit peccatoribus per quos iusti probentur: Et queres locum eius, et non inuenies. Modo quere locum peccatoris, inuenies. De peccatore fecit Deus flagellum, dedit ei et honorem, dedit ei et potestatem. Aliquando enim facit hoc; dat peccatori potestatem, flagellantur inde res humane, emendantur inde pii [1 1Kb] . Peccatori illi hoc reddetur quod debetur: et tamen factum est de illo unde proficiat pius, unde deficiat impius. Queres locum eius, et non inuenies.

12. [uers. 11.] Mansueti autem hereditate possidebunt terram. Terra est illa de qua sepe locuti sumus, Ierusalem sancta, que liberabitur de peregrinatione ista, et in eternum uiuet cum Deo et de Deo. Ergo hereditate possidebunt terram. Que erunt delicie ipsorum? Et delectabuntur in multitudine pacis. Delectetur hic impius ille in multitudine auri, in multitudine argenti, in multitudine mancipiorum, in multitudine postremo baiarum, rosarum, uinolentie, lautissimorum et luxuriosorum conuiuiorum [2 1Kb] . Hec est potentia  cui inuides, iste flos est qui te delectat? Nonne etsi semper sic esset plangendus esset? Que erunt autem delicie tue? Et delectabuntur in multitudine pacis. Aurum tuum pax, argentum tuum pax, predia tua pax, uita tua pax, Deus tuus pax. Quidquid desideras, pax tibi erit. Quia hic aurum quod est, non potest tibi esse argentum; quod uinum est, non potest tibi esse panis; quod tibi lux est, non potest esse potus: Deus tuus totum tibi erit. Manducabis eum, ne esurias; bibes eum, ne sitias; illuminaberis ab eo, ne sis cecus; fulcieris ab eo, ne deficias; possidebit te totum integrum, totus integer. Angustias non ibi patieris cum eo cum quo totum possides: totum habebis, totum et ille habebit; quia tu et ille unum eritis, quod unum totum et ille habebit qui uos possidet. He sunt reliquie homini pacifico. Hoc cantauimus: qui uersus longe quidem est in isto psalmo ab his tractatis uersibus. Sed quia ipsum cantauimus, ad ipsum claudere debemus. Tu tantum securus esto; custodi innocentiam, pretiosa res est. Furari uis aliquid, credo, ut acquiras: uide quo manum mittis, et unde tollis. Hac uis acquirere, hac perdis: acquiris pecuniam, perdis innocentiam. Euigilet potius cor tuum: qui uolebas acquirere pecuniam et perdis innocentiam, perde potius pecuniam: Custodi innocentiam, et uide directionem, quia diriget te Deus, ut omnia quecumque uult, uelis et tu: ipsa enim est directio. Nam si tu nolis quod Deus uult, curuus eris, et prauitas tua non te permittet planari [1 1Kb] recto. Custodi ergo innocentiam, uide directionem: et noli putare quia finita ista uita, finitus est homo; quia sunt reliquie homini pacifico.



SERMO II. De secunda parte Psalmi.

1. De psalmo isto loqui Charitati uestre, et iussi sumus, et obtemperare debuimus. uoluit enim Dominus propter imbrium nimietatem retardare profectionem nostram; et imperatum est nobis, ne uacaret hic erga uos lingua nostra, cum cordis nostri negotium semper sitis [2 1Kb] , sicut et nos uestri. Commendaueramus autem iam uoluntatem Dei in isto psalmo, quid nos uelit docere, quid admonere, contra quid cautos esse, et quid tolerare, et quid sperare. Duo enim genera hominum, iustorum et iniquorum, in hac terra et in hac uita commixta sunt. Habent singula ista genera proprias intentiones cordis sui. Genus iustorum conatur in sublimia per humilitatem: genus iniquorum preponderat ad inferiora per elationem. Hoc enim se deprimit ut surgat, illud se extollit ut cadat. Ex eo fit ut unum genus toleret, alterum  toleretur; propositumque sit iustis ipsos etiam iniquos in uitam eternam lucrari, propositum autem iniquis reddere mala pro bonis, et eos qui sibi uitam eternam uolunt, si fieri potest, etiam uita temporali priuare. Aegre enim fert, et iniustus iustum, et iustus iniustum: oneri sibi sunt. Nemo dubitat quod isti duo alterutrum sibi oneri sunt, sed diuersis intentionibus. Ad hoc enim iustus iniusto oneri est, quia iniustum eum esse non uult, sed eum iustum fieri, et optat uotis, et conatur factis: iniustus autem sic odit iustum, ut nolit eum esse, non ut bonum uelit esse. Quanto enim bonus est, tanto magis oneri est iniquitati illius. Et laborat quidem, si fieri potest, ut eum iniustum faciat; si autem non potest, de medio tollat, et a suo tedio molestiaque remoueat. Sed et si eum fecerit iniustum, nichilominus oneri illi erit. Non enim iustus tantum iniusto oneri est, sed et duo iniusti uix se patiuntur: et quando se uidentur diligere, conscientiam sibi debent, non amicitiam. Tunc autem secum concordant, quando in perniciem iusti conspirant, non quia se amant, sed quia cum qui amandus erat simul oderunt. Contra hoc genus hominum indicit nobis Dominus Deus noster tolerantiam et affectum illum caritatis, quem nouimus in Euangelio, precipiente nobis Domino et dicente: Diligite inimicos uestros, et benefacite his qui oderunt uos . Sicut et Apostolus: Noli uinci a malo, sed uince in bono malum . Contende cum malo, sed de bonitate. Ipsa est enim uera contentio, uel potius certamen salubre, ut sit bonus contra malum, non ut sint duo mali.

2. [uers. 12, 13.] Ergo ad Psalmum respicite. Prime partes iam tractate sunt, sequuntur hec. Obseruabit peccator iustum, et stridet super eum dentibus suis: Dominus autem irridebit eum. Quem? Utique peccatorem stridentem super iustum dentibus suis. Unde autem Dominus irridebit eum? Quoniam prospicit quod ueniet dies eius. Acerbus uidetur, cum minatur iusto nesciens horam sui crastinam: Dominus autem uidet, et prospicit diem eius. Quem diem? Quo reddet unicuique secundum opera sua . Thesaurizat enim sibi iram in die ire et reuelationis iusti iudicii Dei . Sed Dominus prospicit, tu autem non prospicis; indicauit tibi qui prospicit [1 1Kb] . Tu diem iniusti quo penas pensurus est ignorabas: sed qui scit, non te celauit. Non parua pars scientie est, scienti coniungi. Ille habet oculos cognitionis, tu habeto credulitatis. Quod uidet Deus, crede tu. ueniet enim dies iniusti, quem prospicit Deus. Qui dies? Cuiusque uindicte. Necesse est enim ut uindicetur in impium, uindicetur in iniustum, siue conuertat se, siue non se conuertat. Si enim se conuerterit, hoc ipsum in illo uindicatur; quod periit iniquitas. Nonne irrisit Dominus prospiciens dies iniquorum duorum, et Iude traditoris et Sauli persecutoris ?  Unius diem prospexit ad penam, alterius ad iustitiam. In utrumque uindicatum est: ille est gehenne ignibus deputatus, iste celesti uoce prostratus. Ergo et tu quem pateris iniquum, per oculos fidei prospice cum Deo dies eius; et cum eum uideris in te seuientem, die tibi: Iste aut correctus, mecum [1 1Kb] erit; aut perseuerans, mecum non erit.

3. [uers. 14-16.] Quid enim? Iniustitia iniusti tibi nocet, et illi non nocet? Unde fieri potest, ut iniquitas eius, que per eius indignationem et odium procedit ad ledendum te, non prius ipsum uastet intus, quam te tentet foris? Tuum corpus premit aduersitas, illius animum putrefacit iniquitas. Nam et quidquid in te profert, in illum redit. Eius enim persecutio te facit purgatum, illum reum. Cui ergo plus nocet? Ecce seuiendo exspoliauit te: quis damno grauiore percutitur, qui amittit pecuniam, an qui amittit fidem? Norunt dolere damna ista, qui habent oculum interiorem. Multis enim fulget aurum, fides non fulget. Habent quippe oculos unde aurum uideant: unde fidem uideant, non habent. Nam si haberent et uiderent, utique plus amarent: et tamen quando eis frangitur fides, clamant, inuidiam faciunt, et dicunt: O fides! ubi est fides? Amas eam ut exigas; ama ut exhibeas. Ergo quia omnes qui persequuntur iustos, grauiore damno feriuntur, et grauiore pernicie afflictantur, cum in eis uastatur ipse animus; sequitur, et ostendit hoc Psalmus: Gladium eduxerunt peccatores, intenderunt arcum suum: ut deiiciant inopem et pauperem, ut trucident rectos corde. Framea eorum intret in cor ipsorum. Facile est ut framea eius, id est, gladius eius perueniat ad corpus tuum, sicut peruenit gladius persecutorum ad corpora martyrum; sed percusso corpore, cor mansit illesum: illius autem cor qui gladium eduxit in corpus iusti, non plane mansit illesum. Hoc psalmus iste testatur. Framea eorum non intret, dixit, in corpus eorum: sed, Framea eorum intret in cor ipsorum. In corpore occidere uoluerunt, in anima moriantur. Illos enim quorum corpora interficere uoluerunt, securos Dominus fecit, dicens eis: Nolite timere eos qui corpus occidunt, animam autem non possunt occidere . Quale est autem seuire gladio, nec posse occidere nisi corpus inimici, et posse occidere animam suam? Desipiunt, contra se seuiunt, insaniunt, non se uident: tanquam si uellet aliquis per corpus suum ferrum traiicere, ut conscinderet tunicam alterius. Attendis quo peruenisti, et non attendis qua traiecisti: illius conscidisti uestem, tuam carnem. Constat ergo plus esse quod se ledunt iniqui, et quod sibi nocent, quam quod sibi uidentur nocere illis quos oderunt. Framea ergo eorum intret in cor ipsorum. Sententia Domini est aliter fieri non potest. Et arcus eorum conteratur. Quid est, arcus eorum conteratur? Insidie ipsorum frustrentur. Superius enim dixerat: Gladium eduxerunt peccatores, intenderunt arcum suum. Gladii eductionem, intelligi uoluit apertam oppugnationem:  arcus autem intentionem, occultas insidias intelligi uoluit. Ecce gladius eius perimit eum, et dispositio insidiarum eius frustratur. Quid est, frustratur? Nihil nocet iusto. Quomodo ergo nichil ei nocuit, uerbi gratia, quem sic exspoliauit, cui tollendo res suas ad angustias perduxit? Habet quod cantet, Melius est modicum iusto super diuitias peccatorum multas.

4. [uers. 17.] Sed potentes sunt iniqui, et multa faciunt, et suppetit eis rerum effectus; agendi celeritas, iussionem obedientia sequitur. Numquid semper sic? Quoniam brachia peccatorum conterentur. Brachia ergo eorum, potentia eorum. Quid facturus est in gehenna? An quod facit ille diues, qui apud superos epulabatur, apud inferos torquebatur ? Brachia ergo eorum conterentur. Confirmat autem iustos Dominus. Quomodo eos confirmat? quid eis dicit? Quod dicitur in alio psalmo: Sustine Dominum, uiriliter age, et confortetur cor tuum, et sustine Dominum . Quid est hoc, Sustine Dominum? Ad tempus laboras, in eternum non laborabis: breuis est molestia tua, eterna erit beatitudo tua: ad modicum doles, sine fine gaudebis. Sed inter molestias incipis labi? Proponitur exemplum et passionum Christi. uide quid pro te pertulit, qui quare perferret non habebat. Quantacumque patiaris, non peruenies ad illas insultationes, ad illa flagella, ad illam ignominiosam uestem, ad illam spineam coronam, ad illam postremo crucem non peruenies, quia iam et de pena generis humani sublata est. Cum enim sub antiquis scelerati crucifigerentur, modo nullus crucifigitur. Honorata est, et finita. Finita est in pena, manet in gloria [1 1Kb] . A locis suppliciorum fecit transitum ad frontes imperatorum. Qui tantum honorem dedit penis suis, quid seruat fidelibus suis? His ergo rebus, his uerbis, his allocutionibus, hoc tali exemplo confirmat iustos Dominus. Seuiant quantum uoluerint, et quantum permissi fuerint peccatores: confirmat iustos Dominus. Quidquid acciderit iusto, uoluntati diuine deputet, non potestati inimici. Seuire ille potest: ferire, si ille noluerit, non potest. Et si ille uoluerit ut feriat, nouit suum quemadmodum excipiat: Quem enim diligit Dominus, corripit: flagellat autem omnem filium quem recipit . Quid sibi ergo plaudit iniquus, quia flagellum sibi de illo fecit Pater meus? Illum assumit ad ministerium, me erudit ad patrimonium. Nec attendere debemus quantum permittat iniustis, sed quantum seruet iustis.

5. Sed debemus optare etiam illis per quos flagellamur, ut conuertantur, et flagellentur. Sic enim suos fideles erudiebat, qui de Saulo flagellum sibi fecerat, sed postea conuertit et Saulum. Et cum Ananie sancto, a quo baptizatus est Saulus, diceret Dominus, illum suscipiendum esse Saulum, quia uas esset electionis; respondit Ananias, timens et exhorrescens audita fama Sauli persecutoris; Domine, audiui, inquit, ego de uiro isto quantas persecutiones sanctis tuis fecerit in Ierosolyma, et nunc acceptis litteris uadit, ut  ubicumque inuenerit inuocantes nomen tuum, trahat et liget, et ad pontifices adducat. Et contra Dominus: Sine, inquit, ego illi ostendam que illum oporteat pati pro nomine meo . Reddam illi, inquit, uindicabo me de illo; et patietur pro nomine meo, qui seuit in nomen meum. Erudio uel erudiui per cum alios, erudiam et ipsum per alios. Factum est hoc, et nouimus quanta sustinuerit Saulus, multo plura quam fecerat, quasi auarus exactor cum usuris recepit quod dederat.

6. Sed uide utrum in illo impletum sit quod modo Psalmus dicit, Confirmat autem iustos Dominus. Non solum, inquit idem Paulus, cum multa mala pateretur, sed et gloriamur in tribulationibus, scientos quia tribulatio patientiam operatur, patientia probationem, probatio spem, spes autem non confundit, quia caritas Dei diffusa est in cordibus nostris per Spiritum sanctum, qui datus est nobis . Bene; plane iam iustus, iam confirmatus. Quomodo ergo isti iam confirmato nichil nocebant qui illum insectabantur, sic nec ipse illis quos persequebatur. Confirmat autem, inquit, iustos Dominus. Audi alias uoces confirmati iusti. Quis nos separabit a caritate Christi? Tribulatio, an angustia, an fames, an nuditas, an persecutio . Quomodo herebat, qui rebus talibus non separabatur? Confirmat autem iustos Dominus. Descenderant quidam prophete de Ierosolyma, et impleti Spiritu sancto prophetauerunt eidem Paulo quod multa passurus esset in Ierusalem: ita ut quidam eorum, Agabus nomine, soluta zona alligaret se, quemadmodum solet fieri, ut his indiciis rerum futura demonstraret propheta, dicens: Sicut alligatum me uidetis, sic oportet alligari hominem hunc in Ierosolymis. Fratres autem responso admonitum Saulum, iam Paulum, ne se tantis periculis committeret, ceperunt deterrere, et monendo et rogando reuocare ne iret in Ierosolymam. Ille autem qui iam in eorum numero erat de quibus dictum est, Confirmat autem iustos Dominus; Quid, inquit, confringitis cor meum? Non facio animam meam pretiosam mihi. Quia iam dixerat eis quos parturierat in Euangelio: Et ipse impendar pro animabus uestris . Ego enim, inquit, non solum alligari, sed etiam mori paratus sum pro nomine Domini Iesu Christi .

7. [uers. 18.] Confirmat ergo iustos Dominus. Quomodo eos confirmat? Nouit Dominus uias immaculatorum. Quando patiuntur mala, uias malas ambulare creduntur ab ignorantibus, ab his qui non nouerunt uidere uias immaculatorum. Ille qui eas nouit, scit per quam rectum ducat mansuetos suos. Unde dixit in alio psalmo: Diriget mites in iudicio, docebit mansuetos uias suas . Quomodo putatis detestatos homines transeuntes ulcerosum pauperem iacentem ante diuitis ianuam ? Quomodo forte hunc occlusis naribus conspuebant? Nouerat autem Dominus illi seruare [1 1Kb] paradisum. Quomodo autem sibi optabat uitam illius qui induebatur purpura et bysso, et epulabatur quotidie splendide?  Dominus autem qui prospiciebat dies illius, nouerat eius futura tormenta, et sine fine tormenta. Ergo, Nouit Dominus uias immaculatorum.

8. Et hereditas eorum in eternum erit. Hoc in fide habemus: Dominus numquid in fide? Dominus nouit illa in tanta manifestatione, in quanta non possumus dicere, cum uel equati Angelis erimus. Non enim nobis tam manifesta erunt, que erunt manifesta, quam sunt manifesta illi qui nec commutari potest. Tamen et de nobis quid dictum est? Dilectissimi, nunc filii Dei sumus, et nondum apparuit quod erimus: scimus quia cum apparuerit, similes ei erimus, quoniam uidebimus eum sicuti est . Seruatur ergo nobis nescio quod dulce spectaculum omnino: et si cogitari ex aliqua parte in enigmate et per speculum potest, dici tamen nullo modo potest pulchritudo illius dulcedinis, quam seruat Deus timentibus se, perficit autem sperantibus in se . Illuc parantur corda nostra in omnibus uite huius tribulationibus et tentationibus. Noli mirari, quia in laboribus pararis: ad magnum aliquid pararis. Unde uox illa iusti confirmati: Non sunt condigne passiones huius temporis ad futuram gloriam, que reuelabitur in nobis . Que erit futura gloria nostra, nisi equari Angelis, et uidere Deum? Quantum prestat ceco, qui illi oculos sanauerit, ut uideat hanc lucem? Cum sanus factus fuerit ille, nec inuenit quid dignum rependat sanatori suo: quantumlibet enim illi det, quid dabit tale quale ille prestitit? Ut plurimum det, aurum dabit, et multum aurum dabit: ille lucem prestitit. Ut nouerit ille quia nichil dat, uideat in tenebris quod dat. Quid ergo dabimus nos medico illi, oculos interiores nostros sananti, ad uidendam quamdam lucem eternam, quod est ipse? quid illi dabimus? Queramus, inueniamus, si possumus; et in angustiis inquisitionis nostre exclamemus: Quid retribuam Domino pro omnibus que retribuit mihi? Et quid inuenit? Calicem salutaris accipiam, et nomen Domini inuocabo . Potestis, inquit, bibere calicem quem ego bibiturus sum ? Inde Petro: Amas me? Pasce oues meas : pro quibus biberet calicem Domini. Confirmat autem iustos Dominus. Nouit Dominus uias immaculatorum, et hereditas eorum in eternum erit.

9. [uers. 19.] Non confundentur in tempore malo. Quid est, Non confundentur in tempore malo? In die tribulationis, in die angustiarum non confundentur: sicut confunditur quem fallit spes. Quis est qui confunditur? Qui dicit: Ego quod sperabam non inueni. Non immerito: sperabas enim de te, aut sperabas de homine amico: maledictus autem qui spem suam ponit in homine . Confunderis, quia fefellit te spes, fefellit spes posita in mendacio: omnis enim homo mendax . Si autem ponas spem tuam in Deo tuo, non confunderis; quia ille in quo spem posuisti, falli [1 1Kb] non potest. Unde et ille quem paulo ante commemoraui, iustus confirmatus, positus in tempore malo, in die tribulationis,  quia non confundebatur, quid ait? Gloriamur in tribulationibus, scientes quoniam tribulatio patientiam operatur, patientia probationem, probatio spem, spes autem non confundit. Unde spes non confundit? Quia in Deo posita est. Ideo sequitur, Quia caritas Dei diffusa est in cordibus nostris per Spiritum sanctum qui datus est nobis. Iam datus est nobis Spiritus sanctus, quomodo nos fallit cuius tale pignus tenemus? Non confundentur in tempore malo: et in diebus famis saturabuntur. Est enim quedam hic saturitas eorum. Nam dies famis, uite huius sunt: aliis esurientibus, illi saturantur. Nam ille unde gloriaretur dicens, Gloriamur in tribulationibus, si egestatem intus pateretur? uidebantur foris angustie, sed intus latitudo erat.

10. [uers. 20.] Quid autem facit malus homo cum ceperit tribulari? Foris nichil habet, ablata sunt omnia, in conscientia nullum solatium est: non est quo exeat, quia dura sunt; non est quo intret, quia mala sunt. Merito ei fit quod sequitur: Quoniam peccatores peribunt. Quibus enim locus nusquam est, quomodo non peribunt? Consolatio non est in externis, non est in internis. Extra sunt enim a nobis, de quibus consolatio nulla est. Et uniuersi qui Deum non habent, pecunie, amicitie, glorie, facultatibus mundi seruiunt [1 1Kb] , et quecumque bona sunt corporalia, non possunt consolari intrinsecus, quomodo consolabatur ille plenus sagina interiore, et de ipsa sagina ructans: Dominus dedit, Dominus abstulit, sicut Domino placuit, ita factum est; sit nomen Domini benedictum . Ergo illis peccatoribus non est locus in his que foris sunt, quia ibi patiuntur tribulationes [2 1Kb] : conscientia illos non consolatur; non est bene illis secum, quia bene esse cum malo non potest. Quisquis autem malus est, male secum est: torqueatur necesse est sibi seipso tormento. Ipse est enim pena sua, quem torquet conscientia sua. Fugit ab inimico quo potuerit, a se quo fugiet?

11. Ita quidam ex parte Donati uenerat ad nos, accusatus et excommunicatus a suis, hic querens quod ibi perdiderat. Sed quia suscipi non potuit, nisi eo loco quo debuit: non enim deseruit illam partem quasi integer apud ipsos, ut appareret eum non necessitate, sed electione fecisse [3 1Kb] : quia ibi ergo habere non potuit quod querebat, querebat autem uanam elationem et falsum honorem, et quia hic non inuenit quod ibi perdidit, et ipse periit. Gemebat saucius, et non consolabatur: erant enim in conscientia eius aculei horribiles taciti. Tentauimus consolari eum de uerbo Dei: sed ille non erat de sapientibus formicis, que sibi estate collegerunt unde hieme uiuant. Cum enim res sunt tranquille, tunc homo sibi colligere debet uerbum Dei, et recondere in intimis cordis sui, quemadmodum formica abscondit in cauernosis penetralibus  labores estatis . Per estatem enim uacat hoc agere: uenit autem hiems, id est, superuenit tribulatio; et nisi intus inuenerit quod edat, necesse est ut fame dispereat. Iste ergo sibi non collegerat uerbum Dei, superuenit hiems, non hic inuenit quod querebat, consolari nisi inde non poterat, de uerbo autem Dei nullo modo. Intus apud se nichil habebat, foris quod querebat non inueniebat: ardebat indignationum et dolorum facibus, agitabatur mens eius uiolenter, et tamdiu occulte, donec etiam erumperet in quosdam gemitus, ita ut inter fratres sonaret, et se audiri nesciret. uidebamus, et dolebamus uehementer, Deus scit, tantam penam anime, tantas cruces, tantas gehennas, tanta tormenta. Quid pluribus? Impatiens loci humilis, cui si saperet, posset esse locus salubris, talis apparuit, ut etiam proiiceretur. Neque hinc desperare debemus, fratres, de aliis, qui forte elegerint ueritatem, non secuti fuerint necessitatem. Usque adeo enim de ceteris desperandum non est, ut nec de isto desperem, quamdiu uiuit. De nullo enim uiuente desperandum est. Hoc ergo, fratres, ex occasione hac scire debuit Charitas uestra, ne quis forte aliud uobis dicat. Nam subdiaconus eorum, qui, cum ei nulla questio ibi commoueretur, elegit catholicam pacem et unitatem, et illis dimissis uenit, uenit reuera sicut eligens quod bonum est, non sicut repudiatus a malis: sic acceptus est, ut de eius conuersione gaudeamus, et eum uestris orationibus commendemus. Potens est enim Deus, qui eum faciat etiam atque etiam meliorem. Ceterum de nullo pronuntiandum est in aliquam partem, siue in bonam, siue in malam. Quamdiu enim hic uiuitur, crastinus dies semper ignoratur. Non confundentur in tempore malo, et in diebus famis saturabuntur: quoniam peccatores peribunt.

12. Inimici autem Domini statim ut gloriabuntur et exaltabuntur, deficientes sicut fumus deficient. Ex ipsa similitudine rem quam insinuauit, agnoscite. Fumus a loco ignis erumpens in altum extollitur, et ipsa elatione in globum magnum intumescit: sed quanto fuerit globus ille grandior, tanto fit uanior; ab illa enim magnitudine non fundata et solidata, sed pendente et inflata, it in auras atque dilabitur, ut uideas ipsam ei obfuisse magnitudinem. Quanto enim plus erectus est, quanto extentus, quanto diffusus undique in maiorem ambitum, tanto fit exilior, et deficiens, et non apparens. Inimici autem Domini statim ut gloriabuntur et exaltabuntur, deficientes sicut fumus deficient. De talibus dictum est: Sicut Iannes et Mambres restiterunt Moysi, sic et isti resistunt ueritati: homines mente corrupti, reprobi circa fidem. Unde autem resistunt ueritati, nisi inflatione tumoris sui, euntes in uentos, extollentes se quasi iustos et magnos? Quid autem de illis ait? Tanquam de fumo: Sed ultra non proficient; dementia enim eorum manifesta erit omnibus, sicut et illorum fuit . Inimici autem Domini statim ut gloriabuntur et exaltabuntur, deficientes sicut fumus deficient.

13. [uers. 21.] Feneratur peccator, et non soluet.  Accipit, et non reddet. Quid non reddet? Gratiarum actionem. Quid enim a te uult Deus, aut quid exigit Deus, nisi quod tibi prosit [1 1Kb] ? Et quanta accepit peccator, pro quibus non soluet? Accepit ut sit, accepit ut homo sit, multumque intersit inter ipsum et pecus; accepit corporis formam, accepit in corpore distinctionem sensuum, ad uidendum oculos, ad audiendum aures, ad odorandum nares, ad gustandum palatum, ad contrectandum manus, ad ambulandum pedes, salutemque ipsam corporis. Sed adhuc ista et cum pecore habemus communia: accepit etiam amplius, id est mentem que possit intelligere, que possit capere ueritatem, que possit iustum ab iniusto discernere, que possit indagare, desiderare Creatorem, laudare et inherere illi. Hec omnia accepit et peccator, sed non bene uiuendo non reddit quod debet. Ergo feneratur peccator, et non soluet, non reddet ei a quo accepit, non aget gratias: imo uero rependet mala pro bonis, blasphemias, murmur aduersus Deum, indignationem. Ergo ille feneratur, et non soluet: iustus autem miseretur, et commodat. Ille ergo nichil habet, iste habet. uidete egestatem, uidete diuitias. Ille accipit, et non soluet: iste miseretur, et commodat; abundat illi. Quid si pauper est? Etiam sic diues est. Tu tantum ad diuitias eius pios oculos intende. Respicis enim arcam inanem, conscientiam Deo plenam non respicis. Non habet extrinsecus facultatem, sed habet intrinsecus caritatem. De caritate quanta erogat, et non finitur! Etenim si habet foris facultatem, dat ipsa caritas, sed ex eo quod habet: si autem non inuenit foris quod det, dat beneuolentiam, prestat consilium, si potest; prestat auxilium, si potest: ad extremum si nec consilio nec auxilio adiuuare potest, uel uoto adiuuat, uel orat pro contribulato, et forte magis ipse exauditur quam qui porrigit panem. Habet semper unde det, cui plenum pectus est caritatis. Ipsa est caritas, que dicitur et uoluntas bona. Plus a te Deus non exigit, quam quod tibi intus dedit. uacare enim non potest uoluntas bona. Non enim habens uoluntatem bonam, etsi nummus tibi supersit, non porrigis pauperi: ipsi inter se pauperes prestant sibi de uoluntate bona, non sunt inter se infructuosi. uides cecum duci a uidente: quia nummos non habuit quos daret egens [2 1Kb] , commodauit oculos non habenti. Unde hoc factum est, ut membra sua commodaret ei qui non habet, nisi quia intus inerat uoluntas bona, thesaurus pauperum? In quo thesauro dulcissima requies, et uera securitas. Ad ipsum amittendum nec latro admittitur, nec naufragium metuitur. Seruat secum quod intus habet, nudus euadit, et plenus est. Iustus ergo miseretur, et commodat.

14. [uers. 22.] Quoniam benedicentes eum, hereditate possidebunt terram: sicut  illum iustum, uere solum iustum et iustificantem, qui et pauper hic fuit, et diuitias magnas attulit, quibus faceret diuites eos  quos inuenit pauperes. Ipse est enim qui Spiritu sancto ditauit corda pauperum, et exinanitas animas confitendo peccata, impleuit opulentia iustitie; qui potuit diuitem facere piscatorem, dimittendo retia sua, quod habebat contemnentem, quod non habebat haurientem . Infirma enim mundi elegit Deus, ut confunderet fortia . Et non de oratore piscatorem, sed de piscatore lucratus est oratorem, de piscatore lucratus est senatorem, de piscatore lucratus est imperatorem. Quoniam benedicentes eum, possidebunt terram hereditate: erunt eius coheredes, in terra illa uiuentium, de qua dicitur in alio psalmo: Spes mea es tu, portio mea in terra uiuentium . Tu es ipsa portio mea, inquit Deo, et non dubitauit Deum sibi facere portionem. Hereditate possidebunt terram. Maledicentes autem eum, disperient. Ut autem benedicant [1 1Kb] qui benedicunt, prestitum est eis. Nam uentum est ad maledicentes, et facti sunt benedicentes: et iam sic disperierunt maledicentes eum, cum eius munere facti sunt benedicentes, quem malo suo maledicebant, bono autem ipsius benedicunt.

15. [uers. 23.] uidete quid sequitur: A Domino gressus hominis dirigentur, et uiam eius uolet. Ipse homo ut uelit uiam Domini, ab ipso Domino diriguntur gressus eius. Nam si Dominus non dirigeret gressus hominis, tam praui erant, ut semper per praua irent, et semitas curuas sequendo redire non possent. uenit autem ille, et uocauit, et redemit, et sanguinem fudit: hoc pretium dedit, hec bona fecit, et mala passus est. Attende que fecerit; Deus est: attende que passus sit; homo est. Quis iste Deus homo? Si tu, o homo, non dimitteres Deum, non fieret pro te Deus homo. Parum enim tibi erat ad remunerationem uel ad donum eius, quia et hominem te fecit, nisi et homo pro te fieret? Ipse est enim qui direxit gressus nostros, ut uiam eius uellemus. A Domino gressus hominis dirigentur, et uiam eius uolet.

16. Iam cum sequeris uiam Christi, non tibi seculi prosperitates promittas. Per dura ambulauit, sed magna promisit. Sequere. Noli tantum attendere qua iturus, sed et quo uenturus sis. Tolerabis dura temporalia, sed ad leta peruenies sempiterna. Si uis sustinere laborem, attende mercedem. Nam et operarius in uinea deficeret, nisi attenderet quid accepturus esset. Cum autem attenderis quid sis accepturus, omnia tibi erunt uilia que pateris, nec digna estimabis pro quibus illud accipias. Miraberis tantum dari pro tantillo labore. Nam utique, fratres, pro eterna requie labor eternus subeundus erat; et eternam felicitatem accepturus, eternas passiones sustinere deberes: sed si eternum sustineres laborem, quando uenires ad eternam felicitatem? Ita fit, ut necessario temporalis sit tribulatio tua, qua finita uenias ad felicitatem infinitam. Sed tamen, fratres, posset esse longa tribulatio pro eterna felicitate. uerbi gratia, ut quoniam felicitas nostra finem non habebit, miseria  nostra et labor noster et tribulationes nostre diuturne essent. Nam et si mille annorum essent, appende mille annos contra eternitatem: quid appendis cum infinito quantumcumque finitum? Decem millia annorum, decies centena millia, si dicendum est, et millia millium, que finem habent, cum eternitate comparari non possunt. Huc accedit, quia non solum temporalem uoluit laborem tuum Deus, sed etiam breuem. Paucorum dierum est tota uita hominis, etiamsi leta duris non miscerentur, que plura et longiora sunt certe, quam dura; et ideo breuiora et pauciora sunt dura, ut durare possimus. Si ergo per totam uitam suam homo in laboribus et in erumnis esset, in doloribus, in tormentis, in carcere, in plagis, in fame et siti omnibus diebus, horis omnibus, per totam uitam suam usque ad etatem senectutis, pauci dies sunt tota uita hominis: quo labore transacto, ueniet regnum eternum, ueniet sine fine felicitas, ueniet equalitas Angelorum, ueniet hereditas Christi, ueniet coheres Christus. Pro quanto labore quantam mercedem accipimus! ueterani homines qui laborant in militia, et uersantur inter uulnera tot annos, incipiunt militare a iuuentute, exeunt senes; et ut habeant paucos dies quietos senectutis sue, quando eos iam ipsa etas incipit grauare quos bella non grauant, quanta dura tolerant; que itinera, que frigora, quos soles, quantas necessitates, que uulnera, que pericula! Et non attendunt patientes hec omnia, nisi paucos dies quietos illos senectutis, ad quos utrum perueniam nesciunt. Ergo a Domino gressus hominis dirigentur, et uiam eius uolet. Hinc dicere ceperam: uiam Christi si uis, et uere christianus es, ipse est enim christianus qui non aspernatur uiam Christi, sed uult uiam Christi sequi per passiones ipsius, noli per aliam uiam uelle ire quam per illam qua ipse iuit. Dura uidetur, sed ipsa est tuta uia: alia forte delicias habet, sed latronibus plena est. Et uiam eius uolet.

17. [uers. 24.] Cum ceciderit, non conturbabitur, quoniam Dominus confirmat manum eius. Ecce quid est, uelle uiam Christi. Contingat illi ut aliquam tribulationem patiatur, aliquam exhonorationem, aliquam contumeliam, aliquam afflictionem, aliqua damna, et cetera quecumque abundant in uita ista generi humano: proponit sibi Dominum suum, quanta genera tentationum passus est: et non conturbabitur cum ceciderit, quia Dominus confirmat manum eius; quia prior passus est. Quid enim timebis, o homo, cuius directi sunt gressus, ut uelles uiam Domini? Quid timebis? Dolores? Flagellatus est Christus . Contumelias timebis? Audiuit, Demonium habes, qui demonia excludebat . Forte factionem et conspirationem malorum? Conspiratum est aduersus illum . Non potes ostendere forte conscientiam tuam bonam in aliqua accusatione, et uim pateris quod aduersus te falsi testes audiuntur. Contra ipsum primum falsum testimonium dixerunt, non solum ante mortem, sed etiam post resurrectionem. Inducti sunt falsi testes, ut a iudicibus damnaretur  : accesserunt falsi testes custodes ad sepulcrum. Resurrexit ille cum tanto miraculo; commota terra prodidit Dominum resurgentem. Erat illic et terra custodiens terram; sed terra durior mutari non potuit. Nuntiauit uera, sed seducta est a falsa. Dixerunt enim illi custodes Iudeis que uiderint, et quid factum sit: acceperunt pecuniam, et dictum est eis: Dicite quod uobis dormientibus uenerunt discipuli eius, et abstulerunt eum . Ecce falsi testes, et contra resurgentem. Quanta autem cecitas in falsis testibus, quanta cecitas, fratres! Solent hoc enim pati falsi testes, ut excecentur, et contra se dicant nescientes unde appareat quia falsi sunt testes. Quid enim illi contra se dixerunt? Cum dormiremus, uenerunt discipuli eius, et abstulerunt eum Quid est hoc? Quis est qui dicit testimonium? Qui dormiebat. Talibus ego narrantibus non crederem, nec si somnia sua mihi indicarent. Stulta insania! si uigilabas, quare permisisti? si dormiebas, unde scisti?

18. Sic et isti  filii eorum [1 1Kb] , sicut meministis, et pretermittendum ex occasione non est. Tanto magis enim debemus commemorare uanitatem eorum, quanto magis querimus salutem eorum. Ecce corpus Christi patitur falsos testes, sustinet corpus quod precessit in capite. Non mirum est, et modo non desunt corpori Christi diffuso per totum orbem terrarum qui dicant: Progenies traditorum. Falsum testimonium dicis. Ibi te conuinco falsum testem, secutus pauca uerba. Tu mihi dicis: Traditor es. Ego tibi dico: Mendax es. Sed tu traditionem meam nusquam et nunquam probas: ego mendacium tuum hic in istis ipsis uerbis tuis modo probo. Certe ibi dixisti, quia nos acuimus gladios nostros: recito gesta tuorum Circumcellionum. Certe  ibi dixisti, quia pretermittis ablata: recito Gesta, ubi procurationem ad exigenda fecisti. Certe ibi dixisti: Nos sola offerimus Euangelia: recito tot iussiones iudicum, quibus a te diuisos persecutus es: recito Preces ad Apostatam imperatorem, cui dixisti  , quia sola iustitia apud eum habet locum. An forte apostasia Iuliani, pars Euangelii tibi uidetur? Ecce mendacem te teneo. Quid de me dixisti quod credi debeat? Etiamsi non inuenirem unde ostenderem falsum te dicere, sufficit ut ostendam te mendacem esse. Quid dicis? Qualis tu, tales et ceteri [2 1Kb] . Nam merito talia uerba omnibus misisti: abundare uoluisti societate  mendacium, ne tu solus erubesceres de mendacio.

19. Sed ualeat, inquit, in Cecilianum iudicium patrum nostrorum. Quare ualebit? Quia episcopi iudicauerunt. ualeat et in te, quod Maximianiste [1 1Kb] iudicauerunt. Prius, enim quod credo uos nosse, episcopi consentientes cum Maximiano adhuc diacono ipsius, uenerunt ad Carthaginem, sicut se habet Tractatoria [2 1Kb] , quam etiam Gestis alligauerunt, cum litigarent  de domo cum procuratore illius  qui pretermittit ablata. Ergo primo Tractatoriam de illo miserunt, conquerentes quia noluit ad illos exire: hoc enim maxime conquesti sunt. uide quomodo illis Deus reddidit quod de Ceciliano dixerunt. Mira similitudo: uoluit Deus post tot annos reuoluere illis in faciem quod gestum est, ut omnino unde dissimulent et qua effugiant non inueniant. Oblitos se dicerent que gesta sunt ante; non eos Deus sinit obliuisci: atque utinam ualeat eis ad salutem! Nam misericordia sua fecit hoc Deus, si considerent quid sit factum. Ponite ergo uobis ante oculos, fratres, unitatem tunc orbis terrarum, unde se isti diuiserunt aduersus Cecilianum: ponite modo et partem Donati, unde se Maximianiste diuiserunt aduersus Primianum. Quod tunc illi Ceciliano, hoc nunc isti fecerunt Primiano. Propterea se et ueriores Donatistis dicunt Maximianiste, quia reuera facta maiorum suorum ipsi imitati sunt. Sic enim erexerunt Maximianum aduersus Primianum, quomodo illi erexerunt Maiorinum aduersus Cecilianum; et sic questi sunt isti de Primiano, quomodo illi de Ceciliano. Nam si meministis, hoc dixerunt illi, quod ad eos exire noluerit Cecilianus, memor conscientie sue; ille autem nouerat factionem eorum: sic et isti conqueruntur, quia noluit ad illos exire Primianus. Quare Primiano conceditur, nosse factionem Maximianistarum, et Ceciliano non conceditur nosse factionem Donatistarum? Nondum erat ordinatus Maximianus, crimina dicebantur de Primiano: uenerunt episcopi, uoluerunt ut ad eos exiret: non est egressus, sicut eorum indicat Tractatoria Actis inserta. Non est egressus: non improbo, imo et laudo. Si aliquam factionem uidisti, non debuisti ad factiosos procedere, sed seruare causam tuam meliori iudicio partis tue. Restabat enim magna pars Donati, ubi se posset purgare Primianus: propterea ad illos qui iam factione conspirauerant, exire noluit. uides quomodo laudamus consilium tuum aduersus Maximianistas, bene attende et causam Ceciliani: non uis ut frater; quomodo extraneus, sic iudica. Noluisti exire, quid tibi dicens [3 1Kb] ? Isti factione conspirauerunt contra salutem meam, corrupti sunt aduersum  me: si me illis commisero, facio preiudicium cause mee: non ad eos exibo, seruetur causa mea melioribus et auctoritate grauioribus. Bonum consilium. Quid si hoc dixit Cecilianus? Quanquam laborabis tu, ut ostendas que aduersus te istos alia Lucilla corruperit, et forte non inuenturus; quod ille tunc usque adeo nouerat, ut postea  Gestis aperiretur. Sed uidisti nescio quid occultum, renuntiatum est tibi aliquid metuendum. Concedo timori tuo cautelam istam: recte fecisti, ad tales non procedere; erant enim alii qui de te poterant iudicare. Attente nunc Cecilianum: tu tibi seruasti Numidiam, ille orbem terrarum. Sed si ualere uis aduersus illum sententias tunc Donatistarum, ualeant nunc aduersus te sententie Maximianistarum: episcopi illum damnauerunt; episcopi et te. Quare postea egisti causam tuam, et obtinuisti ibi Maximianistas; sicut ille postea egit causam suam, et obtinuit ibi Donatistas? Quod ergo tunc factum est, uidetur ante oculos miro et manifesto exemplo reuolutum, talia Maximianistas conqueri de Primiano, qualia omnes isti conquesti sunt de Ceciliano. Mirum est, fratres, quomodo moueor, quomodo Deo gratias ago: quia uere misericordia Dei ad istos, si sapiant, illuminandos formauit exemplum. Proinde si placet paululum, fratres, quia et hoc nobis Deus in manus dedit, audite concilium Maximianistarum  .

20. Sanctissimis fratribus atque collegis per uniuersam Africam.---Tota unitas ipsorum per Africam. Sed hic cum illis est Catholica: in aliis autem orbis partibus ipsi non sunt cum Catholica.---Sanctissimis fratribus atque collegis per uniuersam Africam, hoc est, per prouinciam Proconsularem, Numidiam, Mauritaniam, Byzacenam, et Tripolim constitutis; sed et presbyteris et diaconis, uniuersis plebibus, in ueritate Euangelii nobiscum militantibus, uictorinus, Fortunatus, uictorianus, Migginus [1 1Kb] , Saturninus, Constantius, Candorius, Innocentius, Cresconius, Florentius [2 1Kb] , Saluius, alius Saluius, Donatus, Geminius, Pretextatus.---Ipse est Assuritanus, quem postea receperunt: eum qui in se dixit sententiam, recepit postea.---Maximianus, Theodorus, Anastasius, Donatianus, Donatus, alius Donatus, Pomponius, Pancratius [3 1Kb] , Ianuarius, Secundinus, Pascasius, Cresconius, Rogatianus, alius Maximianus, Benenatus, Gaianus, uictorinus, Guntasius, Quintasius, Felicianus.---Iste est Mustitanus [4 1Kb] qui  adhuc uiuit; sed forte alius est aliunde. Postea subscribentes dicunt et loca unde quisque erat.---Saluius, Migginus, Proculus, Latinus, et ceteri qui in concilio apud Cabarsussi [1 3Kb] fuimus, in Domino eternam salutem. Nemo qui nesciat, fratres dilectissimi, de sacerdotibus Dei, non proprie uoluntatis, sed diuine legis impulsu, tam in reos sententiam dicere, quam innocentibus inflictam, iure ab eis ac merito submouere. Non leui enim periculo subiacebit, quisquis aut reo pepercerit, aut innocentem conficere [2 1Kb] pertentarit: maxime cum scriptum sit: »Innocentem et iustum non occides, et purgatione non purgabis reum« . Hoc igitur Edicto Legis admoniti, necesse nos fuerat Primiani causam, quem plebs sancta Carthaginensis Ecclesie episcopum fuerat in ouile Dei sortita, seniorum litteris eiusdem Ecclesie postulantibus, audire atque discutere sub eo, ut explanatis omnibus, aut innocentem, quod optabile fuerat, purgaremus; aut nocentem certe ostenderemus suis meritis esse damnatum. Optatissimum enim nobis fuit, ut plebs sancta Carthaginensis Ecclesie eo se letetur episcopo sublimatam, qui in omnia sanctus et in nullo reprehensibilis haberetur. Propterea utique talem esse oportet Domini sacerdotem, ut quod populus pro se apud Deum non ualuerit, ipse pro populo mereatur quod poposcerit impetrare: quia scriptum est, »Si peccauerit populus, orabit pro eo sacerdos; si autem sacerdos peccauerit, quis orabit pro eo« ?---Etiam Apostoli scripserunt plebibus ut orarent pro se, et Apostoli orantes dicebant: Dimitte nobis debita nostra ; et apostolus Ioannes dixit: Aduocatum habemus apud Patrem Iesum Christum iustum, et ipse est exoratio pro peccatis nostris . Sed illud de illo sacerdote scriptum est, quem isti non intelligunt, ut admoneretur populus in prophetia talem se debere agnoscere sacerdotem, pro quo nullus posset orare. Quis est autem  pro quo nullus orat, nisi ille qui pro omnibus interpellat? Quia ergo tunc sacerdotium erat Leuiticum, ubi sacerdos intrabat in sancta [1 1Kb] , et offerebat hostias pro populo; habebat autem imaginem, non ueritatem futuri cuiusdam sacerdotis; tunc enim et ipsi sacerdotes peccatores erant, sicut ceteri homines: uolens Deus per prophetiam [2 1Kb] admonere populum, iam talem desiderandum esse sacerdotem, qui interpellaret pro omnibus, et pro eo nullus oraret, designans talem, admonuit et dixit: Si peccauerit populus, orabit pro eo sacerdos; si autem sacerdos peccauerit, quis orabit pro eo? Itaque, o popule, talem elige sacerdotem, pro quo non cogaris orare, sed de cuius oratione pro te securus esse possis. Ipse est Dominus noster iehsu Christus, unus sacerdos, unus mediator Dei et hominum, homo Christus iehsu .---Scandala igitur Primiani, et ipsius nequitia singularis, sic in se celeste iudicium prouocauit, ut horum criminum auctorem necesse esset penitus amputare: qui recens ordinatus,---Iam iam crimina ipsius dicuntur.---Presbyteros supra dicte plebis ad coniurationem impie conspirationis impellens [3 1Kb] , hoc ab eis uelut precario iure postulauit, ut ad damnandos quatuor diaconos, uiros egregios, ac singularibus meritis approbatos, Maximianum scilicet, Rogatianum, Donatum, itemque Salgamium [4 1Kb] ,---In his quatuor erat ille auctor schismatis, precidens de frusto frustum, et non se dolens ab integritate precisum.---Incunctanter ei promitterent accommodare consensum.---Hoc cum illis egit: illi noluerunt ei promittere, sed tacuerunt: ille per seipsum cogitatum scelus non dubitauit implere.---Cuius illi mala presumptione stupefacti, cum rem silentio refellissent, per se cogitatum scelus non dubitauit implere, usque adeo ut in Maximianum diaconum, uirum, sicut omnibus notum est, innocentem, sine causa, sine accusatore, sine teste, absentem ac lecto cubantem, sententiam putaret esse promendam.---uidete crimen!---Qui iam pridem clericos non dissimili furore damnaret. Nam cum incestos contra legem decretaque omnium sacerdotum communioni sancte adiungeret, cumque obsistente maxima parte plebis, etiam seniorum nobilissimorum litteris conueniretur, ut per se corrigeret quod admiserat, sua temeritate possessus emendare contempsit. His itaque permoti seniores Ecclesie supra dicte, ad uniuersum chorum [5 1Kb] litteras legatosque miserunt, quibus non sine lacrymis deprecati sunt ut ad se feruentius ueniremus, quo perpenso libramine, intentationibus [6 1Kb] exploratis, existimatio Ecclesie purgaretur. Ad hanc proinde cum secundum memoratorum litteras ueniremus, nota sua ille ratione feruescens, aduentum nostrum penitus declinauit.---Quid illi obiiciatur scitis, quia pars iam Donati incesta facta est. Hoc erat in regula,  Quales fuerint cum quibus fuerit communicatum, tales fieri omnes et uniuersam massam. Itaque si uerum isti dicunt, incesta est iam pars tota Donati. Exeant plane Numide; et dicant, Ad nos non pertinet si illos incestos [1 1Kb] , nescio quos, ad communionem tuam admisisti: obesse potuit tam longe positis? Si ergo uobis obesse non uultis qui in Numidia estis, quod Carthagini fit; quod in Africa fit, potuit obesse uniuerso orbi terrarum? Semper unde se defendunt, inde se accusant, et nos excusant [2 1Kb] .---Aduentum nostrum penitus declinauit.---Quod illi questi sunt de Ceciliano.---Qui usquequaque rebelli animo calcitrans, in malo permansit, ut conducta multitudine perditorum,---Iam hoc plus est. Hec de Ceciliano non dixerunt illi: uidete que.---Atque impetratis officialibus, basilicarum ianuas obsedissent.---Ne intrarent episcopi.---qui ingrediendi nobis atque agendi solemnia interdicerent facultatem. Hec si episcopum conuenit facere, si Christianis licet admittere, si hoc Euangelia protestantur, probet aut iudicet quisquis amator aut assertor est ueritatis. Hoc enim nobis inflixit frater aliquando proprius, quod nunquam faceret alienus.---Quid pluribus  ? Dicunt multa et damnant hominem: sed damnationem iam ipsam legamus.---Decreuimus omnes sacerdotes Dei, presente Spiritu sancto, hunc eumdem Primianum, primo quod super uiuos episcopos ulios subrogarit; quod incestos cum sanctorum communione miscuerit; quod presbyteros ad coniurationem ineundam constringere pertentarit; quod Fortunatum presbyterum in cloacam fecerit mitti, cum egrotantibus baptismo succurrisset; quod communionem Demetrio presbytero pernegarit, ut cogeret filium abdicare; quod idem presbyter obiurgatus sit, quod episcopos hospitio suscepisset; quod supra dictus Primianus multitudinem miserit, que Christianorum domos euerteret; quod obsessi sint episcopi simul et clerici, et postea ab eius satellitibus lapidati; quod in basilica cesi sint seniores, quod indigne ferrent ad communionem Claudianistas admitti; quod innocentes clericos putauerit esse condemnandos; quod se nobis audiendum noluerit exhibere, cum basilicarum fores ne ingrederemur multitudinem et Officio [3 1Kb] intercluserit; quod legatos a nobis ad se missos iniuriose reiecerit; quod loca multa, ui primo, dehinc auctoritate iudiciaria usurpauerit.---Pretermissor ablatorum: cum Paulus apostolus dicat: Audet quis uestrum aduersus alium negotium habens iudicari apud iniustos, et non apud sanctos . uidete quale illi crimen obiecerint, quia non apud episcopos agere uoluit de locis, sed apud iudicem.---Preter alia illicita [4 1Kb] eius admissa, que pre honestate stili nostri s iluimus, a sacerdotali choro perpetuo esse damnatum: ne eo palpato, Dei Ecclesia aut contagione, aut aliquo crimine maculetur. Quod idipsum  Paulus apostolus exhortatur, et admonet: »Precipimus autem uobis, fratres, in nomine Domini nostri Iesu Christi, ut discedatis ab omni fratre [1 1Kb] inordinate ambulante« . Atque adeo non immemores puritatis Ecclesie, conducibile existimauimus, omnes sanctos consacerdotes, et omnes clericos, et omnes populos qui se christianos meminerunt, hac nostra Tractatoria commonere, ut omnes eius communionem, utpote damnati, diligenti cura horreant. Ipse enim de suo interitu rationem reddet, qui hoc nostrum decretum non audiendo tentauerit uiolare. Placuit sane nobis et Spiritui sancto, quod tempus tardis ad conuertendum reseruetur sub eo, ut quicumque consacerdotum uel clericorum sue salutis immemores, a die damnationis supra dicti Primiani, id est, a die octauo [2 1Kb] Kalendarum Iuliarum usque ad diem octauum Kalendarum Ianuariarum, minus a Primiani damnati communione recesserint, tali sententia constringantur. Laici quoque nisi se a supra dicto die damnationis illius, intra diem Pasche future ab eius consortio separauerint, non posse quemquam nisi per penitentiam, siquidem meminerint, Ecclesie reformari. uictorinus Munatianensis episcopus subscripsi. Fortunatus Dionysianensis [3 1Kb] episcopus subscripsi. uictorianus Carcabianensis [4 1Kb] episcopus subscripsi. Florentius ab Adrumeto episcopus subscripsi. Migginus ab Elephantaria [5 1Kb] episcopus subscripsi. Innocentius Thebaltensis [6 1Kb] episcopus subscripsi. Miggin pro collega meo Saluio Membressitano [7 1Kb] episcopo subscripsi. Saluius Ausafensis [8 1Kb] episcopus subscripsi. Donatus Sabratensis episcopus subscripsi. Gemelius [9 1Kb] a Tanabeis [10 1Kb] episcopus subscripsi.---Ex ipsis condemnatoribus subscripsit et Pretextatus Assuritanus, et Felicianus Mustitanus.---Pretextatus Assuritanus episcopus subscripsi. Maximianus Stabatensis [11 1Kb] episcopus subscripsi. Datianus Camicetensis [12 1Kb] episcopus subscripsi. Donatus Fiscianensis episcopus subscripsi. Theodorus Usulensis episcopus subscripsi. uictorianus iubente collega Agnosio [13 1Kb] episcopo, subscripsi. Donatus Cebresutanus [14 1Kb] episcopus subscripsi. Natalicus Thelensis episcopus subscripsi. Pomponius  Macrianensis episcopus subscripsi. Pancratius Balianensis [1 1Kb] episcopus subscripsi. Ianuarius Aquenensis [2 1Kb] episcopus subscripsi. Secundus Iacondianensis [3 1Kb] episcopus subscripsi. Pascasius a uico Augusti episcopus subscripsi. Creso Coniustiacensis [4 1Kb] episcopus subscripsi. Rogatianus episcopus subscripsi. Maximianus Erumminensis [5 1Kb] episcopus subscripsi. Benenatus Tugutianensis [6 1Kb] episcopus subscripsi. Ritanus episcopus subscripsi. Gaianus Tigualensis episcopus subscripsi. uictorinus Leptimagnensis [7 1Kb] episcopus subscripsi. Guntasius Benefensis [8 1Kb] episcopus subscripsi. Quintasius Capsensis [9 1Kb] episcopus subscripsi. Felicianus Mustitanus episcopus subscripsi. uictorianus ex delegatione Miggini [10 1Kb] episcopi subscripsi. Miggius episcopus subscripsi. Latinus Mugiensis episcopus subscripsi. Proculus Girbitanus [11 1Kb] episcopus subscripsi. Donatus Sabratensis episcopus pro fratre et collega meo Marratio subscripsi. Proculus Girbitanus pro collega meo Galliono [12 1Kb] subscripsi. Secundianus Prisianensis [13 1Kb] episcopus subscripsi. Helpidius Tusdritanus episcopus subscripsi. Donatus Samurdatensis episcopus subscripsi. Getulicus uictorianensis episcopus subscripsi. Annibonius Robautensis [14 1Kb] episcopus subscripsi. Item Annibonius petitus a collega meo Augendiarensi episcopo [15 1Kb] subscripsi. Tertullus Abitensis episcopus subscripsi. Primulianus [16 1Kb] episcopus subscripsi. Secundinus Arusianensis [17 1Kb] episcopus subscripsi. Maximus Pittanensis [18 1Kb] episcopus subscripsi. Crescentianus Murrensis [19 1Kb] episcopus subscripsi. Donatus Belmensis [20 1Kb] episcopus subscripsi. Perseuerantius Tebertinus [21 1Kb] episcopus subscripsi. Faustinus Binensis episcopus subscripsi.  uictor Altiburitanus [1 1Kb] episcopus subscripsi. Omnes numero quinquaginta tres.

21. Paululum dignamini aduertere. Hec est damnatio tua. Dicimus illi: Quid uis? habeat pondus an non habeat? Ego faueo: prorsus dico, quia isti omnes falsa in te dixerunt; et audi unde credam: Quia apud alios iudices obtinuisti causam tuam, et isti damnati sunt. Si ergo te propterea credo innocentem, quia non exiens ad factiosos, alibi ostendisti innocentiam tuam, ut illi qui te damnauerunt, damnationem mererentur; dignare acceptare Cecilianum innocentem, qui noluit exire ad maiores tuos, et sic seruauit causam suam orbi terrarum, quomodo tu seruasti concilio Numidarum. Si innocentem te reddidit sedes Bagaitana [2 1Kb] , quanto potius illum sedes Apostolica? Aut uis ut ualeant qui primo damnauerunt? Si ualent; contra te ualent. Nam illi contra Cecilianum nec ualuerunt, nec ualebunt: tamen quid contra te iudices, attende.

22. Iam hic audent dicere: Sed nos qui postea damnauimus Maximianistas, plures eramus. ualeat ergo sententia uestra in Felicianum, et ualebit illorum in Cecilianum. Ubi Bagai concilium fecerunt, etiam Felicianum damnauerunt: modo intus est Felicianus: aut nocens receptus est, aut innocens damnatus est. Si ergo nocentem recipis pro pace Donati; cede omnibus gentibus pro pace Christi: si autem per errorem uestrum innocens damnatus es; errare potuerunt trecenti decem damnantes Felicianum, et non potuerunt errare septuaginta damnantes Cecilianum? Quid ergo dicitis? Cum audieritis uobis dici, Priores uos damnauerunt Maximianiste, recurritis, et dicitis: Sed nos plures eramus qui damnauimus Maximianistas. Ad utrumque uobis cito respondetur, quia et illi uestri priores damnauerunt Cecilianum. Si priores ualent, cedant Primianiste concilio Maximianistarum: si plures ualent, cedant Donatiste orbi terrarum: nichil esse arbitror iustius. Pauci sunt Maximianiste: sed priores sunt. Reus reum non facit. Si hoc putas, quomodo damnatus damnare potuisti? quia inter damnatores et ipse scriptus est, nec seruauerunt illi locum causam dicentis [3 1Kb] . Aliter autem Cecilianus: seruatus est illi locus hominis causam dicentis, sicut habet ipsa sententia; quia nec in communionem receptus est nisi purgatus. Iste autem inuenitur hic a iudicibus damnatus, illic inter iudices damnans. Sed fuerit ista equitas Bagaitani concilii: prorsus totum concedimus. Male te damnauerunt Maximianiste: male damnauerunt et illi priores uestri Cecilianum. Tu purgasti te apud Bagai: purgauit se ille in transmarino iudicio. Consensit huic iudicio uniuersus orbis terrarum. Quid dicturus es? Plures nos sumus quam Maximianiste. Estote plures: de numero ergo agamus: uide quantum intersit. Absentem te damnauerunt Maximianiste, cum ad eos exire  noluisses: Hoc quidem simile, sic et illi damnauerunt absentem Cecilianum, cum factionem eorum deuitasset: sed tu rursus in absentes illos fecisti dici sententias in concilio Bagaitano: at uero Cecilianus presens aduersario presente purgatus est. Deinde alia magna differentia: iudices Numidas apud quos te purgares, tu ipse adisti, tu constituisti, Maximianiste illos non petierunt: apud eos autem a Ceciliano Donatus uictus est, quos pars Donati iudices postulauerat. Respondent tibi modo Maximianiste, et iure dicunt: Nos primo uenimus ad te de prouincia tua, de diecesi ad te pertinente [1 1Kb] episcopi; et uoluimus audire causam tuam: contempsisti nos, non ad nos existi. Si timuisti nostrum iudicium, uel simul iudices eligeremus, non ires ad quos tu uelles. Quantum intersit, uidete. Tunc autem ipsi Donatiste litteris suis Imperatorem petierunt, ut decerneret iudices: improbauerunt eos apud quos uicti sunt, quos antequam uincerentur postulauerunt: dati sunt alii ad eorum petitum, et ibi uicti sunt: appellauerunt ad Imperatorem, et ibi uicti sunt. Semel uictus est absens Maximianista, et tacet: et ter uictus presens Donatista non tacet?

23. Sed de numero contendis cum Maximianistis. Ut dixi, faueo tibi. Trecenti decem plures sunt quam centum, uel quot fuerunt qui damnauerunt a parte Maximiani Primianum: millia episcoporum per orbem terrarum qui damnauerunt a parte Ceciliani Donatum nichil ponderis apud te habere putas? Sed dicturus es mihi: Numquid Donatistas millia episcoporum damnauerunt de toto orbe terrarum? Optime, non damnarunt. Quare non damnarunt? Quia iudicio non interfuerunt. Si iudicio non interfuerunt, propterea non damnauerunt, quia causam illam penitus nescierunt. Ab innocentibus quare te separasti? uenit huc ad te de orbe terrarum baptizatus, quem uis rebaptizare: et te iam lethale ministerium [2 1Kb] exercentem, et uolentem iterare quod semel datur et non amittitur, adit cum magna uoce et gemitu, et dicit tibi: Quid est quod uis facere? rebaptizare me? ait, nescio quis Mesopotamenus, nescio quis Syrus, nescio quis Ponticus, uel longius constitutus. Respondes: Quia non habes baptismum. Quare? Lege Epistolas Apostoli ad me datas. uenit nescio quis de Galatia, de Ponto, uenit nescio quis de Philadelphia, ad quas Ecclesias Ioannes scripsit ; uenit a Colossis, uenit a Philippis, a Thessalonica: Ego non habeo baptismum ad quem scripsit Apostolus, per quem tu habes? Audes legere epistolam meam, qui detestaris pacem meam?



SERMO III. De tertia parte Psalmi.

1. [uers. 25.] Pars nouissima psalmi huius indiscussa uobiscum et intractata remanserat. Proinde sicut uideo, non quidem secundum dispositionem nostram,  sed tamen non preter dispositionem suam, ad reddendum debitum nos Dominus reuocauit. Intenti ergo estote, fratres, ut si possumus Deo adiuuante, uel modo soluamus quod nos debere cognoscimus. Quis est qui dicit, quod modo cantauimus? Iuuenis fui, et ecce senui, et non uidi iustum derelictum, nec semen eius querens panem. Si quasi unus homo loquitur, quam multum tempus est etas unius hominis; et quid magnum est, ut homo positus in una aliqua parte terrarum per totam uitam suam tam breuem, quam humana uita breuis est, quamuis ad senectutem a iuuentute peruenerit, non uiderit iustum derelictum, nec semen eius querens panem? Non est mirandum. Potuit enim fieri ut ante uitam ipsius fuisset aliquis iustus querens panem, potuit fieri ut in alia parte terrarum non ubi ipse esset. Deinde aliud quod mouet, audite: Ecce unusquisque in uobis, qui forte iam senuit, respiciens cursus etatis sue iam peractos sibi, ubi cogitatione uersatus fuerit in his quos nouit, forte non ei occurrit iustus querens panem, aut filius iusti querens panem: sed tamen respicit ad Scripturas diuinas, et inuenit angustatum Abraham iustum, et famen passum in regione sua, mutasse aliam regionem ; inuenit et filium ipsius Isaac eiusdem famis causa in alias isse regiones querentem panem . Et quomodo erit uerum, Nunquam uidi iustum derelictum, nec semen eius querens panem? Et si uerum hoc inuenit in spatio uite sue; aliter tamen inuenit in lectione diuina, que fidelior est quam uita hominum.

2. Quid ergo facimus? Adiuuent nos pia studia uestra, ut inspiciamus in his uersibus Psalmi uoluntatem Dei, quid nos intelligere uelit. Metus est enim ne unusquisque infirmus, non capiens spiritualiter intelligere Scripturas, eat in exempla humana uideatque aliquando bonos seruos Dei esse in necessitate aliqua et inopia querendi panis; maxime et Paulum apostolum cogitet, qui dicit, In fame et siti, in frigore et nuditate : et scandalizetur apud seipsum dicens, Certene uerum est quod cantaui? certe uerum est quod in ecclesia stans tam deuota uoce personui, Nunquam uidi iustum derelictum, nec semen eius querens panem? Fallunt nos Scripture, dicat apud se; et dissoluantur omnia eius membra ab opere bono; quibus membris intrinsecus, quod est grauius, et in interiore homine resolutis, iam desistat ab opere bono, et dicat sibi: Utquid bene operor? Utquid panem meum frango esurienti, et nudum uestio, et sine tecto induco in domum meam, attendens ad id quod scriptum est, Nunquam uidi iustum derelictum, nec semen eius querens panem: cum uideam tot homines bene uiuentes, plerumque fame laborantes? Sed si forte erro ego, ut tam illum qui bene uiuit quam illum qui male uiuit, putem bene uiuere, et aliter illum nouit Deus, id est iniquum esse, quem ego iustum puto; quid facio de Abraham, quem iustum ipsa Scriptura commendat? Quid facio de ipso apostolo Paulo, qui dicit: Imitarores mei estote, sicut et ego Christi ? An ut etiam ego sim  in malis qualia ille pertulit, in fame et siti, in frigore et nuditate?

3. Ita cogitantem, et, ut dixi, dissolutis membris omnibus interioribus a facultate operis boni, possumusne, fratres, tanquam paralyticum tollere, et aperire tectum Scripture huius, et eum submittere ad Dominum? uidetis enim quia obscurum est. Porro si obscurum est, tectum est: et paralyticum animo quemdam intueor. Et hoc tectum uideo, et sub hoc tecto Christum latere agnosco. Faciam, quantum possum, quod laudatum est in illis qui aperto tecto ad Christum paralyticum submiserunt, ut diceret illi: Constans esto, fili, remissa sunt enim tibi peccata tua. Sic enim fecit interiorem hominem saluum a paralysi, remittendo peccata, et constringendo fidem. Sed erant ibi homines, qui non habebant oculos ad uidendum interiorem paralyticum iam esse sanatum, et medicum curantem putauerunt blasphemantem. Quis est hic, inquiunt, qui peccata dimittit? Blasphemat iste. Quis potest dimittere peccata, nisi solus Deus? Et quia ille erat Deus, talia cogitantes audiebat . Hoc uerum [1 1Kb] de Deo cogitabant, sed Deum presentem non uidebant. Fecit ergo ille medicus aliquid et in corpore paralytici, ut et illorum qui talia dixerunt, interiorem paralysim sanaret. Fecit enim quod uiderent, et dedit quod crederent. Eia ergo quisquis es tam infirmus et languens corde, ut attendens humana exempla, uelis a bonis operibus desistere, et paralysi quadam interiore dissolutus es, age, si possumus, aperto isto tecto submittere ad Dominum.

4. Dominus enim ipse in corpore suo, quod est Ecclesia, iunior fuit primis temporibus, et ecce iam senuit. Nostis, et agnoscitis, et intelligitis, quia in hoc positi estis, et ita credidistis, quia caput nostrum Christus est; corpus capitis illius nos sumus . Numquid soli nos, et non etiam illi qui fuerunt ante nos? Omnes qui ab initio seculi fuerunt iusti, caput Christum habent. Illum enim uenturum esse crediderunt, quem nos uenisse iam credimus; et in eius fide et ipsi sanati sunt, in cuius et nos: ut esset et ipse totius caput ciuitatis Ierusalem, omnibus connumeratis fidelibus ab initio usque in finem, adiunctis etiam legionibus et exercitibus Angelorum, ut fiat illa una ciuitas sub uno rege, et una quedam prouincia sub uno imperatore, felix in perpetua pace et salute, laudans Deum sine fine, beata sine fine. Corpus autem Christi, quod est Ecclesia , tanquam unus quidam homo, primo iunior fuit, et ecce iam in fine seculi est in senecta pingui; quoniam de illa dictum est: Adhuc multiplicabitur in senecta pingui . Multiplicata est per omnes gentes, et ipsius uox est attendentis quasi unius hominis primam etatem suam, et istam nouissimam, respexit per omnia, quia omnes etates notas habet per Scripturas; et ait exsultans et monens: Iunior fui, primis temporibus seculi; et ecce senui, sum etiam nouissimis temporibus seculi; et nunquam  uidi iustum derelictum, nec semen eius querens panem.

5. Agnouimus hominem iuniorem et senem, et tanquam aperto tecto peruenimus ad Christum. Sed quis est iustus, qui non est uisus derelictus, nec semen eius querens panem? Si intelligis panem, intelligis illum. Panis est enim uerbum Dei, quod nunquam ab ore iusti discedit. Nam et in capite suo iustus iste tentatus, hoc respondit. Quando enim ipsi Domino esurienti et famem patienti diabolus ait: Dic lapidibus istis ut panes fiant; respondit: Non in solo pane uiuit homo, sed in omni uerbo Dei . Deinde, fratres mei, attendite, quando non faciat iustus uoluntatem Dei. Semper enim facit, et secundum uoluntatem eius uiuit. uoluntas Dei de corde eius non recedit: quia uoluntas Dei, ipsa est lex Dei. Et quid dictum est de tali? Et in lege eius meditabitur die ac nocte . Panem istum manducas una hora, et dimittis; panem illum uerbi die ac nocte. Quando enim audis, aut quando legis, manducas; quando inde cogitas, ruminas, ut sis animal mundum, non immundum . Quod significat etiam sapientia per Salomonem dicens: Thesaurus desiderabilis requiescit in ore sapientis; uir autem stultus glutit illum . Qui enim glutit, ut non in illo appareat quod uorauit, oblitus est quod audiuit. Qui autem non est oblitus, cogitat, et cogitando ruminat, ruminando delectatur. Unde dicitur: Cogitatio sancta seruabit te . Et ecce si seruat te in ruminatione panis huius sancta cogitatio, nunquam uidisti iustum derelictum, nec semen eius querens panem.

6. [uers. 26.] Tota die miseretur, et feneratur. Feneratur quidem latine dicitur, et qui dat mutuum, et qui accipit: planius hoc autem dicitur, si dicamus fenerat. Quid ad nos quid grammatici uelint? Melius in barbarismo nostro uos intelligitis, quam in nostra disertitudine uos deserti eritis. Ergo iustus iste tota die miseretur, et fenerat. Sed non gaudeant feneratores. Inuenimus enim quemdam feneratorem, sicut inuenimus quemdam panem: ut ubique aperto tecto perueniamus ad Christum. Nolo sitis feneratores, et ideo nolo, quia Deus non uult. Nam si ego nolo, et Deus uult, agite: si autem Deus non uult, etiamsi ego uellem, malo suo ageret qui ageret. Unde apparet Deum hoc nolle? Dictum est alio loco: Qui pecuniam suam non dedit ad usuram . Et quam detestabile sit, quam odiosum, quam exsecrandum, puto quia et ipsi feneratores nouerunt. Rursus autem ego ipse, imo Deus noster, qui te prohibet esse feneratorem, iubet te esse feneratorem; et dicitur tibi, Fenera Deo. Si feneras homini, habes spem; et si feneras Deo, spem non habebis? Si feneraueris homini, id est, mutuam pecuniam tuam dederis, a quo aliquid plus quam dedisti exspectes accipere: non pecuniam solam, sed aliquid plus quam dedisti, siue illud triticum sit, siue uinum, siue oleum, siue quodlibet aliud; si plus quam dedisti exspectas accipere, fenerator es, et in hoc improbandus, non laudandus.  Quid ergo, inquis, facio, ut sim utiliter [1 1Kb] fenerator? Attende quid facit fenerator. Minus uult dare certe, et plus accipere: hoc fac et tu; da modica, accipe magna. uide quam late crescat fenus tuum. Da temporalia, accipe eterna: da terram, accipe celum. Et cui dabo, forte dicis? Ipse Dominus procedit quem feneres, qui tibi iubebat ne fenerares. Audi Scripturam, quomodo feneres Dominum: Fenerat, inquit, Dominum, qui miseretur pauperis . Non enim eget a te Dominus, sed habes alium qui a te egeat: illi porrigis, ille accipit. Non enim habet pauper quod tibi retribuat: et tamen ipse uult retribuere, et non inuenit quid; sola in illo remanet beneuolentia orandi pro te. Cum autem pauper orat pro te, tanquam Deo dicit: Domine, mutuum accepi, fidedic me [2 1Kb] . Proinde et si non tenes pauperem redditorem, sed idoneum tenes fideiussorem. Ecce Deus tibi de Scriptura sua dicit: Da securus, ego reddo. Quomodo solent dicere fideiussores? quid dicunt [3 1Kb] ? Ego reddo, ego accipio, mihi das. Putamusne et hoc dicit Deus: Ego accipio, mihi das? Plane si Deus Christus, quod non dubitatur, ipse dixit: Esuriui, et dedistis mihi manducare. Et cum illi dicerent, Quando te uidimus esurientem? ut ostenderet se pauperum fideiussorem, omnium membrorum suorum sponsorem; quia ille caput, illi membra, et cum accipiunt membra, caput accipit: Cum uni, inquit, ex his minimis meis fecistis, mihi fecistis. Eia, auare fenerator, uide quid dedisti, uide quid accepturus es! Si dedisses paucam pecuniam, et ille cui dederas pro parua pecunia tua daret tibi magnam uillam, incomparabiliter amplius ualentem quam dederas tu pecuniam; quantas gratias ageres, quanta letitia tollereris! Audi quam possessionem det quem fenerasti: uenite, benedicti Patris mei, percipite. Quid? quod dedistis? Absit. Terrena dedistis, que si non dedissetis, in terra putrescerent. Quid enim inde facturus esses, si non dedisses? Quod periturum erat in terra, seruatum est in celo. Ergo quod seruatum est, hoc accepturi sumus. Seruatum est meritum: factus est thesaurus tuus meritum tuum. Nam uide quid sis accepturus: Percipite regnum, quod uobis paratum est ab initio mundi. Contra, illi qui fenerare noluerunt, quid audient? Ite in ignem eternum, qui paratus est diabolo et angelis eius. Et quid uocatur regnum quod accipimus? Attendite sequentia: Isti ibunt in combustionem eternam, iusti autem in uitam eternam . Ad hoc ambite, hoc emite, ad hoc fenerate. Habetis Christum in celo sedentem, in terra petentem. Inuenimus quomodo feneret iustus. Tota die miseretur, et fenerat.

7. Et semen eius in benedictione erit. Et hic non occurrat carnalis cogitatio. uidemus multos filios iustorum fame morientes: quomodo ergo semen eius in benedictione erit? Semen eius reliquie eius, unde hic  seminat, et postea metet. Namque Apostolus dicit: Bonum autem facientes non deficiamus: tempore enim suo metemus infatigabiles. Itaque dum tempus habemus, ait, operemur bonum ad omnes . Hoc est semen tuum, quod erit in benedictione. Terre committis, et tanto amplius colligis: Christo committis, et perdis? uide ipsum semen expressius nominatum ab Apostolo, cum de eleemosynis diceret. Hoc enim ait: Qui parce seminat, parce et metet; et qui seminat in benedictionibus, de benedictionibus et metet . Sed laboras forte cum seminas, et doles cum misereris, quia miseros uides. Melius enim aliquando non habebimus quibus ista demus. Cum omnes in incorruptionem commutabuntur, nullus esuriet cui porrigas panem, nullus sitiet cui des potum, nullus nudus erit quem uestias, nullus peregrinus quem suscipias: hic autem inter erumnas, tentationes, dolores, gemitus, mittimus semen. Sed respice ad psalmum alium: Euntes ibant, et flebant, mittentes semina sua. Attende, quia semen eius in benedictione erit: uenientes autem uenient cum exsultatione, portantes manipulos suos .

8. [uers. 27.] uide ergo quod sequitur, et noli esse piger: Declina a malo, et fac bonum. Noli tibi putare sufficere, si non exspolias uestitum. Non exspoliando enim uestitum, declinasti a malo: sed noli arescere, et sterilis esse. Sic noli exspoliare uestitum, ut uestias nudum: hoc est enim declinare a malo, et facere bonum. Et quid inde habebo, dicturus es? Iam tibi commendauit ille quem feneras, quid tibi dabit: uitam eternam dabit tibi; da illi securus. Audi et id quod sequitur: Declina a malo, et fac bonum; et inhabita in secula seculorum. Et noli putare cum das, quod nemo te uideat; aut quia deserit te Deus, quando forte dederis pauperi, et consecutum fuerit aliquod damnum, aut aliqua tristitia rei amisse, et dicas tibi: Quid profuit bona me fecisse opera? Puto non amat Deus homines qui benefaciunt. Unde ista uestra submurmuratio, unde iste strepitus, nisi quia abundant iste uoces? Unusquisque modo cognoscit has uoces, aut in ore suo, aut in ore uicini sui, aut in ore amici sui. Deleat illas Deus, et exstirpet spinas de agro suo: plantet frugem bonam, et arborem fructiferam. Quid enim contristatus es, o homo, quia dedisti pauperi, et alia perdidisti? Nonne uides quia perdidisti quod non dedisti? Quare non respicis ad Deum tuum? Ubi est fides? quare sic dormit? Excita illam in corde tuo. Attende quid tibi dixerit ipse Dominus, quando te ad huiusmodi opera bona exhortabatur: Facite uobis sacculos non ueterascentes, thesaurum non deficientem in celis, quo fur non accedit . Hoc ergo commemora, quando plangis in damno. Quid ploras stulte parui [1 1Kb] cordis, aut non sani cordis? Quare perdidisti, nisi quia mihi non commodasti [2 1Kb] ? Quare perdidisti? Quis tibi abstulit? Respondebis: Fur. Nonne hoc te premonueram, ne ibi poneres quo fur posset accedere? Si ergo dolet  qui perdidit, hoc doleat, quia non ibi posuit unde perire non potuit.

9. [uers. 28.] Quoniam Dominus amat iudicium, et non derelinquet sanctos suos. Quando patiuntur labores sancti, nolite putare quia non iudicat Deus, aut peruerse iudicat. Qui te monet ut iuste iudices, ipse peruerse iudicaturus est? Amat ille iudicium, et non derelinquet sanctos suos. Sed quo modo sit [1 1Kb] abscondita apud illum uita sanctorum, ut qui modo laborant in terra, quasi tempore hiemis arbores non habentes fructum et folia, illo apparente tanquam nouo sole exorto, illud quod in radice uiuebat, in fructibus appareat. Amat ergo ille iudicium, et non derelinquet sanctos suos. Sed laborat sanctus in fame? Non illum derelinquet Deus: flagellat omnem filium, quem recipit . Contemnis illum quando flagellatur, expauescis quando ditatur. Unde enim flagellatur? Pressuris temporalibus. Quando ditabitur? Quando audiet, uenite, benedicti Patris mei, percipite regnum, quod uobis paratum est ab initio mundi. Noli ergo piger esse flagellari, ut sis inter eos qui merentur recipi. Usque adeo ille amat iudicium, ut non derelinquat [2 1Kb] sanctos, quos flagellat ad tempus. Et quoniam flagellat omnem filium, quem recipit, nec Unico pepercit, in quo delictum non inuenit. Quoniam Dominus amat iudicium, et non derelinquet sanctos suos. Quia ergo non eos derelinquet, forte hoc eis dabit quod hic amas, multos annos uiuere, senescere? Non attendis quia si senectutem optas uenire, hanc optas de qua cum uenerit conqueraris. Non tibi ergo dicat anima, uel mala, uel infirma, uel paruula: Quomodo uerum est, Dominus amat iudicium, et non derelinquent sanctos suos? Reuera non dereliquit tres pueros in camino laudantes, non eos tetigit ignis : numquid sancti eius Machabei non erant, qui in ignibus defecerunt carne, non fide ? Sed hoc, inquis, maiorem questionem habet, quia cum fide illi non defecerint, ille illos dereliquerit. Audi quod sequitur: In eternum conseruabuntur. Tu paucos annos eis optabas, quos eis si daret Dominus, non derelinqueret sanctos suos. uisibiliter non dereliquit tres pueros, occulte non dereliquit Machabeos: illis etiam dedit uitam temporalem ad confundendos infideles; illos autem occulte coronauit ad iudicandam impietatem persecutoris: nec illos tamen, nec illos dereliquit, qui non derelinquet sanctos suos. Et nichil magnum acceperunt tres pueri, si non in eternum conseruarentur. In eternum conseruabuntur.

10. Iniusti autem punientur, et semen impiorum peribit. Quomodo semen illius in benedictione erit, sic semen impiorum peribit. Semen enim impiorum, opera impiorum. Nam inuenimus rursum filium impii florere in seculo, et aliquando fieri iustum, et florere in Christo. uide ergo quomodo accipias, ut tectum aperias, et ad Christum peruenias: noli carnaliter, nam decipieris. Sed semen impiorum, omnia opera impiorum peribunt, fructum non habebunt: ad tempus  enim aliquid ualent; postea querent, et non inuenient quod operati sunt. Nam perdentium quod operati sunt, uox erit illa: Quid nobis profuit superbia, aut quid diuitiarum iactatio contulit nobis? Transierunt omnia illa tanquam umbra . Ergo semen impiorum peribit.

11. [uers. 29.] Iusti hereditate possidebunt terram. Rursus auaritia non subrepat, nec tibi aliquam uillam magnam promittat, ne quod hic iuberis contemnere, ibi speres. Terra est quedam illa uiuorum, regnum sanctorum. Unde dicitur, Spes mea es tu, portio mea in terra uiuorum . Nam et si uita tua illa est, intellige qualem terram accepturus sis. Illa est terra uiuentium: hec est autem terra morientium, receptura mortuos quos nutriuit uiuos. Qualis ergo illa terra, talis et ipsa uita: si eterna uita, eterna terra. Et quomodo eterna terra? Et inhabitabunt in seculum seculi super eam. Alia ergo terra erit ubi inhabitabimus in seculum seculi. Nam de ista dictum est: Celum et terra transibunt .

12. [uers. 30-32.] Os iusti meditabitur sapientiam. Ecce ille est panis: uidete quam libenter manducet iustus iste, quomodo uerset in ore suo sapientiam. Et lingua eius loquetur iudicium. Lex Dei eius in corde ipsius. Ne forte putares cum in ore habere quod in corde non habet: ne forte computares eum cum illis, de quibus dictum est, Populus hic labiis me honorat, cor autem eorum longe est a me : Et lingua eius loquetur iudicium. Lex Dei eius in corde ipsius. Et quid illi prodest? Et non supplantabuntur gressus eius. Liberat a laqueo uerbum Dei in corde, liberat a uia praua uerbum Dei in corde, liberat a labina [1 1Kb] uerbum Dei in corde. Tecum est, cuius uerbum a te non recedit. Quid autem mali patitur quem custodit Deus? Custodem ponis in uinea, et contra fures securus es; et potest dormire custos ille, et ipse cadere, et furem admittere: non autem dormit, neque dormitabit, qui custodit Isrel . Lex Dei eius in corde ipsius: et non supplantabuntur gressus eius. uiuat ergo securus, et inter malos uiuat securus, et inter impios uiuat securus. Quid enim mali iusto potest impius aut iniustus facere? Ecce uide quid sequitur: Considerat peccator iustum, et querit mortificare eum. Dicit enim quod in libro Sapientie dicere predictum est: Grauis est nobis etiam ad uidendum, quoniam dissimilis est aliis uita ipsius . Querit ergo mortificare. Quid? Dominus qui custodit, qui cum illo habitat, qui de ore ipsius, qui de corde non recedit, dimittit eum? Ubi est quod superius dictum est, Et non derelinquet sanctos suos?

13. [uers. 33.] Ergo, Considerat peccator iustum, et querit mortificare eum: Dominus autem non derelinquet eum in manibus eius. Quare ergo dereliquit martyres in manibus impiorum? Quare fecerunt illis quecumque uoluerunt? Alios gladio percusserunt, alios crucifixerunt, alios bestiis tradiderunt [2 1Kb] , alios  ignibus cremauerunt, alios in catena ducentes tabe diuturna confecerunt. Certe non derelinquet Dominus sanctos suos: Dominus autem non derelinquet eum in manibus eius. Postremo ipsum Filium suum quare dimisit in manibus Iudeorum? Et hic tectum aperi , si uis omni interiori membro constringi; perueni ad Dominum: audi quid dicat alia Scriptura, Dominum preuidens passurum ab impiis, quid ait? Terra tradita est in manus impii ? Quid est, Terra tradita est in manus impii? Caro tradita est in manus persequentium. Non ibi autem dimisit iustum suum Deus: de carne capta educit animam inuictam. Dimitteret Deus iustum suum in manibus impii, si illum fecisset consentire impio: contra quod malum orat in alio psalmo, et dicit: Ne tradas me, Domine, a desiderio meo peccatori . Opus est ut a desiderio tuo non tradaris peccatori, ne cum desideras uitam presentem, irruas in illum, et perdas eternam. A quo desiderio non debet tradi peccatori? Ab illo de quo item dicitur: Et diem hominis non concupiui, tu scis . Qui enim desiderat et concupiscit diem hominis, quando illi minatus fuerit aduersarius, quod tollat illi diem humanum, quia occidet eum, et perdet hanc uitam; qui non sperat aliam uitam, deficit, et consentit inimico. Qui autem audit Dominum dicentem, Nolite timere eos qui corpus occidunt, animam autem non possunt occidere; etsi tradatur terra in manus impii, capta terra spiritus euadit; spiritu euadente, et terra resurget. Spiritus mutatur [1 1Kb] ad Dominum, terra mutabitur in celum. Non enim aliquid de ipsa terra perit, que ad tempus traditur in manus impii: Capilli capitis uestri numerati sunt . Ergo est securitas, sed si intus sit Deus. Si autem expellatur diabolus, admittitur Deus. Dominus autem non derelinquet eum in manibus eius. Nec damnabit eum, cum iudicabitur illi. Habent aliqua exemplaria, Et cum iudicabit eum, iudicabitur illi. Illi autem dictum est, cum iudicium fit ac illo: possumus enim sic loqui ut dicamus homini, Iudica mihi, id est, audi causam meam. Cum ergo ceperit audire causam iusti sui Deus; quoniam oportet omnes exhiberi ante tribunal Christi, et stare, ut illic recipiat unusquisque que per corpus gessit, siue bonum siue malum ; quando ergo uentum fuerit ad illud iudicium, non eum damnabit, etsi ad tempus uideatur damnari ab homine. Etsi dixit sententiam proconsul in Cyprianum: alia est sella terrena, aliud tribunal celorum; ab inferiore accepit sententiam, a superiore coronam. Nec damnabit eum, cum iudicabitur illi.

14. [uers. 34, 36.] Sed quando erit? Noli modo putare: tempus laboris est, tempus seminis est, tempus frigoris est: etsi inter uentos, etsi inter pluuias, semina; noli esse piger: estas ueniet que te letificet, in qua te gaudeas seminasse. Quid ergo facio modo? Exspecta Dominum. Et cum exspecto, quid ago? Et custodi uias eius. Et si custodiero, quid accipio? Et exaltabit te, ut hereditate possideas terram.  Quam terram? Iterum ne aliqua uilla occurrat animo: illam de qua dicitur, uenite, benedicti Patris mei, percipite regnum quod uobis paratum est ab initio mundi . Quid de illis qui nos angustauerunt, inter quos gemuimus, quorum scandala tolerauimus, pro quibus seuientibus frustra orauimus; quid de illis erit? Sequitur, Cum pereunt [1 1Kb] peccatores, uidebis. Et quam de proximo uidebis: tu eris ad dexteram, illi ad sinistram. Hoc autem ad fidei oculos pertinet. Quos fidei oculos qui non habent, dolent felicitatem impiorum [2 1Kb] , et putant se sine causa esse iustos, quia uident hic florere impios. Qui autem habet oculum illum fidei, quid dicit? uidi impium superexaltari et eleuari super cedros Libani. Et puta quia superexaltatus est, puta quia eleuatus est: quid sequitur? Et transiui, et ecce non erat; et quesiui eum, et non est inuentus locus eius. Quare non erat, et non est inuentus locus eius? Quia transisti. Si autem adhuc carnaliter cogitas, et ista terrena felicitas uera felicitas tibi uidetur, nondum transisti: aut equalis illi es, aut infra es: profice, et transi; et cum proficiendo transieris, attendis eum fide, uides nouissima ipsius, et dicis tibi, Ecce non est iste qui sic tumuerat; quomodo si transires iuxta fumum. Nam et hoc dictum est in isto psalmo superius, Deficientes uelut fumus deficient. Erigitur in altum fumus, et in globum tumidum pergit: quanto magis attollitur, tanto amplius intumescit. Sed cum transieris, attende post te: post te enim fumus, si est ante te Deus. Noli posteriora ex desiderio attendere, sicut attendit uxor Lot, et remansit in uia : sed respice ex despectu, et uidebis impium nusquam esse, et queres locum eius. Quis est locus eius? Quo modo habet potestatem, habet diuitias, habet quemdam ordinem suum in rebus humanis, ut multi ei obsequantur, ut iubeat et audiatur. Iste locus non erit, sed transiet, ut tu [3 1Kb] possis dicere: Transiui, et ecce non erat. Quid est, transiui? Profeci, perueni ad spiritualia, intraui in sanctuarium Dei, ut intenderem in nouissima : et ecce non erat, et quesiui eum, et non est inuentus locus eius.

15. [uers. 37.] Custodi innocentiam. Tene, quomodo cum auarus esses, saccellum tenebas: quomodo tenebas saccellum, ne tibi extorqueretur a fure; sic custodi innocentiam, ne tibi extorqueatur a diabolo. Sit illa certum patrimonium tuum, de qua sunt diuites et pauperes. Custodi innocentiam. Quid tibi prodest lucrum auri, et damnum innocentie? Custodi innocentiam, et uide directionem. Habeto oculos directos, ut uideas directionem: non prauos, quibus malos uides; et distortos, ut distortus tibi et prauus uideatur Deus, quia fauet impiis, et persequitur fideles. Non uides quam distortum uideas? Corrige oculos tuos, et uide directionem. Quam directionem? Noli ad presentia [4 1Kb] attendere. Et quid uidebis? Quoniam sunt reliquie  homini pacifico. Quid est, sunt reliquie? Cum mortuus fueris, non eris mortuus: hoc est, sunt reliquie. Erit illi aliquid et post hanc uitam; hoc est, illud semen quod in benedictione erit. Unde Dominus, Qui credit in me, inquit, licet moriatur, uiuet : Quoniam sunt reliquie homini pacifico.

16. [uers. 38.] Iniusti autem disperient in idipsum. Quid est, in idipsum? In sempiternum; uel, omnes simul in unum. Reliquie impiorum interibunt. Sunt autem reliquie homini pacifico: ergo qui non sunt pacifici, impii sunt. Beati enim pacifici, quia ipsi filii Dei uocabuntur .

17. [uers. 39, 40.] Salus autem iustorum a Domino, et protector eorum est in tempore tribulationis: et adiuuabit eos Dominus, et eruet eos, et eximet eos a peccatoribus. Tolerent ergo modo peccatores iusti, tolerent frumenta zizania, toleret triticum paleam; quia ueniet tempus separationis, et eximetur semen bonum ab eo quod igni consumetur: illud in horreum mittetur, illud autem in eternam conflagrationem; quia ideo simul fuerunt primo iustus et iniustus, ut ille supplantaret [1 1Kb] , ille probaretur; postea autem ille damnaretur, ille coronaretur.

18. Deo gratias, fratres, reddidimus debitum in nomine Christi; sed nos caritas debitores semper tenet [2 1Kb] . Illa enim una est, que et si quotidie redditur, semper debetur. Multa diximus aduersus Donatistas, multa uobis recitauimus, multas chartas, multa preter canonem Scripturarum, illis cogentibus. Nam et si reprehendent hec, quia uobis talia legimus; nos reprehendamur, dum uos instruamini. Possumus enim eis et in hac parte sic respondere: Factus sum insipiens, uos me cegistis . Tamen, fratres, ante omnia custodite [3 1Kb] hereditatem nostram, de qua securi sumus nos in testamento Patris nostri esse: non in aliqua charta friuola alicuius hominis, sed in testamento Patris nostri. Inde securi sumus; quia qui fecit testamentum, uiuit: qui fecit testamentum heredi suo, ipse iudicabit de testamento suo. In rebus humanis alius est testator, alius iudex: et tamen qui tenet testamentum, uincit apud iudicem alterum, non apud alterum iudicem mortuum. Quam ergo secura est nostra uictoria, cum ille iudicabit qui testatus est! etsi enim mortuus est Christus ad tempus, sed iam uiuit in eternum [4 1Kb] .

19. Loquantur ergo aduersus nos quidquid uolunt: nos diligamus illos et nolentes. Nouimus enim, fratres, nouimus linguas eorum: propter quas eis non irascamur, patienter ferte nobiscum. uident enim in causa se nichil habere, et linguas conuertunt in nos, et incipiunt de nobis dicere mala, multa que sciunt, multa que nesciunt. Que sciunt, preterita nostra sunt: fuimus enim aliquando, sicut dicit Apostolus, stulti et increduli, et ad omne opus bonum reprobi . In errore peruerso desipientes et insanientes  fuimus, non negamus; et quantum preteritum nostrum non negamus, tanto magis Deum qui nobis ignouit, laudamus. Quid ergo, heretice, dimittis causam, et is ad hominem? Quid enim ego sum? quid sum? Numquid Catholica ego sum? numquid hereditas Christi diffusa per gentes ego sum? Sufficit mihi ut in ea sim. uituperas mala mea preterita, quid magnum facis? Seuerior sum ego in mala mea quam tu: quod tu uituperasti, ego damnaui. Utinam uelles imitari, ut et error tuus fieret aliquando preteritus! Ista sunt mala preterita, que nouerunt, maxime in ista ciuitate. Hic enim male uiximus  , quod ego confiteor: et quantum gaudeo de gratia Dei, tantum de meis preteritis [1 1Kb] , quid dicam? Doleo? Dolerem, si adhuc essem. Sed quid dicam? Gaudeo? Nec hoc possum dicere: utinam enim nunquam fuissem! Quidquid tamen fui, in nomine Christi preteritum est. Quod autem modo reprehendunt, non norunt. Sunt que adhuc in me reprehendant [2 1Kb] : sed tamen multum est ad illos ut hec nouerint. Multa ago [3 1Kb] in cogitationibus meis, pugnans aduersus malas suggestiones meas, et habens conflictationem [4 1Kb] diuturnam, et prope continuam [5 1Kb] cum tentationibus inimici subuertere me uolentis. Gemo ad Deum in infirmitate mea; et nouit quid parturit cor meum, ille [6 1Kb] qui nouit partum meum. Mihi autem minimum est, ut a uobis diiudicer, aut ab humano die, ait Apostolus; sed neque ego meipsum iudico : melius enim me ego noui quam illi, sed melius Deus quam ego. Non ergo uobis insultent de nobis, non faciat Christus. Dicunt enim, Et qui sunt? et unde sunt? malos hic illos nouimus, ubi baptizati sunt? Si nos bene nouerunt, sciunt quia et nauigauimus aliquando; sciunt quia et peregrinati sumus; sciunt quia alii iuimus, et alii rediuimus. Non hic baptizati sumus: sed ubi baptizati sumus  , Ecclesia est nota uniuerso orbi terrarum. Et multi fratres nostri sunt, qui et norunt quia baptizati sumus, et nobiscum baptizati sunt. Facile est ergo hoc nosse, si quis fratrum est inde sollicitus. Istis autem satisfacturi sumus, et demonstraturi aliquid de testimonio Ecclesie, cui non communicant? Merito non nos norunt trans mare baptizatos in Christo, quia et trans mare non habent Christum. Ille enim Christum et trans mare habet, qui et trans mare communionem [7 1Kb] uniuerse Ecclesie tenet. Quomodo potest cognoscere ubi sim ego baptizatus, cum communio ipsius uix transit mare? uerumtamen, fratres mei, quid eis dicam? Suspicamini quod uultis de nobis. Si boni sumus, in Ecclesia Christi frumenta sumus: si mali sumus, in Ecclesia Christi palea sumus, tamen ab area non recedimus.  Tu qui uento tentationis foras uolasti, quid es? Triticum non tollit uentus ex area. Ex eo ergo ubi es, agnosce quid es.

20. Sed tu, inquit, quis es qui contra nos dicis tanta? Quicumque sim, quod dicitur attende, non a quo dicitur. Sed peccatori, inquit, dicit Dominus: Utquid tu assumis testamentum meum per os tuum ? Dicat Dominus hoc peccatori: forte est genus peccatorum cui hoc recte dicat Dominus; sed in quemlibet dicat hoc Dominus, ideo dicit, quia peccatori non prodest quando legem Dei loquitur. Numquid et auditoribus non prodest? Utrumque genus nos habemus in Ecclesia, Domino dicente, et bonorum et malorum. Boni enim cum predicant, quid dicunt? Imitatores mei estote, sicut et ego Christi . De bonis quid dicitur? Sed forma esto fidelium [1 1Kb] . Hoc nos esse elaboramus: quid autem simus, ille nouit ad quem gemimus. De malis tamen dictum est aliud: Super cathedram Moysi sederunt Scribe et Pharisei; que dicunt facite, que autem faciunt, facere nolite . uides quia in cathedra Moysi, cui successit cathedra Christi, sedent et mali: et tamen dicendo bona non obsunt auditoribus. Quare tu propter malos ipsam cathedram dimisisti? Redi ad pacem, redi ad concordiam que te non offendit. Si bona loquor, et bona facio, imitare me: si autem non facio quod dico, habes consilium Domini; que dico, fac; que autem facio, noli facere; tamen a cathedra catholica noli discedere. Ecce in nomine Christi ituri sumus, et multa dicturi sunt. Quis finis? Cito contemnite causam nostram. Non illis dicatis nisi, Fratres, ad rem respondete. Augustinus episcopus est in Ecclesia catholica, sarcinam suam portat, rationem redditurus est Deo: in bonis eum noui; si malus est, ipse nouit; si bonus est, nec sic spes mea est. Hoc ante omnia didici in Catholica, ut spes mea non sit in homine. Merito ergo uos homines reprehenditis, quia spem uestram in homine posuistis. Certe cum reprehenderint nos, contemnite et uos. Nouimus enim qualem habeamus locum in corde uestro, quia scimus qualem locum habeatis in corde nostro. Nolite pro nobis certare aduersus illos. Quidquid de nobis dixerint, cito transite: ne laborantes causa [2 1Kb] defensionis nostre, dimittatis causam uestram. Hoc enim agunt astute: nolentes et timentes ut de ipsa causa dicamus, ingerunt nobis quo nos auocent; ut cum intendimus purgare nos, sileamus ab ipsis conuincendis. Nam prorsus qui me dicis malum, dico et ego alia innumerabilia: cito aufer de medio, fini causam meam, de re age, Ecclesie causam attende, ubi sis uide. ueritas tibi undelibet loquatur, esuriens accipe; ne nunquam ad te perueniat panis, dum semper quid reprehendas in uasculo fastidiosus et calumniosus inquiris.



IN PSALMUM XXXuII ENARRATIO. SERMO AD POPULUM.


1. Opportune ad id quod cantauimus, Iniquitatem meam ego pronuntio, et curam geram [1 1Kb] pro peccato meo, respondit hec mulier de lectione Euangelii. Iniquitates enim eius intuens Dominus, canem appellauit dicens: Non est bonum, panem filiorum mittere canibus . At illa que nouerat iniquitatem suam pronuntiare, et curam gerere pro peccato suo, non negauit quod ueritas dixit; sed miseriam confessa, misericordiam potius impetrauit [2 1Kb] , curam gerens pro peccato suo. Nam et curari petiuerat filiam suam, fortassis in filia significans uitam suam. Psalmum ergo totum, quantum possumus, dum consideramus et pertractamus, aduertite. Adsit Dominus cordibus nostris, ut salubriter hic inueniamus uoces nostras, et quomodo inuenerimus proferamus, nec difficulter inueniendo, nec imperite proferendo.

2. [uers. 1.] Titulus eius est, Psalmus ipsi Dauid in recordationem sabbati. Querimus que nobis scripta sunt de sancto Dauid propheta, ex cuius semine Dominus noster iehsu Christus secundum carnem : et inter bona que de illo nobis nota sunt per Scripturas, non inuenimus eum aliquando recordatum sabbatum. Quid enim ita recordaretur, secundum illam obseruationem Iudeorum qua obseruabant sabbatum; quid ita recordaretur, quod inter septem dies necessario ueniebat? Obseruandum ergo erat, non sic recordandum. Nemo autem recordatur, nisi quod in presentia non est positum. uerbi gratia: in hac ciuitate recordaris Carthaginem, ubi fuisti aliquando; et hodierno die recordaris hesternum diem, uel prioris anni, uel quemlibet anteriorem, et aliquod factum tuum quod iam fecisti, aut aliquid ubi fuisti, uel cui rei interfuisti. Quid sibi uult ista recordatio sabbati, fratres mei? que anima sic recordatur sabbatum? quod est hoc sabbatum? Cum gemitu enim recordatur. Et cum Psalmus legeretur, audistis, et modo cum retexerimus, audietis quantus sit meror, quantus gemitus, quantus fletus, que miseria. Sed felix est, qui sic miser est. Unde et Dominus in Euangelio beatos appellauit quosdam lugentes . Unde beatus, si lugens? unde beatus, si miser? Imo miser esset si lugens non esset. Talem ergo et hic accipiamus sabbatum recordantem, nescio quem lugentem: et utinam nos simus ipse nescio quis! Est enim quidam dolens, gemens, lugens, recordans sabbatum. Sabbatum, requies est. Sine dubio iste in nescio qua inquietudine erat, qui cum gemitu requiem recordabatur.

3. [uers. 2.] Ipse itaque inquietudinem quam patiebatur, narrat et commendat Deo, nescio quid grauius timens quam erat ubi erat. Nam quia in malo est,  aperte dicit, nec interprete opus est, nec suspicione, nec coniectura: in quo malo sit, non dubitatur ex eius uerbis, nec opus est ut queramus, sed ut quod dicit intelligamus. Et nisi peius aliquid timeret, quam erat illud quo tenebatur, non sic inciperet: Domine, ne in indignatione tua arguas me, neque in ira tua emendes me. Futurum est enim ut quidam in ira Dei emendentur, et in indignatione arguantur. Et forte non omnes qui arguuntur emendabuntur: sed tamen futuri sunt in emendatione quidam salui. Futurum est quidem, quia emendatio nominata est: sic tamen quasi per ignem. Futuri autem quidam qui arguentur, et non emendabuntur. Nam utique arguet eos quibus dicet, Esuriui, et non dedistis mihi manducare; sitiui, et non potastis me: et cetera que ibi prosequens, quamdam inhumanitatem et sterilitatem increpitat malis ad sinistram constitutis, quibus dicitur, Ite in ignem eternum, qui paratus est diabolo et angelis eius . Hec iste grauiora formidans, excepta uita ista, in cuius malis plangit et gemit, rogat et dicit: Domine, ne in indignatione tua arguas me. Non sim inter illos quibus dicturus es: Ite in ignem eternum, qui paratus est diabolo et angelis eius. Neque in ira tua emendes me: ut in hac uita purges me, et talem me reddas, cui iam emendatorio igne non opus sit, propter illos qui salui erunt, sic tamen quasi per ignem. Quare; nisi quia hic edificant supra fundamentum ligna, fenum, stipulam? Aedificarent autem aurum, argentum, lapides pretiosos, et de utroque igne securi essent; non solum de illo eterno qui in eternum cruciaturus est impios, sed etiam de illo qui emendabit eos qui per ignem salui erunt. Dicitur enim, Ipse autem saluus erit, sic tamen quasi per ignem . Et quia dicitur, saluus erit, contemnitur ille ignis. Ita plane quamuis salui per ignem, grauior tamen erit ille ignis, quam quidquid potest homo pati in hac uita. Et nostis quanta hic passi sunt mali, et possunt pati: tamen tanta passi sunt, quanta potuerunt pati et boni. Quid enim quisque maleficus, latro, adulter, sceleratus, sacrilegus pertulit legibus, quod non pertulit martyr in confessione Christi? Ista ergo que hic sunt mala [1 1Kb] , multo faciliora sunt: et tamen uidete quemadmodum ea homines ne patiantur, quidquid iusseris faciunt. Quanto melius faciunt quod iubet Deus, ne illa grauiora patiantur?

4. [uers. 3.] Quare autem petit iste ne in indignatione arguatur, neque in ira emendetur? Tanquam dicens Deo, Quoniam iam ista que patior multa sunt, magna sunt, queso ut sufficiant. Et incipit illa enumerare satisfaciens Deo, offerens illa que patitur, ne peiora patiatur: Quoniam sagitte tue infixe sunt mihi, et confirmasti super me manum tuam.

5. [uers. 4.] Non est sanitas in carne mea a uultu ire tue. Iam hec dicebat que hic patiebatur: et tamen hoc iam de ira Domini, quia et de uindicta Domini. De qua uindicta? Quam excepit de Adam. Non enim in illum non est uindicatum, aut frustra dixerat Deus,  Morte morieris : aut aliquid patimur in ista uita, nisi ex illa morte quam meruimus primo peccato. Etenim portamus corpus mortale , plenum tentationibus, plenum sollicitudinibus, obnoxium doloribus corporalibus, obnoxium indigentiis, mutabile, languidum et cum sanum est, quia utique nondum plene sanum. Nam unde dicebat, Non est sanitas in carne mea, nisi quia ista que huius uite dicitur sanitas, bene intelligentibus et sabbatum recordantibus non est utique sanitas? Si enim non manducaueritis, inquietat fames. Iste naturalis quidam morbus est: quia natura nobis facta est pena ex uindicta [2 1Kb] . Primo homini quod erat pena, natura nobis est. Unde dicit Apostolus: Fuimus et nos natura filii ire, sicut et ceteri . Natura filii ire, id est, portantes uindictam. Sed quare dicit, Fuimus? Quia spe iam non sumus: nam re adhuc sumus. Sed illud melius dicimus quod spe sumus, quia certi sumus de spe. Non enim incerta est spes nostra, ut de illa dubitemus. Audi ipsam gloriam in spe. In nobismetipsis, inquit, ingemiscimus, adoptionem [3 1Kb] exspectantes, redemptionem corporis nostri. Quid enim? Nondum redemptus es, o Paule? nondum pro te pretium persolutum est? Nonne sanguis ille iam fusus est? nonne ipsum est pretium omnium nostrum? Plane ipsum. Sed uide quid ait: Spe enim salui facti sumus: spes autem que uidetur, non est spes. Quod enim uidet quis, quid sperat? Si autem quod non uidemus speramus, per patientiam exspectamus . Quid autem exspectat per patientiam? Salutem. Cuius rei salutem? Ipsius corporis: quia hoc dixit, redemptionem corporis nostri. Si salutem corporis exspectabat, non erat salus illa quam habebat. Esuries, sitis interficit, si subuentum non fuerit. Medicamentum enim famis est cibus, et medicamentum sitis est potus, et medicamentum fatigationis est somnus. Detrahe ista medicamenta, uide si non interficiunt illa que existunt. Si sepositis istis non sunt morbi, est sanitas. Si autem habes aliquid quod te possit interficere, nisi manducaueris; noli gloriari de sanitate, sed gemens exspecta redemptionem corporis tui. Gaude te redemptum; sed nondum re, spe securus esto [4 1Kb] . Etenim si non gemueris in spe, non peruenies ad rem. Hoc ergo non est sanitas, ait: Non est sanitas in carne mea a uultu ire tue. Unde ergo sagitte infixe? Ipsam penam, ipsam uindictam, et forte dolores quos hic necesse est pati, et animi et corporis, ipsas dicit sagittas. De his enim sagittis et sanctus Iob fecit commemorationem, et cum esset in illis doloribus, dixit sagittas Domini infixas sibi . Solemus tamen et uerba Dei sagittas accipere: sed numquid ab his posset iste sic dolere se percuti? uerba Dei tanquam sagitte excitant amorem, non dolorem. An quia et ipse amor non potest esse sine dolore? Quidquid enim amamus et  non habemus, necesse est ut doleamus. Nam ille et amat et non dolet, qui habet quod amat: qui autem amat, ut dixi, et nondum habet quod amat, necesse est ut in dolore gemat. Inde illud in persona Ecclesie sponsa Christi in Cantico canticorum: Quoniam uulnerata caritate ego sum . uulneratam se dixit caritate: amabat enim quiddam, et nondum tenebat; dolebat, quia nondum habebat. Ergo si dolebat, uulnerata erat: sed hoc uulnus ad ueram sanitatem rapiebat [1 1Kb] . Qui hoc uulnere non fuerit uulneratus, ad ueram sanitatem non potest peruenire. Numquid ergo uulneratus semper erit in uulnere? Possumus itaque etiam sic infixas sagittas accipere, id est, uerba tua infixa sunt cordi meo, et ex ipsis uerbis tuis factum est ut recordarer sabbatum; et ipsa recordatio sabbati, et nondum retentio, facit me nondum gaudere, et agnoscere nec sanitatem esse in ipsa carne, neque dici debere, cum comparo istam sanitatem illi sanitati quam habebo in requie sempiterna, ubi corruptibile hoc induet incorruptionem, et mortale hoc induet immortalitatem ; et uideo quia in illius sanitatis comparatione, ista sanitas morbus est.

6. Non est pax ossibus meis a facie peccatorum meorum. Queri solet cuius sit uox; et aliqui accipiunt Christi, propter quedam que hic dicuntur de passione Christi, ad que paulo post ueniemus, et nos agnoscemus quia de passione Christi dicuntur. Sed, Non est pax ossibus meis a facie peccatorum meorum, quomodo diceret qui nullum peccatum habebat ? Coarctat nos ergo intelligendi necessitas ad cognoscendum tanquam plenum et totum Christum, id est caput et corpus. Cum enim Christus loquitur, aliquando ex persona solius capitis loquitur, quod est ipse Saluator, natus ex Maria uirgine; aliquando ex persona corporis sui, quod est sancta Ecclesia, diffusa toto orbe terrarum. Et nos in corpore ipsius sumus, si tamen fides nostra sincera sit in illo, et spes certa, et caritas accensa: sumus in corpore ipsius, et membra ipsius, et inuenimus nos ibi loqui, Apostolo dicente, Quoniam membra sumus corporis eius ; et multis locis dicit hoc Apostolus. Nam si dixerimus uerba non esse Christi, non erunt et illa uerba Christi: Deus meus, Deus meus, utquid me dereliquisti? Et ibi enim habes, Deus meus, Deus meus, utquid me dereliquisti? longe a salute mea uerba delictorum meorum : quomodo hic habes, a facie peccatorum meorum; sic et ibi habes, uerba delictorum meorum. Et si Christus utique sine peccato et sine delicto, incipimus non putare uerba illa Psalmi illius esse. Et ualde durum et contrarium est, ut ille psalmus non pertineat ad Christum, ubi habemus tam apertam passionem eius, tanquam ex Euangelio recitetur. Ibi enim habemus, Diuiserunt sibi uestimenta mea, et super uestimentum meum miserunt sortem . Quid quod ipse Dominus in cruce pendens, primum uersum psalmi ipsius ore suo protulit, et dixit: Deus meus, Deus meus,  utquid me dereliquisti ? Quid uoluit intelligi, nisi illum psalmum totum ad se pertinere, quia caput ipsius ipse pronuntiauit? Ubi autem sequitur et dicit, uerba delictorum meorum, non est dubium quia uox Christi est. Unde ergo peccata, nisi de corpore quod est Ecclesia? Quia loquitur corpus Christi et caput. Quare tanquam unus loquitur? Quia erunt, inquit, duo in carne una. Sacramentum hoc magnum est, ait Apostolus, ego autem dico in Christo et in Ecclesia . Unde etiam cum ipse loqueretur in Euangelio, respondens eis qui questionem intulerant de uxore dimittenda, ait: Non legistis quod scriptum est, quod Deus ab initio masculum et feminam fecit eos, et relinquet homo patrem et matrem, et adherebit uxori sue, et erunt duo in carne una? Igitur iam non duo, sed una est caro . Si ergo ipse dixit, Iam non duo, sed una est caro; quid mirum si una caro, una lingua, eadem uerba, tanquam unius carnis, capitis et corporis? Sic audiamus tanquam unum: sed tamen caput tanquam caput, et corpus tanquam corpus. Non diuiduntur persone, sed distinguitur dignitas: quia caput saluat, saluatur corpus. Caput exhibeat misericordiam, corpus defleat miseriam. Caput est ad purganda, corpus ad confitenda peccata: una tamen uox, ubi non scriptum est quando dicat corpus, quando caput; sed nos in audiendo distinguimus; ille autem tanquam unus loquitur. Quare enim non dicat, peccatorum meorum, qui dixit, Esuriui, et non dedistis mihi manducare; sitiui, et non dedistis mihi potum; hospes fui, et non recepistis me; infirmus fui, et in carcere, et non uisitastis me? Certe Dominus non fuit in carcere. Quare non hoc diceret, cui cum dictum esset, Quando te uidimus esurientem et sitientem, aut in carcere, et non ministrauimus tibi? respondit, sic ex persona corporis sui se dixisse, Cum uni ex minimis meis non fecistis, nec mihi fecistis ? Quare non dicat, a facie peccatorum meorum, qui dixit Saulo, Saule, Saule, quid me persequeris ? Qui utique in celo iam neminem persecutorem patiebatur. Sed quomodo ibi caput loquebatur pro corpore, sic et hic caput dicit corporis uoces, cum et capitis uoces auditis. Sed neque cum corporis uoces audieritis, separetis caput; neque cum capitis uoces audieritis, separetis corpus: quia iam non duo, sed una caro.

7. Non est sanitas in carne mea a uultu ire tue. Sed fortasse iniuste tibi Deus iratus est, o Adam, o genus humanum, iniuste iratus est Deus! quia dixisti iam agnoscens ipsam penam tuam, iam in corpore Christi constitutus homo: Non est sanitas in carne mea a uultu ire tue. Expone iustitiam ire Dei: ne te excusare uidearis, illum accusare [1 1Kb] . Sequere, et dic unde ira Domini. Non est sanitas in carne mea a uultu ire tue: non est pax ossibus meis. Repetiuit id quod dixit, Non est sanitas in carne mea: hoc est enim, non est pax ossibus meis. Non autem repetiuit, a uultu ire tue: sed causam dixit ire Dei, Non est pax, inquit, ossibus meis a facie peccatorum meorum.

 8. [uers. 5.] Quoniam iniquitates mee sustulerunt caput meum, sicut fascis grauis grauate sunt super me. Et hic causam premisit, et effectum subiecit; quid unde contigerit dixit: Iniquitates mee sustulerunt caput meum. Nemo enim superbus, nisi iniquus, cui sustollitur caput. Sursum tollitur, qui erigit caput aduersus Deum. Audistis cum lectio legeretur libri Ecclesiastici, Initium superbie hominis, apostatare a Deo . Ille qui prior noluit audire preceptum, sustulit iniquitas ipsius caput aduersus Deum. Et quia iniquitates sustulerunt caput eius, quid illi fecit Deus? Sicut fascis grauis grauate sunt super me. Leuitatis est erigere caput, quasi nichil portat qui erigit caput. Quia ergo leue est quod potest erigi, accipit pondus unde possit comprimi. Conuertitur enim labor eius in caput eius, et iniquitas eius in uerticem eius descendit . Sicut fascis grauis grauate sunt super me.

9. [uers. 6.] Computruerunt et putuerunt liuores mei. Iam qui liuores habet, non est sanus. Adde quia ipsi liuores computruerunt et putuerunt. Unde putuerunt? Quia computruerunt. Iam quomodo hoc explicetur in uita humana quis hoc non nouit [1 1Kb] ? Habeat aliquis sanum olfactum anime, sentit quomodo puteant peccata. Cui putori peccatorum contrarius erat odor ille, de quo dicit Apostolus: Christi bonus odor sumus Deo, in omni loco, iis qui salui fiunt . Sed unde, nisi de spe? Unde, nisi de recordatione sabbati? Aliud enim plangimus in hac uita, aliud presumimus in illa uita. Quod plangitur, putet: quod presumitur, fragrat. Ergo nisi esset ille talis odor qui nos inuitaret, nunquam sabbatum recordaremur. Sed quia habemus per Spiritum [2 1Kb] ipsum odorem, ut dicamus sponso nostro, Post odorem unguentorum tuorum curremus ; auertimus a putoribus nostris olfactum, et conuertentes nos ad ipsum aliquantum respiramus. Sed nisi ad nos oleant et mala nostra, nunquam istis gemitibus confitemur, Computruerunt et putuerunt liuores mei. Unde? A facie insipientie mee. Unde dixit superius, A facie peccatorum meorum: inde nunc, A facie insipientie mee.

10. [uers. 7.] Miseriis afflictus sum, et curuatus sum usque in finem. Unde curuatus est? Quia elatus erat. Si fueris humilis, erigeris; si fueris elatus, curuaberis: non enim deerit Deo pondus unde te curuet. Illud erit pondus, fascis peccatorum tuorum: hoc replicabitur in caput tuum, et curuaberis. Quid est autem curuari? Non se posse erigere. Talem inuenit Dominus mulierem per decem et octo annos curuam: non se poterat erigere . Tales sunt qui in terra cor habent. At uero, quia inuenit mulier illa Dominum, et sanauit eam, habeat sursum cor. In quantum tamen curuatur, adhuc gemit. Curuatur enim ille qui dicit: Corpus enim quod corrumpitur, aggrauat animam, et deprimit terrena inhabitatio sensum multa cogitantem . In his gemat, ut illud accipiat,  recordetur sabbatum, ut ad sabbatum peruenire mereatur. Quod enim celebrabant Iudei, signum erat. Cuius rei signum? Quam iste recordatur, qui dicit: Miseriis afflictus sum, et curuatus sum usque in finem. Quid est, usque in finem? Usque in mortem. Tota die contristatus ambulabam. Tota die, sine intermissione. Hoc dicit tota die, tota uita. Sed ex quo cognouit? Ex quo sabbatum recordari cepit. Quamdiu enim recordatur quod nondum habet, non uis ut contristatus incedat? Tota die contristatus ambulabam.

11. [uers. 8.] Quoniam anima mea completa est illusionibus, et non est sanitas in carne mea. Ubi ergo est totus homo, anima et caro est. Anima completa est illusionibus, caro sanitatem non habet: quid remanet unde sit letitia? Nonne oportet ut contristetur? Tota die contristatus ambulabam. Tristitia nobis sit, donec et anima nostra exuatur illusionibus, et corpus nostrum induatur sanitate. Illa est enim uera sanitas, que est immortalitas. Quante sint autem illusiones anime, si uoluero dicere, tempus quando sufficit? Cuius enim anima ista non patitur? Breue est quod admoneo, quomodo anima nostra completa est illusionibus. A facie ipsarum illusionum, aliquando uix orare permittimur. De corporibus cogitare non nouimus nisi imagines; et sepe irruunt quas non querimus, et uolumus ex hac in hanc ire, et ab illa in illam transire; et aliquando uis redire ad id quod cogitabas, et dimittere unde cogitas, et aliud tibi occurrit: uis recordari quod oblitus eras; et non tibi uenit in mentem, et uenit potius aliud quod nolebas. Ubi [1 1Kb] erat quod oblitus eras? Nam quare postea uenit in mentem, cum iam non quereretur? Cum autem quereretur, occurrerunt pro illo innumerabilia que non querebantur. Rem dixi breuem, fratres: aspersi nescio quid uobis, quo accepto cetera uos ipsi cogitantes, inueniatis quid sit plangere illusiones anime nostre. Accepit ergo penam illusionis, amisit ueritatem. Sicut enim pena est anime illusio, sic premium anime ueritas. Sed in his illusionibus constituti cum essemus, uenit ad nos ueritas, et inuenit nos coopertos illusionibus, suscepit carnem nostram, uel potius a nobis, id est a genere humano. Apparuit oculis [2 1Kb] carnis, ut per fidem sanaret eos quibus ueritatem fuerat monstraturus: ut sanato oculo ueritas patesceret. Ipse enim est ueritas, quam nobis promisit, cum caro eius uideretur, ut fides inchoaretur, cuius premium ueritas esset. Non enim se ipse Christus demonstrauit in terra, sed demonstrauit carnem suam. Nam si seipsum demonstraret, uiderent illum Iudei et cognoscerent: sed si cognouissent, nunquam Dominum glorie crucifixissent . Sed forte discipuli uiderunt, quando illi dicebant: Ostende nobis Patrem, et sufficit nobis. Et ille ut ab eis se non uisum esse monstraret, subiecit: Tanto tempore uobiscum sum, et non cognouistis me? Philippe, qui me uidet, uidet et Patrem. Si ergo Christum uidebant, quomodo adhuc Patrem querebant? Si enim uiderent Christum, uiderent  et Patrem. Nondum itaque Christum uidebant, qui Patrem sibi ostendi cupiebant. Audi quia nondum uidebant: In premio illud promisit alio loco, dicens, Qui diligit me, mandata mea custodit: et qui diligit me, diligetur a Patre meo, et ego diligam eum. Et tanquam diceretur ei, Quid illi dabis, diligens eum? Et ostendam, inquit, meipsum illi . Si ergo diligentibus eum hoc in premio promisit, quia ostendet seipsum illis; manifestum est, quia illa uisio ueritatis talis nobis promittitur, qua uisa iam non dicamus, Impleta est anima mea illusionibus.

12. [uers. 9.] Infirmatus sum et humiliatus sum usque nimis. Qui recordatur altitudinem sabbati, ipse uidet quantum sit humiliatus. Nam qui non potest cogitare que sit illa quietis altitudo, non uidet ubi nunc sit [1 1Kb] . Propterea alius psalmus dixit, Ego dixi in ecstasi mea: Proiectus sum a facie oculorum tuorum . Assumpta enim mente uidit nescio quid sublime, et quod uidit nondum ibi totus erat: et quadam, si dici potest, quasi coruscatione facta luminis eterni, ubi sensit non se ibi esse, quod potuit utcumque intelligere, uidit ubi esset, et quemadmodum malis humanis infirmatus et coarctatus esset: et ait, Ego dixi in ecstasi mea: Proiectus sum a facie oculorum tuorum. Tale est nescio quid quod uidi in ecstasi, ut inde sentiam quam longe sum, qui nondum ibi sum. Iam ibi erat qui dixit assumptum se in tertium celum, et ibi audiebat ineffabilia uerba, que non licet homini loqui. Sed reuocatus est ad nos, ut gemeret prius perficiendus in infirmitate, et sic postea indueretur uirtute: animatus tamen, quia uidit aliquid rerum illarum pro dispensatione officii sui, adiecit dicens, Audiui ineffabilia uerba, que non licet homini loqui . Iam ergo quid opus est ut a me aut a quoquam queratis que non licet homini loqui: si illi non licuit loqui, cui licuit audire? Plangamus tamen et gemamus in confessione, agnoscamus ubi simus, recordemur sabbatum, et patienter exspectemus quod ille promisit, qui nobis et in se ipso exemplum patientie demonstrauit. Infirmatus sum et humiliatus sum usque nimis.

13. Rugiebam a gemitu cordis mei. Attenditis plerumque interpellare gemitibus seruos Dei, et queritur causa: et non apparet nisi gemitus alicuius serui Dei; si tamen ad aures hominis circa illum positi peruenerit. Est enim gemitus occultus qui ab homine non auditur: tamen si tanta occupauerit cor cogitatio desiderii cuiusdam, ut uoce clariore exprimatur uulnus interioris hominis, queritur causa; et dicit homo apud semetipsum, Forte illud est unde gemit, et forte illud illi factum est. Quis potest intelligere, nisi ille in cuius oculis et auribus gemit? Propterea rugiebam, inquit, a gemitu cordis mei: quia homines si quando audiunt gemitum hominis, plerumque gemitum carnis audiunt; gementem a gemitu cordis non audiunt. Abstulit nescio quis res huius; rugiebat, sed non a gemitu cordis: alius, quia extulit [2 1Kb]  filium; alius, quia uxorem; alius, quia grandinata est uinea, quia cuppa acuit, quia diripuit iumentum ipsius nescio quis; alius, quia damnum aliquod passus est; alius, quia timet hominem inimicum: omnes isti a gemitu carnis rugiunt. At uero seruus Dei, quia ex recordatione sabbati rugit, ubi est regnum Dei, quod caro et sanguis non possidebunt : Rugiebam, inquit, a gemitu cordis mei.

14. [uers. 10.] Et quis agnoscebat unde rugiebat? Subiecit: Et ante te est omne desiderium meum. Non enim ante homines, qui cor uidere non possunt: sed ante te est omne desiderium meum. Sit desiderium tuum ante illum; et Pater qui uidet in occulto, reddet tibi . Ipsum enim desiderium tuum, oratio tua est: et si continuum desiderium, continua oratio. Non enim frustra dixit Apostolus, Sine intermissione orantes . Numquid sine intermissione genu flectimus, corpus prosternimus, aut manus leuamus, ut dicat, Sine intermissione orate? Aut si sic [1 1Kb] dicimus nos orare, hoc puto sine intermissione non possumus facere. Est alia interior sine intermissione oratio, que est desiderium. Quidquid aliud agas, si desideras illud sabbatum, non intermittis orare. Si non uis intermittere orare, noli intermittere desiderare. Continuum desiderium tuum, continua uox tua est. Tacebis, si amare destiteris. Qui tacuerunt? De quibus dictum est: Quoniam abundauit iniquitas, refrigescet caritas multorum . Frigus caritatis, silentium cordis est: flagrantia caritatis, clamor cordis est. Si semper manet caritas, semper clamas; si semper clamas, semper desideras; si desideras, requiem recordaris. Et rugitus cordis tui ante quem sit, oportet ut intelligas. Iam quale desiderium debeat esse ante oculos Dei, considera. Numquid ut moriatur inimicus noster, quod quasi iuste optant [2 1Kb] homines? Nam aliquando oramus quod non debemus. Illud quod quasi iuste orant homines, uideamus. Nam orant ut moriatur aliquis, et ad illos hereditas ueniat. Sed et illi qui orant ut moriantur inimici, audiant Dominum dicentem: Orate pro inimicis uestris . Non ergo hoc orent, ut moriantur inimici: sed hoc orent, ut corrigantur; et mortui erunt inimici; iam enim correcti, non erunt inimici. Et ante te omne desiderium meum. Quid si desiderium ante illum est, et ipse gemitus non est ante illum? Unde fieri potest, quando ipsum desiderium [3 1Kb] uocem suam habet gemitum? Ideo sequitur, Et gemitus meus non est absconditus a te. A te non est absconditus, a multis autem hominibus absconditus est. uidetur aliquando humilis seruus Dei dicere: Et gemitus meus non est absconditus a te. uidetur aliquando et ridere seruus Dei: numquid desiderium illud mortuum est in corde? Si autem inest desiderium, inest et gemitus: non semper peruenit ad aures hominum, sed nunquam recedit ab auribus Dei.

 15. [uers. 11.] Cor meum conturbatum est. Unde conturbatum est? Et deseruit me fortitudo mea. Plerumque irruit nescio quid repentinum; fit conturbatio cordis: contremiscit terra, tonitrus datur de celo, horribilis fit impetus uel strepitus, leo forte uidetur in uia; fit conturbatio: latrones insidiantur; fit conturbatio cordis, pauetur, undique sollicitudo incutitur. Unde hoc? Quia deseruit me fortitudo mea. Si enim maneret illa fortitudo, quid timeretur? Quidquid nuntiaretur, quidquid frenderet, quidquid sonaret, quidquid caderet, quidquid horreret, non terreret. Sed unde illa perturbatio? Deseruit me fortitudo mea. Unde deseruit fortitudo? Et lumen oculorum meorum non est mecum. Latuerat [1 1Kb] ergo Adam lumen oculorum ipsius. Nam lumen oculorum ipsius ipse Deus erat: quem cum offendisset, fugit ad umbram, et abscondit se inter ligna paradisi . Pauebat a facie Dei, et quesiuit umbram arborum. Iam inter arbores lumen oculorum non habebat, ad quod gaudere consueuerat. Si ergo ille de origine, et nos de propagine; et redeunt ad illum secundum uel nouissimum Adam membra ista, quia nouissimus Adam in spiritum uiuificantem ; et clamant de corpore eius in ista confessione, Et lumen oculorum memorum non est mecum: iam confitens, iam redemptus, iam in corpore Christi est, et lumen oculorum ipsius non est cum ipso? Plane non est cum ipso: sed est quidem tanquam adhuc recordantium sabbatum [2 1Kb] , tanquam cernentium in spe; sed nondum est illud lumen de quo dicitur, Ostendam meipsum illi . Est quiddam luminis, quia filii Dei sumus, et utique hoc in fide retinemus: sed nondum est illud lumen quod uidebimus. Nondum enim apparuit quod erimus: scimus quia cum apparuerit, similes ei erimus, quoniam uidebimus eum sicuti est . Nam modo lumen fidei et lumen spei est. Quamdiu enim sumus in corpore, peregrinamur a Domino: per fidem enim ambulamus, non per speciem . Et quamdiu quod non uidemus speramus, per patientiam exspectamus . uoces sunt ergo iste peregrinantium, nondum in patria constitutorum. Et recte dicit, et uere dicit, et si non sit dolosus, ueraciter confitetur: Et lumen oculorum meorum non est mecum. Hec patitur homo intus, ibi secum, in seipso, et seipsum [3 1Kb] , de nemine ad neminem preter se: hec sibi ipse pena sua esse meruit, quidquid superius enumerauit.

16. [uers. 12, 13.] Sed numquid hoc solum est quod patitur homo? Patitur enim ex se intrinsecus, forinsecus autem ex eis inter quos uiuit: patitur mala sua, cogitur pati et aliena. Inde sunt ille due uoces: Ab occultis meis munda me, Domine, et ab alienis parce seruo tuo . Iam de occultis suis confessus est, a quibus se cupit mundari: dicat et de alienis a quibus sibi uult parci. Amici mei. Quid dicam iam de inimicis? Amici mei et proximi  mei aduersum me appropinquauerunt, et steterumt. Hoc quod ait, aduersum me steterunt, intellige. Si enim aduersum me steterunt, aduersus se ceciderunt. Amici mei et proximi mei aduersum me appropinquauerunt, et steterunt. Iam intelligamus capitis uoces, iam incipiat illucescere caput nostrum in passione. Sed rursum cum ceperit caput dicere, noli inde separare corpus. Si caput noluit se separare a uocibus corporis, corpus se audeat separare a passionibus capitis? Patere in Christo; quia tanquam peccauit in infirmitate tua Christus. Modo enim peccata tua tanquam ex ore suo dicebat, et ea dicebat sua. Dicebat enim, A facie peccatorum meorum, que non erant ipsius. Quomodo ergo peccata nostra sua esse uoluit propter corpus suum, sic et nos passiones eius nostras esse uelimus propter caput nostrum. Non enim ille ex amicis passus est inimicos, et nos non. Imo et nos ad hoc paremus in eodem conuiuari: talem calicem non respuamus, ut celsitudinis eius desiderium per humilitatem eius inueniamus. Respondit enim celsitudini eius herere uolentibus, qui eius adhuc humilitatem non cogitabant, et ait illis: Potestis bibere calicem quem ego bibiturus sum ? Ergo et ille passiones Domini, passiones nostre sunt: et unusquisque si bene seruiat Deo, bene seruet fidem, exhibeat quod debet, et uersetur inter homines iuste, uolo uidere si non patitur, etiam quod hic enumerat in passione sua Christus.

17. Amici mei et proximi mei aduersum me appropinquauerunt, et steterunt: et proximi a longe steterunt. Qui proximi appropinquauerunt, et qui proximi a longe steterunt? Proximi erant Iudei, quia cognati erant: appropinquauerunt, et quando crucifixerunt. Proximi et Apostoli: et tamen ipsi a longe steterunt, ne cum illo paterentur. Potest etiam hoc sic intelligi: Amici mei, id est, qui se finxerunt amicos meos. Amicos enim se finxerunt, quando dixerunt. Scimus quia in ueritate uiam Dei doces : quando illum tentare uoluerunt, utrum soluendum esset tributum Cesari, quando illos conuicit ore ipsorum, amici uideri uolebant: sed non illi erat opus ut quisquam ei testimonium perhiberet de homine; ipse enim sciebat quid esset in homine : adeo ut cum amica uerba dixissent, responderet eis, Quid me, inquit, tentatis hypocrite ? Ergo Amici mei et proximi mei aduersum me appropinquauerunt, et steterunt: et proximi a longe steterunt. Nostis quid dixi. Proximos dixi qui appropinquauerunt [1 1Kb] , et tamen a longe steterunt. Appropinquauerunt enim corpore, sed longe steterunt corde. Qui tam propinqui corpore, quam qui in crucem leuauerunt? Qui tam longe corde, quam qui blasphemauerunt? Audite istam longinquitatem ab Isaia propheta, uidete istam propinquitatem et longinquitatem: Populus hic labiis me honorat: ecce propinquat corpore: Cor autem eorum longe est a me . Iidem propinqui,  iidem longinqui: propinqui labiis, longinqui corde. uerumtamen quia longe steterunt timentes Apostoli, absolutius et planius de illis accipimus, ut alios propinquasse, alios longe stetisse intelligamus: quandoquidem et Petrus qui audacius secutus fuerat, ita adhuc longe erat, ut interrogatus et perturbatus, ter negaret Dominum, cum quo se moriturum esse promiserat . Qui postea ex longinquo ut propinquus fieret, audiuit post resurrectionem, Amas me? et dicebat, Amo . Et dicendo propinquabat, qui negando longe factus erat, donec trina uoce amoris, solueret trinam uocem negationis [1 1Kb] . Et proximi mei a longe steterunt.

18. Et uim faciebant qui querebant animam meam. Iam manifestum est qui querebant animam ipsius: qui non habebant animam eius, quia non erant in corpore eius. Qui querebant animam eius, longe erant ab anima eius: sed querebant ut occiderent eam. Queritur enim anima eius et bene. Nam alio loco arguit quosdam dicens: Et non est qui requirat animam meam . Arguit quosdam non querentes animam eius, et rursus arguit alios querentes animam eius. Quis est qui querit bene animam ipsius? Qui eius passiones imitatur. Qui sunt qui querebant male animam eius? Qui ei uim faciebant, et crucifigebant eum.

19. Sequitur, Qui querebant mala mea, locuti sunt uanitatem. Quid est, Qui querebant mala mea? Multa querebant, et non inueniebant. Forte hoc dixerit, Querebant crimina mea. Quesierunt enim que in illum dicerent, et non inueniebant . Querebant enim mala de bono, querebant scelera de innocente: quando inuenirent in eo qui nullum peccatum habebat? Sed quia peccata querebant in eo qui nullum peccatum habebat, restabat ut fingerent quod non inueniebant. Ideo, Qui querebant mala mea, locuti sunt uanitatem, non ueritatem. Et dolum tota die meditabantur: hoc est, fallaciam sine cessatione meditabantur. Nostis quanta falsa testimonia dicta sunt in Dominum, antequam pateretur. Nostis quanta falsa testimonia dicta sunt, etiam cum resurrexisset. Nam illi milites custodes sepulcri, de quibus Isaias dixit, Ponam malos pro sepultura eius  : attendite qualem uanitatem locuti sunt. Interrogati sunt etiam ipsi, et dixerunt: Cum dormiremus, uenerunt discipuli eius, et abstulerunt eum . Hoc est loqui uanitatem. Si enim dormiebant, unde sciebant quod gestum erat?

20. [uers. 14, 15.]. Ergo ait, Ego autem uelut surdus non audiebam. Qui ad ea que audiebat non respondebat, tanquam non audiebat. Ego autem uelut surdus non audiebam: et sicut mutus non aperiens os suum. Et repetit eadem: Et factus sum sicut homo non audiens, et non habens in ore suo argutiones [2 1Kb] .  Quasi non esset quod illis diceret, quasi non esset unde illos argueret. Nonne iam antea multa increpauerat, multa dixerat, et dixerat, ue uobis, Scribe et Pharisei, hypocrite , et multa talia? Tamen quando passus est, nichil horum dixit: non quia non habebat quod diceret, sed exspectabat ut complerent illi omnia, et implerentur omnes prophetie de illo, de quo dictum erat: Et sicut ouis coram tondente se sine uoce, non aperuit os suum . Oportebat ergo ut taceret in passione, non taciturus in iudicio. Iudicandus enim uenerat, qui postea iudicaturus ueniret: et ideo cum magna potestate iudicaturus, quia cum magna humilitate iudicatus.

21. [uers. 16.] Quoniam in te, Domine, speraui; tu exaudies, Domine, Deus meus. Tanquam si ei diceretur, Quare non aperuisti os tuum? quare non dixisti, Parcite? quare non in cruce pendens iniquos arguisti? Sequitur et dicit: Quoniam in te, Domine, speraui; tu exaudies, Domine, Deus meus. Monuit te quid facias, si forte occurrerit tribulatio. Queris enim te defendere, et forte nemo accipit defensionem tuam. Iam tu perturbaris, quasi perdideris causam tuam, quia nullius habes defensionem aut testimonium. Custodi intus innocentiam tuam, ubi nemo opprimit causam tuam. Preualuit in te falsum testimonium, sed apud homines: numquid apud Deum ualebit, ubi causa tua dicenda est? Quando Deus iudex erit, alius testis quam conscientia tua non erit. Inter iudicem iustum et conscientiam tuam noli timere nisi causam tuam: si causam malam non habueris, nullum accusatorem pertimesces, nullum falsum testem refelles, nullum uerum requires. Tu tantum bonam conscientiam affer, ut possis dicere: Quoniam in te, Domine, speraui; tu exaudies, Domine, Deus meus.

22. [uers. 17.] Quia dixi: Nequando insultent [1 1Kb] in me inimici mei, et dum commouentur pedes mei, in me magna locuti sunt. Iterum redit ad infirmitatem corporis sui, et rursus caput illud attendit pedes suos: non sic est in celo, ut deserat quod habet in terra: attendit plane, et uidet nos. Aliquando enim, ut est ista uita, commouentur pedes nostri, et labuntur in aliquo peccato: ibi exsurgunt lingue nequissime inimicorum. Hinc ergo intelligimus, etiam cum tacebant quid querebant. Loquuntur tunc aspere immites, gaudentes [2 1Kb] se inuenisse quod dolere debuerunt. Et dixi: Ne aliquando insultent in me inimici mei. Dixi hoc, et tamen forte ad emendationem fecisti eos magna loqui de me, dum mouerentur pedes mei, id est elati sunt, multa mala dixerunt, cum commouerer. Misereri enim debuerunt infirmis, non insultare; quomodo Apostolus dicit: Fratres, si preoccupatus fuerit homo in aliquo delicto, uos qui spirituales estis, instruite huiusmodi in spiritu mansuetudinis. Et complectitur quare: intendens, inquit, teipsum, ne et tu tenteris . Non erant isti tales, de quibus dicit, Et dum commouerentur pedes mei, in me magna locuti sunt: sed erant  tales de quibus alibi dicit, Qui me premunt, exsultabunt si motus fuero .

23. [uers. 18, 19.] Quoniam ego in flagella paratus sum. Omnino magnifice, tanquam diceret: Ad hoc natus sum, ut flagella sufferam. Non enim nasceretur [1 1Kb] nisi de Adam, cui flagella debentur. Sed aliquando peccatores in hac uita aut non, aut minus flagellantur; quia iam desperata est intentio eorum. At uero illi quibus paratur uita sempiterna, necesse est ut hic flagellentur; quia uera est illa sententia: Fili, ne deficias in disciplina Domini, neque fatigeris cum ab illo increparis: quem enim diligit Dominus, corripit; flagellat autem omnem filium quem recipit . Ideo ergo non insultent inimici mei, non magna loquantur: et si flagellat me Pater meus, in flagella paratus sum; quia mihi hereditas preparatur. Non uis flagellum, non tibi datur hereditas. Omnis enim filius necesse est ut flagelletur. Usque adeo omnis flagellatur, ut nec illi pepercerit  qui peccatum non habuit . Quoniam ego in flagella paratus sum.

24. Et dolor meus ante me est semper. Quis dolor? Forte de flagello. Et uere, fratres mei, uere dicam uobis, flagella sua dolent homines; quare flagellantur non dolent. Non erat iste sic. Audite, fratres mei: Nescio quis si damnum patitur, procliuior est ut dicat, Indigne passus sum, quam ut consideret quare passus sit; dolens damnum pecunie, non dolens iustitie. Si peccasti, thesaurum tuum interiorem dole: nichil habes in domo, sed forte inanior es [2 1Kb] corde: si autem plenum est cor bono suo, Deo tuo; quare non dicis: Dominus dedit, Dominus abstulit; sicut Domino placuit, ita factum est; sit nomen Domini benedictum ? Unde ergo iste dolebat? de flagello quo flagellabatur? Absit. Et dolor meus, inquit, ante me est semper. Et quasi diceremus, quis dolor? unde dolor? Quoniam iniquitatem meam ego pronuntio, et curam geram pro peccato meo. Ecce unde dolor. Non de flagello dolor: de uulnere, non de medicina. Nam flagellum medicamentum est contra peccata. Audite, fratres: christiani sumus; et tamen plerumque si filius cuiusquam moriatur, plangit illum; si peccet, non illum plangit. Tunc plangeret, tunc doleret, cum peccantem uideret; tunc modum imponeret, tunc normam uiuendi doceret, disciplinam daret: aut si fecit, et ille non audiuit, tunc erat plangendus; tunc peius mortuus luxuriose uiuens, quam moriendo luxuriam finiens: tunc ergo quando ista faciebat in domo tua, non solum mortuus erat, sed et putebat. Hec dolenda sunt, illa sustinenda: illa ferenda, ista plangenda. Plangenda autem, quomodo audistis plangere istum: Quoniam iniquitatem meam ego pronuntio, et curam geram pro peccato meo. Ne securus sis, cum confessus fueris peccatum tuum, tanquam semper preparatus ad confitendum et committendum peccatum. Sic pronuntia iniquitatem  tuam, ut curam geras pro peccato tuo. Quid est, curam gerere pro peccato tuo? Curam gerere pro uulnere tuo. Si diceres, Curam geram pro uulnere meo; quid intelligeretur, nisi, Dabo operam ut sanetur? Hoc est enim curam gerere pro delicto, semper niti, semper intendere, semper studiose et sedulo agere ut sanes peccatum. Ecce de die in diem plangis peccatum tuum, sed forte lacryme currunt, et manus cessant. Fiant eleemosyne, redimantur peccata, gaudeat indigens de dato tuo, ut et tu gaudeas de dato Dei. Eget ille, eges et tu: eget ille ad te, eges et tu ad Deum [1 1Kb] . Tu contemnis egentem tui, Deus non te contemnet egentem sui? Ergo impleto tu egentis inopiam, ut impleat Deus interiora tua. Hoc est, Curam geram pro peccato meo, faciam omnia quecumque facienda sunt, ad abolendum et sanandum peccatum meum. Et curam geram pro peccato meo.

25. [uers. 20.] Inimici autem mei uiuunt. Bene est eis, gaudent in seculi felicitate, ubi ego laboro, et rugio a gemitu cordis mei. Quomodo uiuunt inimici illius, quia iam dixit de illis, quoniam locuti sunt uanitatem? Audi et in alio psalmo: Quorum filii sicut nouelle constabilite. Sed superius dixerat: Quorum os locutum est uanitatem, filie eorum composite sicut similitudo templi; cellaria eorum plena, eructantia ex hoc in hoc; boues eorum crassi; oues eorum fecunde, multiplicantes in exitibus suis: non est ruina sepis, neque clamor in plateis eorum. uiuunt ergo inimici mei: hec uita est, hanc laudant, hanc amant, hanc malo suo habent. Quid enim sequitur? Beatum dixerunt populum, cui hec sunt. Quid autem tu, qui curam geris pro peccato tuo? quid tu, qui pronuntias iniquitatem tuam? Beatus, inquit, populus cuius est Dominus Deus ipsius . Inimici autem mei uiuunt: et confirmati sunt super me, et multiplicati sunt qui me oderunt inique. Quid est, qui oderunt inique? Bona sibi uolentem oderunt. Qui si redderent mala pro malis, boni non essent: qui si non redderent bona pro bonis, ingrati essent: reddunt autem mala pro bonis qui oderunt inique. Tales fuerunt Iudei: uenit ad illos Christus cum bonis, reddiderunt illi mala pro bonis. Cauete hoc malum, fratres: cito subintrat. Quia diximus, Tales erant Iudei: ne putet unusquisque uestrum longe se exceptum. Corripiat te aliquis frater tuus, bonum tibi uolens; oderis illum, et talis es. Et uidete quam cito fiat, quam facile: et uitatote [2 1Kb] tam magnum malum, tam agile peccatum.

26. [uers. 21.] Detrahebant mihi qui retribuunt mala pro bonis, quoniam persecutus sum iustitiam. Ideo mala pro bonis. Quid est, persecutus sum iustitiam? Non dimisi: ne forte persecutionem semper in malo intelligas, persecutus dixit, perfecte secutus: Quoniam persecutus sum iustitiam. Et audi caput nostrum eiulans [3 1Kb] in passione: Et proiecerunt me dilectum,  tanquam mortuum abominatum. Parum erat mortuum, quare abominatum? Quia crucifixum. Etenim hec mors crucis magna apud eos abominatio erat, non intelligentes in prophetia dictum esse: Maledictus omnis qui pendet in ligno . Non enim ipse attulit mortem, sed hic inuenit de maledicto primi hominis propagatam : et eamdem mortem nostram suscipiens in ligno suspendit, que uenerat de peccato. Ergo ne putarent aliqui, sicut putant quidam heretici  , Dominum nostrum Iesum Christum falsam carnem habuisse, et non ueram mortem in cruce soluisse; intendit hoc propheta, et ait: Maledictus omnis qui pendet in ligno. Ostendit ergo quia et Filius Dei uera morte mortuus est, que mortali carni debebatur: ne non maledictum, putares non uere mortuum. Quia uero illa mors non erat falsa, sed ex illa propagine descenderat, que uenerat de maledicto, cum diceret Deus, Morte moriemini : omnino et ad ipsum quia peruenit uera mors, ut ad nos perueniret uera uita; etiam ad ipsum peruenit mortis maledictio, ut ad nos perueniret uite benedictio. Et proiecerunt me dilectum, tanquam mortuum abominatum.

27. [uers. 22.] Ne derelinquas me, Domine Deus meus, ne discesseris a me. Dicamus in illo, dicamus per illum; ipse enim interpellat pro nobis : et dicamus, Ne derelinquas me, Domine Deus meus. Et tamen dixerat, Deus meus, Deus meus, utquid me dereliquisti ? et dicit, Deus meus, ne discesseris a me. Si a corpore non recedit, recessit a capite? Cuius ergo uox erat, nisi primi hominis. Ex illo ergo se ostendens ueram carnem portare, dicit: Deus meus, Deus meus, utquid me dereliquisti? Non illum dimisit Deus. Si te non dimittit credentem in se, Christum dimitteret Pater et Filius et Spiritus sanctus unus Deus? Sed personam in se transfigurauerat primi hominis. Scimus dicente Apostolo, quia uetus homo noster confixus est cruci cum illo . Non autem careremus uetustate, nisi crucifigeretur in infirmitate [1 1Kb] . Ad hoc enim uenit, ut renouemur in illo: quia desiderando eum et passionem eius imitando renouamur. Ergo uox erat infirmitatis, uox erat nostra, qua dictum est, Quare me dereliquisti? Inde ibi dictum est, uerba delictorum meorum : tanquam diceret, Hec uerba ex persona peccatoris in me transfigurata sunt. Ne discesseris a me.

28. [uers. 23.] Intende in adiutorium meum, Domine salutis mee. Ipsa est salus, fratres, de qua salute exquisierunt Prophete, sicut dicit apostolus Petrus: et non acceperunt qui exquisierunt; sed inquisierunt et prenuntiauerunt, et uenimus nos et inuenimus quod illi exquisierunt . Et ecce nos nondum accepimus; et nascentur post nos, et inuenient quod nec ipsi accipient et transient: ut omnes simul in fine diei cum Patriarchis, et Prophetis, et Apostolis denarium salutis  accipiamus. Etenim nostis mercenarios uel operarios diuersis temporibus ductos ad uineam, mercedem tamen pariter acceperunt . Et Prophete ergo, et Apostoli, et Martyres, et nos, et qui post nos erunt usque in finem seculi, in ipso fine accepturi sumus salutem sempiternam; ut contemplantes gloriam Dei, et eius faciem intuentes, eum laudemus in eternum, sine defectu, sine aliqua pena iniquitatis, sine aliqua peruersitate peccati, laudantes Deum, et non iam suspirantes, sed inherentes illi, cui usque in finem suspirauimus [1 1Kb] , et in spe letati sumus. In illa enim ciuitate erimus, ubi bonum nostrum Deus est, lumen Deus est, panis Deus est, uita Deus est: quidquid est bonum nostrum, a quo peregrinantes laboramus, in illo inueniemus. In illo erit quies, quam modo recordantes necesse est ut doleamus. Illud enim sabbatum recordamur, in cuius recordatione tanta dicta sunt, et nos tanta dicere debemus, et dicentes nunquam tacere, non ore, sed corde: quia sic ore tacemus, ut corde clamare possimus.



IN PSALMUM XXXuIII ENARRATIO. SERMO  .

1. [uers. 1.] Psalmi huius, quem modo cantauimus, et tractandum suscepimus, titulus est: in finem pro Idithun, Canticum ipsi Dauid. Cuiusdam ergo, qui uocatur Idithun, uoces exspectande et audiende sunt: et si esse unusquisque nostrum potuerit Idithun, in eo quod cantat inuenit se, et audit se. uideris enim quis uocatus fuerit [2 1Kb] Idithun secundum hominum priscam natiuitatem: nos autem audiamus quid interpretetur hoc nomen, et in ipsa interpretatione nominis queramus intelligentiam ueritatis. Sicut ergo inquirentes reperire potuimus in eis nominibus, que nobis a studiosis litterarum diuinarum ex hebreo eloquio in latinum interpretata sunt, Idithun interpretatur, Transiliens eos. Quis est ergo iste transiliens? uel quos transiliuit? quia, Transiliens, non nude positum est; sed, Transiliens eos. Transiliendo enim cantat, an cantando transilit? Siue transiliendo cantet, siue cantando transiliat, transilientis tamen Canticum paulo ante cantauimus: utrum et nos simus transilientes, uiderit Deus cui cantauimus. Sed si quis transiliens cantauit, gaudeat se esse quod cantauit: si quis autem terre adhuc inherens cantauit, optet esse quod cantauit. Quosdam enim inherentes humo curuatos in terram, ea que ima sunt cogitantes, in rebus transeuntibus spem ponentes, transiliuit  iste qui uocatur Transiliens eos. Quos enim transiliuit, nisi remanentes?

2. Nostis quosdam psalmos inscribi Canticum graduum: et ibi quidem in greca lingua satis euidens est, quid dicat . Anabathmi enim gradus sunt, sed ascendentium, non descendentium. Latinus quia non potuit proprie dicere, generaliter dixit: et quoniam gradus appellauit, ambiguum reliquit utrum ascendentium essent, an descendentium. Sed quia non sunt loquele neque sermones, quorum non audiantur uoces eorum , exponit sequentem lingua precedens; et fit certum in alia, quod ambiguum erat in alia. Quomodo ergo ibi ascendens quidam cantat, sic et hic transiliens. Est autem hec ascensio et ista transilitio, non pedibus, non scalis, non pennis; et tamen si interiorem hominem attendas, et pedibus, et scalis, et pennis. Nam si non pedibus, quomodo dicit homo interior, Non ueniat mihi pes superbie ? Si non scalis, quid sunt quas uidit Iacob, ubi erant ascendentes Angeli et descendentes ? Si non pennis, quis est qui dicit, Quis dabit mihi pennas sicut columbe, et uolabo, et requiescam . Sed in rebus corporalibus aliud sunt pedes, aliud scale, aliud penne. Intus autem et pedes, et scale, et penne affectus sunt bone uoluntatis [1 1Kb] . His ambulemus, his ascendamus, his uolemus. Cum ergo audit quisque transilientem hunc, et imitari eligit, non querat leuitate corporis transilire fossas, aut aliqua altiuscula preuolare saliendo: sed quod ad corpora attinet dico: nam fossas etiam transilit. Succensa igni et effosa, que ab increpatione uultus tui peribunt . Que sunt enim succensa igni et effossa, que ab increpatione Domini peribunt, nisi peccata? Succensa igni sunt, que facit male ardens cupiditas: et effossa sunt, que facit male iacens timiditas. Hinc enim peccata omnia, aut cupiendo, aut timendo. Transiliat ergo iste omnia quibus teneri posset in terra: erigat scalas suas, exserat pennas suas, uideat utrum quisquam agnoscat hic se: imo uero in Domini gratia multi se agnoscunt, qui forte iam uilem habentes mundum, et omnia que delectant in mundo, eligunt recte uiuere, dum hic uiuunt in gaudiis quibusdam spiritualibus. Et hec unde erunt adhuc ambulantibus super terram, nisi ex diuinis eloquiis, ex uerbo Dei, ex parabola aliqua Scripturarum scrutata et inuestigata, ex dulcedine inuentionis, quam precessit labor inquisitionis? Sunt quedam delicie sancte et bone in libris. Neque enim sunt in auro et argento, in epulis atque luxuria, in uenatibus et piscatibus, in ludo et ioco, in theatricis nugis, in affectandis et apprehendendis ruinosis honoribus; neque enim uera sunt gaudia in his omnibus, et in his libris nulla sunt: imo uero anima illa ima transiliens, et in his delectata dicat, quia uerum dicit et secura dicit, Narrauerunt mihi iniusti delectationes, sed non sicut lex tua Domine .  ueniat adhuc iste Idithun, transiliat eos qui delectantur imis; et delectetur in his, et gaudeat in uerbo Domini, in delectatione legis Altissimi. Sed quid dicimus? Et hinc transiliendum est in aliud? An huc usque habet quo transiliat qui transilire desiderat? uoces potius eius audiamus. Iam enim iste transiliens uidetur mihi quod habitabat in eloquiis Dei, et ibi didicit hec, que audituri sumus.

3. [uers. 2.] Dixi, Custodiam uias meas, ut non delinquam in lingua mea. Credas quod legendo, disserendo, predicando, monendo, obiurgando, hortando, cum uersaretur in opere, cum exerceretur in difficultatibus quibusdam humanis, homo agens inter homines, quamuis iam transiliens eos qui non delectantur his , aliqua forte penitenda dixerat, et lapsa erant ab ore que uellet reuocare, nec posset. Non enim lingua frustra in udo est, nisi quia facile labitur. uidens ergo quam esset difficile, ut necessitatem loquendi haberet homo, et in loquendo non aliquid diceret, quod se dixisse nollet; et tedio affectus ex his peccatis, quesiuit euitare talia. Patitur hanc difficultatem transiliens. Non me iudicet, qui nondum est transiliens: transiliat, et experiatur quod loquor; tunc enim erit et testis et filius ueritatis. Cum ergo hec ei contigissent, statuerat non loqui, ne aliquid diceret quod locutum se esse peniteret. Hoc indicant prima uerba eius, Dixi, Custodiam uias meas, ut non delinquam in lingua mea. Custodi ergo uias tuas, o Idithun, et noli delinquere in lingua tua: perpende quod dicturus es, examina, consule interiorem ueritatem, et sic profer ad exteriorem auditorem. Queris ista [1 1Kb] plerumque in perturbatione rerum, in occupatione animorum, dum ipsa infirmitas anime, quam aggrauat corpus quod corrumpitur, et audire uult et dicere, audire intus, dicere foris, aliquando perturbata studio dicendi, deficit indiligentia [2 1Kb] agnoscendi: et in his dicit aliquid quod forte non esset dicendum. Contra hec remedium melius est silentium. Stat enim peccator, propria quadam nota peccator, superbus quisquam et inuidus; audit loquentem transilientem, captat uerba, proponit laqueos; difficile est ut non inueniat aliquid non ita dictum, ut dici debuisset: nec audiendo ignoscit, sed calumniatur inuidendo. Contra hos iste Idithun transiliens eos silere delegerat; unde ita cantauit: Dixi, Custodiam uias meas, ut non delinquam in lingua mea. Quamdiu capior a calumniosis, aut captor, et si non capior, Custodiam uias meas, ut non delinquam in lingua mea. Quamuis transilierim delectationes terrenas, quamuis non me capiant temporalium rerum uolatici affectus, quamuis iam hec ima despiciam, et ad meliora consurgam; in ipsis tamen melioribus sufficit mihi delectatio intelligentie coram  Deo: quid mihi opus est captanda loqui, et dare aditum calumniantibus? Dixi ergo, Custodiam uias meas, ut non delinquam in lingua mea. Posui ori meo custodiam. Hoc quare? Propter pios, propter studiosos, propter fideles et sanctos? Absit. Illi sic audiunt, ut quod probant laudent: quod autem improbant inter multa forte que laudant, ueniam dent potius quam calumniam parent. Propter quos ergo uis custodire uias tuas, ut non delinquas in lingua tua, et ponis ori tuo custodiam? Audi: Dum consistit aduersum me peccator. Non consistit ad me, sed consistit aduersum me. Quid dicturus postremo, unde satisfaciam? Carnali de spiritualibus loquor, foris uidenti et audienti, intus surdo et ceco. Animalis enim homo non percipit que sunt Spiritus Dei . Nisi autem animalis inueniretur, quando calumniaretur? Beatus qui narrat uerbum auri audienti , non auri peccatoris astantis aduersum se. Tales enim multi circumstabant et circumfremebant, quando ille uelut ouis ad immolandum ductus est, et sicut agnus coram tondente sine uoce, sic non aperuit os suum . Quid enim dicas turgidis, turbidis, calumniosis, litigiosis, uerbosis? Quid dicas sanctum et pium, et de religione transiliens eos [1 1Kb] : quando ipsis libenter audientibus, discere cupientibus, ueritatis cibo inhiantibus, auide accipientibus, et Dominus ait: Adhuc multa habeo uobis dicere, sed non potestis illa portare modo ? Et Apostolus, Non potui uobis loqui quasi spiritualibus, sed quasi carnalibus: non tamen desperandis, sed nutriendis. Sequitur enim, Tanquam paruulis in Christo lac uobis potum dedi, non escam; nondum enim poteratis. Ergo uel nunc dic, Sed neque adhuc quidem potestis . Noli ergo festinare audire quod non capis, sed cresce ut capias. Sic paruulum alloquimur, in sinu matris Ecclesie pio lacte nutriendum, et ad escam mense dominice idoneum faciendum. Quid autem uel tale dicam peccatori astanti aduersus me, idoneum se putanti aut fingenti, ad ea que non capit; ut cum ei dixero, et ille non ceperit, non se putet non cepisse, sed me defecisse? Ergo propter hunc peccatorem astantem aduersus me, posui ori meo custodiam.

4. [uers. 3.] Et quid secutum est? Obsurdui, et humiliatus sum, et silui a bonis. Patitur enim difficultatem iste transiliens in quodam gradu, quo iam transiliuit; et querit et inde transilire, ad uitandam hanc difficultatem. Peccare metuebam [2 1Kb] , ut non loquerer, ut silentium mihi imponerem; hoc enim dixeram, Custodiam uias meas, ut non delinquam in lingua mea: et dum timeo loqui ne peccem, Obsurdui et humiliatus sum, et silui a bonis. Dum nimis timeo, ne loquar aliqua mala, tacui omnia bona: Obsurdui, et humiliatus sum, et silui a bonis. Unde enim dicebam bona, nisi quia audiebam? Auditui enim meo dabis exsultationem et letitiam . Et amicus sponsi stat,  et audit eum, et gaudio gaudet propter uocem, non suam, sed sponsi . Ut uera dicat, audit que dicat. Nam qui loquitur mendacium, de suo loquitur . Quiddam ergo triste et molestum passus est iste; et hac sua confessione id quod passus est, cauendum admonet, non imitandum. Timendo enim nimis, ut dixi, ne diceret aliqua non bona, statuit sibi nulla dicere uel bona: et quoniam statuit tacere, cepit non audire. Stas enim si transiliens es, exspectas a Deo audire quid dicas hominibus: inter diuitem Deum, et inopem querentem quid audiat, intercurris transiliens, qui possis et hinc audire, et hac dicere: si eligis hac non dicere, non mereberis hinc audire: contemnis pauperem, contemneris a diuite. Oblitus es seruum te esse, quem constituit Dominus super familiam suam dare conseruis cibaria ? Quid ergo queris accipere, quod piger es erogare? Merito ergo quoniam quod acceperas dicere noluisti, impediris ne accipias quod accipere cupiebas. Aliquid enim uolebas, aliquid habebas: da quod habes, ut merearis accipere quod non habes. Ergo cum quasi posuissem ori meo custodiam, mihique indixissem silentium, quia uidebam ubique periculosum eloquium; factum est, inquit, in me quod nolebam; Obsurdui, et humiliatus sum: non me humiliaui; sed, humiliatus sum. Obsurdui, et humiliatus sum, et silui a bonis. Cepi non dicere bona, cum timeo ne dicam aliqua mala: et reprehendi consilium meum. Silui enim a bonis. Et dolor meus renouatus est. A dolore quippe quodam, quem mihi inflixerant calumniatores et reprehensores, tanquam requieueram in silentio, et cessauerat dolor ille qui factus erat a calumniantibus: sed ubi silui a bonis, renouatus est dolor meus. Cepi plus dolere tacuisse me que dicere deberem, quam dolueram dixisse que dicere non deberem. Renouatus est dolor meus.

5. [uers. 4, 5.]  Et in meditatione mea exardescet ignis. Cepit esse inquietum cor meum. uidebam insensatos, et tabescebam , non arguebam: et me sic tacentem zelus domus tue comedebat . Respexi enim ad Dominum meum dicentem: Serue nequam et piger, dares pecuniam meam nummulariis, et ego ueniens cum usuris exigerem. Et quod sequitur, auertat Deus a dispensatoribus suis: Proiiciatur in tenebras exteriores ligatis manibus et pedibus, seruus, non euersor ad perdendum, sed piger ad erogandum . Quid exspectare debent, qui cum luxuria consumpserunt, si damnantur qui cum pigritia seruauerunt? In meditatione mea exardescet ignis. Et positus in hac fluctuatione dicendi et tacendi, inter eos qui calumniari parati sunt, et eos qui affectant instrui, inter abundantes et inopes, factus opprobrium his qui abundabant, et despectio superbis , respiciens eos beatos qui esuriunt et sitiunt iustitiam ; laborans in utroque, afflictus in utroque; periclitans ne proiiciat margaritas ante porcos,  periclitans ne non eroget cibaria conseruis: in hoc estu quesiuit alium meliorem locum ab hac dispensatione, in qua sic laborat homo et periclitatur; et suspirans in finem quemdam, ubi ista non erat passurus, in illum, inquam, finem quo dicturus est bono erogatori Dominus, Intra in gaudium Domini tui : Locutus sum, inquit, in lingua mea. Inter estus, inter pericula hec, inter difficultates, quia ita delectat lex Domini, ut tamen propter abundantiam scandalorum refrigescat caritas multorum : inter hos ergo estus, Locutus sum, inquit, in lingua mea. Cui? Non auditori quem uolo erudire, sed exauditori a quo uolo erudiri. Locutus sum in lingua mea, illi a quo intus audio, si quod bonum, si quod uerum audio. Quid locutus es? Notum, inquit, mihi fac, Domine, finem meum. Transiliui enim quedam, et ueni ad quedam; et ea in que ueni, meliora sunt eis a quibus transiliui: sed restat adhuc quod transiliendum sit. Non enim hic remanebimus, ubi tentationes, ubi scandala, ubi auditores et calumniatores patimur. Finem meum notum mihi fac: finem qui mihi deest, non cursum qui mihi adest.

6. Finem illum dicit, quem currens intuebatur Apostolus, et de sua imperfectione confitebatur, aliud in se intuens, aliud alibi querens. Ait enim, Non quia iam acceperim, aut iam perfectus sim, fratres, ego meipsum non arbitror apprehendisse. Et ne diceres, Si non apprehendit Apostolus, ego apprehendi? si perfectus non est Apostolus, ego perfectus sum? uide quid agat, attende quid dicat. Quid ergo agis [1 1Kb] , Apostole? Nondum apprehendisti, nondum perfectus es? Quid agis? ad quam actionem me hortaris? quid mihi imitandum sequendumque proponis? Unum autem, inquit, que retro sunt oblitus, in ea que ante sunt extentus, secundum intentionem sequor ad palmam superne uocationis Dei in Christo Iesu : secundum intentionem, nondum secundum peruentionem, nondum secundum apprehensionem. Non relabamur unde iam transiliuimus, nec remaneamus in illis in que iam uenimus. Curramus, intendamus, in uia sumus: nec tam sis securus ex eis que transisti, quam sollicitus pro eis ad que nondum peruenisti. Que retro, inquit, oblitus, in ea que ante sunt extentus, secundum intentionem sequor ad palmam superne uocationis Dei in Christo Iesu. Ipse est enim finis. Unum autem, hoc est illud unum: Domine ostende nobis Patrem, et sufficit nobis . Unum autem, que et una dicitur in alio psalmo: Unam petii a Domino, hanc requiram. Que retro oblitus, in ea que ante sunt extentus, Unam petii a Domino, hanc requiram, ut inhabitem in domo Domini per omnes dies uite mee. Propter quid? Ut contempler delectationem Domini . Ibi enim gaudebo de socio, non timebo de aduersario: ibi enim contemplator mecum erit amicus, non calumniator inimicus. Hoc desiderauit iste Idithun, notum fieri sibi cum hic esset, ut sciret quid sibi deesset; et non tam gauderet de his ad que peruenerat, quam desideraret ea ad  que nondum peruenerat; et quibusdam iam transilitis, non remaneret in uia, sed desiderio raperetur in superna; usque quo ille qui quedam transilierat, omnia transiliret, et ab irroratione quadam guttarum dominicarum de Scripturarum nube uenientium, ueniret sicut ceruus ad fontem uite , et in illo lumine uideret lumen , et absconderetur in uultu Dei a conturbatione hominum : ubi diceret, Bene est, ultra nichil uolo, omnes hic amo, neminem hic timeo. Bonum desiderium, sanctum desiderium. Qui iam hoc habetis, congaudete nobis; et orate ut perseueranter habeamus, ne inter scandala deficiamus. Nam et nos pro uobis hoc idem rogamus. Non enim et nos digni qui pro uobis oremus, et uos indigni qui pro nobis oretis. Auditoribus suis quibus predicabat uerbum Dei, se commendabat Apostolus . Orate ergo pro nobis, fratres, ut et quod uidendum est bene uideamus, et quod dicendum est bene dicamus. Ceterum hoc desiderium, noui, in paucis est: nec me optime intelligunt, nisi qui gustauerint unde loquor. Loquimur tamen omnibus, et habentibus tale desiderium, et nondum habentibus: habentibus, ut nobiscum in illa suspirent; non habentibus, ut pigritiam excutiant, ima transiliant, ad dulcedinem legis dominice ueniant, non in delectationibus iniquorum remaneant. Narrant enim multa multi, et laudant multa multi, iniqua iniqui. Et reuera et illa iniqua habent delectationem, sed non sicut lex tua, Domine . Dicant ergo nobiscum qui credunt hec dicere et nos. Negotium enim hoc intus est, nullis uerbis ostendi potest. Sed qui hoc agit, credat esse et in alio: non solum se putet accepisse quod Dei est. Dicat ergo in his Idithun, Notum fac mihi, Domine, finem meum.

7. Et numerum dierum meorum qui est. Numerum dierum quero qui est. Sic possum dicere, sic possum intelligere numerum sine numero, quomodo possunt dici anni sine annis. Ubi enim anni, utique quasi numerus; sed tamen, Tu idem ipse es, et anni tui non deficient . Numerum dierum meorum mihi notum fac, sed qui est. Quid ergo? Iste numerus in quo tu es, non est? Plane, si attendam bene, non est: si heream, quasi est; si transiliam, non est: si ab istis me excutiens superna contempler, si transeuntia manentibus comparem, uideo quid uerum sit: quid autem magis uideatur esse, quam sit? Dicturusne sum esse istos dies meos [1 1Kb] ? Hos, inquam, dies esse dicturus sum; et tam magnum hoc uerbum, huic cursui rerum labentium temere dabo? Ita ergo ipse deficiens pene non sum, ut exciderit mihi qui dixit, Ego sum qui sum . Est ergo aliquis numerus dierum? uere est, et sine fine est. In his autem diebus dicam aliquid esse, si teneo de quo die me interrogas utrum sit: ut uel interroges me, tene unde me interrogas. Tenes diem istum? Si tenuisti  hesternum, tenes et hodiernum. Sed hesternum, inquis, non teneo, quia iam non est: istum autem teneo in quo sum, et qui mecum est. Itane de isto excidit tibi iam quantum a prima luce transierit? Nonne iste dies a prima hora cepit? Da mihi primam horam eius? da mihi et secundam eius; quia forte et ipsa transuolauit. Tertiam, inquis, dabo tibi: forte enim in ipsa nunc sumus. Certe ergo sunt isti dies, et est tertia dies: et si tertiam dabis, non diem, sed horam dabis. uerumtamen ne hoc quidem tibi concedo, si mecum ista utcumque transilisti. Da mihi uel horam tertiam, ipsam mihi da in qua es. Si enim aliquid eius iam preteriit, et aliquid eius adhuc restat; nec quod preteriit mihi potes dare, quia iam non est; nec quod restat, quia nondum est. Quid mihi de hora ista, que nunc peragitur, dabis? Quid de illa mihi dabis, cui committam hoc uerbum ut dicam, Est? Cum dicis ipsum Est, certe una syllaba est, et momentum unum est, et tres litteras syllaba habet: in ipso ictu ad secundam huius uerbi litteram non peruenis, nisi prima finita fuerit; tertia non sonabit, nisi cum et secunda transierit. Quid mihi de hac una syllaba dabis? Et tenes dies, qui unam syllabam non tenes? Momentis transuolantibus cuncta rapiuntur, torrens rerum fluit; de quo torrente ille in uia bibit pro nobis, qui iam exaltauit caput . Isti ergo dies non sunt: ante abeunt pene, quam ueniant; et cum uenerint, stare non possunt: iungunt se [1 1Kb] , sequuntur se, et non se tenent. Nihil de preterito reuocatur: quod futurum est transiturum exspectatur; nondum habetur, dum non uenit; non tenetur, dum uenerit. Numerum ergo dierum meorum qui est: non istum qui non est, et quod me difficilius et periculosius perturbat, et est et non est; nec esse possumus dicere quod non stat, nec non esse quod uenit et transit. Est illud simplex quero, Est uerum quero, Est germanum quero, Est quod est in illa Ierusalem sponsa Domini mei, ubi non erit mors, non erit defectus, non erit dies transiens, sed manens, qui nec hesterno preceditur, nec crastino impellitur. Hunc, inquam, numerum dierum meorum qui est, notum mihi fac.

8. Ut sciam quid desit mihi. Hoc enim mihi deest hic laboranti; et quamdiu mihi deest, non me dico perfectum: quamdiu hoc non accipio, dico, Non quia iam acceperim, aut iam perfectus sim; sequor autem ad palmam superne uocationis Dei : hanc accipiam pro mercede cursus mei. Mansio quedam erit finis currendi; et in ipsa mansione patria sine peregrinatione, sine seditione, sine tentatione. Ergo, Notum fac mihi hunc numerum dierum meorum qui est, ut sciam quid desit mihi; quia nondum ibi sum: ne superbiam ex eo in quo iam sum, ut inueniar in illo non habens meam iustitiam. In comparatione enim illius quod est, attendens ista que non ita sunt, et plus mihi uidens deesse quam adesse, ero humilior ex eo quod deest, quam elatior ex eo quod adest. Nam qui putant se aliquid habere cum hic uiuunt, superbiendo non accipiunt quod deest; quia  magnum putant esse quod adest: qui enim putat se esse aliquid, cum nichil sit, semetipsum seducit . Nec isti ex hoc magni sunt: nam et inflatio et tumor imitatur magnitudinem, sed non habet sanitatem.

9. [uers. 6.] Iam ergo iste transiliens agens quiddam in corde occultum, quod non nouit nisi qui pariter agit; tanquam noto sibi facto fine suo impetrans quod rogauit, noto sibi facto numero dierum suorum, non qui transit, sed qui est, attendit ad hec que transiliuit, et comparauit notitie superiori: et tanquam diceres ei, Quare desiderasti numerum dierum tuorum qui est? quid enim de diebus istis dicis? de illo alio [1 1Kb] attendens hec ait: Ecce ueteres posuisti dies meos. ueterascunt enim hi, ego nouos uolo, nouos nunquam ueterascentes; ut dicam, uetera transierunt, ecce facta sunt noua : nunc in spe, tunc in re. Innouati enim fide et spe, quanta adhuc uetera agimus? Non enim sic Christo induti sumus, ut ex Adam iam nichil portemus. uidete ueterascentem Adam, et innouari Christum in nobis: Et si exterior, inquit, homo noster corrumpitur, sed interior renouatur de die in diem . Ergo ad peccatum, ad mortalitatem, ad preteruolantia tempora, ad gemitum et laborem et sudorem [2 1Kb] , ad etates succedentes, non manentes, ab infantia usque ad senectutem sine sensu transeuntes, ad hec attendentes, uideamus hic ueterem hominem, ueterem diem, uetus canticum, uetus Testamentum: conuersi autem ad interiorem [3 1Kb] , ad ea que innouanda sunt, pro his que immutabuntur, inueniamus hominem nouum, diem nouum, canticum nouum, Testamentum Nouum; et sic amemus istam nouitatem, ut non ibi timeamus uetustatem. Nunc ergo in hoc cursu transimus a ueteribus ad noua: ipse transitus agitur cum corrumpuntur exteriora, et innouantur interiora; donec etiam hoc ipsum quod exterius corrumpitur, reddat debitum nature, ueniat in mortem, renouetur et hoc in resurrectione. Tunc fient reuera omnia noua, reliqua que nunc sunt in spe [4 1Kb] . Agis ergo aliquid nunc a ueteribus te exuendo, et in noua currendo. In noua ergo currens iste, et in ea que ante sunt extentus, Notum, inquit, Domine, fac mihi finem meum, et numerum dierum meorum qui est, ut sciam quid desit mihi. Ecce trahit adhuc Adam, et sic festinat ad Christum. Ecce, inquit, ueteres posuisti dies meos. ueteres dies ex Adam, ueteres illos posuisti: ueterascunt quotidie; et sic ueterascunt, ut aliquando etiam consumantur. Et substantia mea tanquam nichil ante te. Ante te, Domine, tanquam nichil substantia mea, ante te qui uides hoc: et ego cum hoc uideo, ante te uideo, ante homines non uideo. Quid enim dicam? quibus uerbis ostendam, nichil esse quod sum in comparatione eius quod est? Sed intus dicitur [5 1Kb] ,  intus utcumque sentitur. Ante te, Domine, ubi oculi tui sunt, non ubi oculi humani sunt: quid ubi oculi tui sunt? Substantia mea tanquam nichil.

10. uerumtamen uniuersa uanitas, omnis homo uiuens. uerumtamen: quid enim dicebat? Iam ecce transiliui mortalia omnia, et ima contempsi, calcaui terrena, ascendi ad delectationem legis Domini, fluctuaui in dispensatione numerorum dierum [1 1Kb] dominicorum, desideraui etiam finem illum, cuius non est finis; desideraui numerum dierum meorum qui est, quia numerus dierum istorum non est; ecce iam talis sum, tanta transiliui, in ea que stant sic inhio: uerumtamen, sic quomodo hic sum, quamdiu hic sum, quamdiu in hoc seculo sum, quamdiu carnem mortalem porto, quamdiu tentatio uita humana est super terram , quamdiu inter scandala suspiro, quamdiu timeo ne cadam qui sto, quamdiu mihi incerta sunt et mala mea et bona mea, uniuersa uanitas omnis homo uiuens. Omnis, inquam, et herens et transiliens, et ipse Idithun ad uniuersam uanitatem adhuc pertinet: quia omnia uanitas, et uanitas uanitantium [2 1Kb] : que abundantia homini in omni labore suo, quo ipse laborat sub sole ? Numquid et Idithun sub sole adhuc est? Habet aliquid sub sole, habet aliquid ultra solem. Sub sole habet euigilare, dormire, manducare, bibere, esurire, sitire, uigere, fatigari, puerascere, iuuenescere, senescere, incerta habere que optat et timet: hec omnia sub sole habet et ipse Idithun, etiam ipse transiliens eos. Unde ergo transiliens? Ex illo desiderio, Notum fac mihi, Domine, finem meum. Hoc enim desiderium ultra solem est, non est sub sole. Sub sole omnia uisibilia: quidquid uisibile non est, sub sole non est. Non est uisibilis fides, non est uisibilis spes, non est uisibilis caritas, non est uisibilis benignitas, non est uisibilis postremo timor ille castus permanens in seculum seculi . In his omnibus dulcedinem habens consolationemque Idithun, et ultra solem conuersans, quia conuersatio eius in celis est, ex his que adhuc habet sub sole, gemit; et ista contemnit et dolet, in illa inardescit que desiderat. Locutus est de illis, loquatur et de istis. Audistis concupiscenda, audite contemnenda. uerumtamen uniuersa uanitas omnis homo uiuens.

11. [uers. 7.] Quanquam in imagine ambulat homo. In qua imagine, nisi illius qui dixit: Faciamus hominem ad imaginem et similitudinem nostram ? Quanquam in imagine ambulat homo. Ideo enim Quanquam, quia magnum aliquid imago hec. Et hoc Quanquam, secutum est Tamen: ut illud quod audistis Quanquam, ultra solem sit; hoc autem quod sequitur Tamen, sub sole sit; et illud pertineat ad ueritatem, hoc ad uanitatem. Quanquam ergo in imagine ambulat homo: Tamen uane conturbatur. Audi conturbationem eius, et uide si non est uana: ut calces eam, transilias eam, et habites in excelsis, ubi non est ista uanitas.  Que uanitas? Thesaurizat, et non cognoscit cui congregabit ea. O insana uanitas! Beatus cuius est Dominus spes eius, et non respexit in uanitates et insanias mendaces . Delirare tibi uideor, auare, cum hec loquor: anicularia tibi uidentur hec uerba. Tu enim uidelicet homo magni consilii magneque prudentie, excogitas quotidie genera acquirende pecunie, de negotio, de agricultura, fortassis et de eloquio, de iuris consultatione, de militia, addis et de fenore. Homo cordatus nichil pretermittis omnino, unde nummus super nummum, et in occulto diligentius castigetur [1 1Kb] . Depredaris hominem, caues depredatorem; quod facis times ne patiaris, et in eo quod pateris non te corrigis. Sed non pateris: prudens enim homo es, bene seruas, non solum bene colligis: habes ubi ponas, cui committas, quomodo nichil pereat ex eo quod congregasti. Interrogo cor tuum, discutio prudentiam tuam: Ecce collegisti, ecce ita seruasti, ut nichil possis amittere eorum que seruasti; dic mihi cui seruas? Non tecum ago, non commemoro, non exaggero quidquid aliud mali habet auaritia uanitatis tue: hoc unum propono, hoc discutio, quod mihi dat occasio lectionis huius psalmi. Prorsus colligis, thesaurizas: non dico, Ne forte dum colligis, colligaris: non dico, Ne forte cum uis esse predo, sis preda: hoc apertius eloquar; fortassis enim cecus auaritia non audisti aut intellexisti: non dico, inquam, Ne forte cum uis esse predo minoris, sis preda maioris. Non enim sentis esse te in mari, nec cernis minores pisces a maioribus deuorari. Non dico ista, non dico difficultates et pericula in ipsa conquisitione pecunie, quanta patiantur qui eam colligunt, quam in omnibus periclitentur, in omnibus pene mortem uideant: transeo hec omnia. Prorsus colligis nullo contradicente, seruas nullo auferente: excute cor tuum, ac prudentiam tantam qua me derides, qua me insipientem putas hec loquentem; et dic mihi: thesaurizas; cui congregabis ea? uideo quid uelis dicere, quasi quod uis dicere huic non occurrerit: dicturus es, Filiis meis seruo. Hec est uox pietatis, excusatio iniquitatis: Filiis meis, inquis, seruo. Etiam seruas filiis tuis. Itane hoc non nouerat Idithun? Nouerat ea plane, sed in diebus ueteribus computabat, et ideo contemnebat; quia ad nouos dies festinabat.

12. Nam ecce discutio te cum filiis tuis: seruas transiturus transituris, imo uero transiens transeuntibus. Nam transiturum te sic dixi, quasi nunc maneas.  Ipsum hodie: ex quo loqui cepimus usque ad hoc momentum, sentis quia senuimus. Neque enim cernis et incrementa capillorum tuorum; et nunc cum stas, cum hic es, cum agis aliquid, cum loqueris, in te crescunt capilli tui: neque enim repente creuerunt, ut tonsorem quereres. Agitur ergo etas transuolans, et in intelligentibus, et non sentientibus, et in aliud male occupatis. Transis tu, et seruas transeunti filio tuo. Primo hoc a te quero, Scis eum possessurum cui seruas? aut si nondum natus est, scis nasciturum? Seruas filiis, incertum est an futuris, an possessuris: nec reponis thesaurum ubi reponendus est. Non enim Dominus tuus seruo suo tale consilium daret, ut peculium suum perderet. Peculiosus seruus es cuiusdam magni patris familias. Quod amas et quod habes ipse tibi dedit, et non uult ut perdas quod tibi dedit, qui et seipsum tibi dabit. Sed nec hoc, inquam, quod tibi ad tempus dedit, uult ut perdas. Multum est, exuberat, supergreditur uires necessitatis tue, iam certe superfluum deputatur: nec hoc uolo ut perdas, ait Dominus tuus. Et quid facio? Migra, ubi posuisti non est tutus [1 1Kb] locus. Certe seruire [2 1Kb] uis auaritie: uide ne forte et ipsi auaritie congruat consilium meum. Habere enim uis quod habes, et non perdere: ostendo tibi locum ubi ponas. Ne thesaurizes in terra, nesciens cui congreges ea, et postea quemadmodum consumpturus sit qui possidebit, qui tenebit. Forte enim possessus possidebit [3 1Kb] , et quod a te habebit non tenebit. Forte cum ei seruas, antequam ille ueniat tu perdes. Sollicitudini tue consilium do: Thesaurizate uobis thesaurum in celo . Hic in terra si uelles seruare diuitias, quereres horreum: forte non crederes domui tue propter domesticos tuos: commendares ad uicum argentarium [4 1Kb] : difficilis est enim ibi casus, fur non facile accedit, bene omnia seruantur. Quare ista cogitas, nisi quia non habes melius ubi serues? Quid si dabo melius? Dicam tibi, Noli commendare huic minus idoneo, sed est quidam idoneus, illi commenda: habet magna horrea, ubi perire non possint diuitie; magnus super omnes diuites diues est. Iam forte dicturus es, Et quando audeo tali commendare? Quid si ipse te hortatur? Agnosce illum, non solum pater familias est, sed et Dominus tuus est. Nolo, inquit, serue meus, perdas peculium tuum, agnosce ubi ponas: quare ibi ponis ubi possis amittere; ubi etsi non amittas, ibi permanere perpetuo tu non potes? Est alius locus, quo te transferam. Precedat te quod habes; noli timere ne perdas; dator ego eram, custos ego ero. Dicit tibi hoc Dominus tuus: fidem tuam interroga [5 1Kb] , uide si uelis illi credere. Dicturus es, Perditum habeo quod non uideo, hic illud uolo uidere. Dum uis hic uidere, nec hic uidebis, et ibi nichil habebis. Nescio quos thesauros habes absconditos in terra; cum procedis, non eos tecum portas. uenisti ad audiendum  sermonem, ad colligendas interiores diuitias, cogitas de exterioribus: numquid eas huc tecum adduxisti? Ecce nec nunc eas uides. Credis te habere in domo, quod scis te posuisse: numquid scis te non perdidisse? Quam multi redierunt ad domos suas, et quod posuerant non inuenerunt. Hinc fortasse expauerunt corda cupidorum; et quoniam dixi multos sepe ad domum suam rediisse, et quod posuerant non inuenisse, dixit quisque in corde suo: Absit, Episcope; bonum opta, ora pro nobis; absit ut contingat, absit ut ita fiat; credo in Deum, quoniam quod posui saluum inuenio. Credis in Deum, et non credis ipsi Deo? Credo in Christum, quia saluum erit quod posui, nemo accedet, nemo auferet. Securus uis esse credendo in Christum, ut nichil perdas de domo tua: securus eris potius credendo Christo, ut ibi ponas, ubi consilium dedit. An securus es de seruo tuo, et sollicitus es de Domino tuo? securus es de domo tua, et sollicitus de celo? Sed ego, inquis, quomodo pono in celo? Dedi tibi consilium: ubi dico, pone: quomodo perueniat ad celum, nolo scias. Pone in manibus pauperum, da egentibus: quid ad te quomodo perueniat? Non perducam [1 1Kb] quod ego accipio? An oblitus es, Cum uni ex minimis meis fecistis, mihi fecistis ? Si haberet quispiam amicus tuus quosdam lacus uel cisternas, et queque receptacula fabricarum ad seruandum aliquem liquorem uel uini uel olei, quereres ubi absconderes uel seruares fructus tuos, et diceret tibi, Ego tibi seruo: haberetque ad illa receptacula occultos canales quosdam transitusque, ut per hos clanculo iret quod palam funderetur: et diceret tibi, Quod habes, hic funde: uideres autem tu non esse illum locum ubi ponere cogitabas, et timeres fundere: ille qui sciret machinamenta quedam occulta locorum suorum, non tibi diceret, Funde securus, hinc illuc peruenit; non uides qua, sed crede mihi, qui fabricaui? Fabricauit enim per quem facta sunt omnia, mansiones omnibus nobis: illuc uult precedere quod habemus, ne hoc in terra perdamus. Cum autem seruaueris in terra, dic mihi cui congregabis ea? Filios habes: unum plus numera, et da aliquid et Christo. Thesaurizat, et non cognoscit cui congregabit ea: uane conturbatur.

13. [uers. 8.] Et nunc: quando, inquit iste [2 1Kb] Idithun respiciens uanitatem quamdam, suspiciens ueritatem quamdam, in medio positus quiddam sub se habens, quiddam supra se : Et nunc, ait, quando quiddam transiliui, quando multa calcaui, quando temporalibus iam non teneor; nondum sum perfectus, nondum accepi. Spe enim salui facti sumus: spes autem que uidetur, non est spes. Quod enim uidet quis, quid sperat? Si autem quod non uidemus speramus, per patientiam exspectamus . Ergo,  Et nunc que est exspectatio mea? nonne Dominus? Ipse est exspectatio mea, qui dedit omnia ista que contemnam: ipse mihi dabit et se, qui est super omnia, et per quem facta sunt omnia, et a quo factus sum inter omnia, ipse est exspectatio mea Dominus. uidetis Idithun, fratres, uidetis quomodo exspectet. Nemo ergo se dicat perfectum hic: decipit se, fallit se, seducit se, non potest hic habere perfectionem. Et quid prodest, quia perdit humilitatem? Et nunc que est exspectatio mea? nonne Dominus? Cum uenerit, iam non exspectatur; tunc erit illa perfectio: nunc autem quantumcumque transilierit Idithun, adhuc exspectat. Et substantia mea ante te est semper. Iam proficiens, iam ad ipsum tendens, et esse aliquantum incipiens: ante te est semper substantia mea. Substantia autem ista et ante homines est. Aurum habes, argentum habes, mancipia, predia, arbores, pecora, seruos; hec uideri et ab hominibus possunt: est quedam substantia ante te semper. Et substantia mea ante te est semper.

14. [uers. 9.] Ab omnibus iniquitatibus meis erue me. Multa transiliui, multa quidem transiliui: sed si dixerimus, quia peccatum non habemus, nos ipsos decipimus, et ueritas in nobis non est . Multa transiliui; sed adhuc tundo pectus, et dico: Dimitte nobis debita nostra, sicut et nos dimittimus debitoribus nostris . Tu ergo exspectatio mea, finis meus: Finis enim Legis Christus ad iustitiam omni credenti . Ab omnibus, non solum ab eis, ne reuoluar in ea que transiliui: sed ab omnibus omnino, propter que mihi modo pectus tundens dico, Dimitte nobis debita nostra. Ab omnibus iniquitatibus meis erue me: ita sapientem, et tenentem quod ait Apostolus, Quotquot ergo perfecti sumus, hoc sapiamus. Cum enim se diceret nondum esse perfectum, ibi continuo secutus ait: Quotquot ergo perfecti sumus, hoc sapiamus. Quid est, Quotquot perfecti sumus? Iam dudum tu dixeras: Non quia iam acceperim, aut iam perfectus sim. Sequere ordinem dictorum [1 1Kb] . Unum autem, que retro oblitus, in ea que ante sunt extentus, secundum intentionem sequor, ad palmam superne uocationis Dei in Christo Iesu . Ideo nondum perfectus, quia sequitur ad palmam superne uocationis Dei, quam nondum inuenit, ad quam nondum peruenit. Si autem non est perfectus, quia non illuc peruenit, quis nostrum perfectus est? Tamen sequitur et ait: Quotquot enim perfecti, hoc sapiamus. Tu non es perfectus, o Apostole, et nos perfecti? Sed excidit uobis, quia se modo perfectum dixit? Non enim ait, Quotquot perfecti, hoc sapiatis; sed, Quotquot, inquit, perfecti, hoc sapiamus: cum paulo ante dixisset, Non quia iam acceperim aut iam perfectus sim. Aliter ergo hic non potes esse perfectus, nisi scias, hic te non esse posse perfectum. Hec ergo erit perfectio tua, sic te quedam transilisse, ut ad quedam properes; sic quedam te transilisse, ut restet aliud ad quod omnibus transactis transiliendum est. Hec tuta [2 1Kb] fides est. Nam quisquis se  iam peruenisse putat, in alto se ponit, ut cadat.

15. Quia ergo ita sapio, quia me et imperfectum dico et perfectum: imperfectum quidem, quia nondum aliquid accepi quod uolo; perfectum autem, quia scio hoc ipsum quod mihi desit: quia ergo sic sapio, quia humana contemno, quia letari in rebus pereuntibus nolo, quia irrideor ab auaro iactante se quod sit prudens, et me irridente quod desipiam, quia sic ago, quia hanc uiam carpo: Opprobrium, inquit, insipienti dedisti me. Inter eos me uiuere uoluisti, inter eos predicare ueritatem, qui amant uanitatem; et non possum nisi irrideri ab eis: quia spectaculum facti sumus huic mundo, et Angelis, et hominibus ; Angelis laudantibus, hominibus opprobrantibus: imo et Angelis laudantibus et uituperantibus, et hominibus laudantibus et uituperantibus. A dextris et a sinistris habemus arma, in quibus militamus, per gloriam et ignobilitatem, per infamiam et bonam famam, ut seductores et ueraces . Hec apud Angelos, hec apud homines: quia et apud Angelos sunt sancti Angeli, quibus bene uiuendo placeamus; et sunt preuaricatores angeli, quibus bene uiuendo displiceamus: et inter homines sunt sancti uiri, quibus placeat uita nostra; sunt nequissimi homines, qui irrideant bonam uitam nostram. Et hec [1 1Kb] arma sunt, illa dextra, illa sinistra; utraque tamen arma sunt: utrisque armis, et dextris et sinistris utor, et laudantibus et uituperantibus, et honorem deferentibus et ignominiam irrogantibus: in his utrisque armis confligo cum diabolo, utrisque eum ferio: prosperis, si non corrumpor; aduersis, si non frangor.

16. [uers. 10, 11.] Dedisti ergo me opprobrium insipienti. Obsurdui, et non aperui os meum. Sed contra insipientem obsurdui, et non aperui os meum. Cui enim dicerem quod agitur in me? Audiam enim quid loquatur in me Dominus Deus, quoniam loquetur pacem populo suo : sed non est pax impiis, dicit Dominus . Obsurdui et non aperui os meum. Quoniam tu es qui fecisti me. Ideo non aperuisti os tuum, quia Deus est qui fecit te? Mirum est. Os enim tibi Deus non fecit ad loquendum? Qui plantauit aurem, non audit? qui finxit oculum, non uidet ? Os tibi Deus ad loquendum dedit: et dicis, Obsurdui, et non aperui os meum: quoniam tu es qui fecisti me? An Quoniam tu es qui fecisti me, posteriorem uersum pertinet? Quoniam tu es qui fecisti me, amoue a me flagella tua. Quoniam tu es qui fecisti me, noli exterminare me: tantum cede ut proficiam, non ut deficiam: tantum tunde ut producar, non ut comminuar. Quoniam tu es qui fecisti me, amoue a me flagella tua.

17. [uers. 12.] A fortitudine manus tue ego defeci in argutionibus: hoc est, cum argueres me, defeci. Et arguere tuum quid est, nisi quod sequitur? Pro iniquitate erudisti hominem, et contabescere fecisti sicut araneam animam meam. Multum est quod intelligit iste Idithun: si quis cum illo intelligat, si quis cum illo transiliat. Dicit enim in argutionibus Dei se defecisse, et uult a se amoueri flagella, quoniam ipse est qui fecit  illum. Qui fecit, ipse reficiat; et qui creauit, ipse recreet. Sed tamen quod ita defecit, ut uelit se et recreari et reformari [1 1Kb] , sine causa putamus, fratres, factum fuisse? Pro iniquitate, inquit, erudisti hominem. Totum quod defeci, quod infirmus sum, quod de imo clamo, hoc totum pro iniquitate: et in hoc erudisti, non damnasti: Pro iniquitate erudisti hominem. Audi hoc planius ex alio psalmo: Bonum est mihi, quod humiliasti me, ut discam iustificationes tuas . Et humiliatus sum, et bonum est mihi: et pena est, et gratia est. Quid seruat post penam, qui per gratiam exhibet penam? Ipse enim est de quo dictum est, Humiliatus sum, et saluum me fecit : et, Bonum est mihi quod humiliasti me, ut discam iustificationes tuas. Pro iniquitate erudisti hominem. Et quod scriptum est, Qui fingis dolorem in precepto , Deo dici nonnisi a transiliente potuit; quia nonnisi a transiliente uideri potuit. Fingis, inquit, dolorem in precepto, de dolore preceptum mihi facis. Formas ipsum dolorem meum: non eum relinquis informem, sed formas illum: et formatus dolor meus inflictus a te preceptum mihi erit, ut liberer a te. Fingis enim, dictum est, dolorem, formas dolorem, plasmas dolorem, non simulas dolorem: quomodo fingit artifex, unde et figulus dicitur a fingendo. Ergo, Pro iniquitate erudisti hominem. uideo me in malis, uideo me in pena, et apud te non uideo iniquitatem. Si ergo ego in pena sum et apud te iniquitas non est, nonne restat ut pro iniquitate erudieris hominem?

18. Et quomodo, erudisti? Dic ipsam eruditionem, o Idithun, quomodo eruditus es? Et tabescere fecisti sicut araneam animam meam. Hec est eruditio. Quid tabidius aranea? Animal ipsum dico. Quanquam et ipsis telis aranearum quid tabidius? Attende et ipsum animal quam tabidum est. Pone supra leuiter digitum, ruina est: nichil omnino tabidius. Talem fecisti animam meam, inquit, erudiendo me pro iniquitate. Quando eruditio infirmum fecit, quedam fortitudo erat uitium. uideo quosdam preuolasse, et intellexisse: sed a celerioribus non sunt deserendi tardiores, ut pariter uiam sermonis carpant. Hoc dixi, hoc intelligite: Si eruditio iusti Dei hanc infirmitatem fecit, fortitudo quedam erat uitium. Fortitudine quadam displicuit homo, ut erudiretur infirmitate: quia superbia quadam displicuit, ut erudiretur humilitate. Fortes se esse dicunt omnes superbi [2 1Kb] . Ideo uicerunt multi ab oriente et occidente uenientes, ut recumbant cum Abraham et Isaac et Iacob in regno celorum: quare uicerunt? Quia fortes esse noluerunt. Quid est, fortes esse noluerunt? De se presumere timuerunt: iustitiam suam non constituerunt, ut iustitie Dei subiicerentur . Denique quando dixit Dominus hoc, Multi ab oriente et occidente uenient, et recumbent cum Abraham et Isaac et Iacob in regno celorum [3 1Kb] , filii autem regni, id est Iudei ignorantes  iustitiam Dei, et suam uolentes statuere, ibunt in tenebras exteriores; recordamini fidem illam Centurionis unius ex populo gentium, ita in se infirmi, ita non fortis ut diceret: Non sum dignus ut sub tectum meum intres. Non erat dignus qui Christum domo reciperet, et iam corde receperat. Etenim magister ille humilitatis, Filius hominis iam inuenerat in eius pectore ubi caput reclinaret. Ad hoc uerbum Centurionis Dominus respiciens, ad sequentes se dixit: Amen dico uobis, in nullo inueni tantam fidem in Isrel . Hunc infirmum inuenit, Isrelitas fortes inuenit [1 1Kb] , ut inter utrosque diceret: Non est opus medicus sanis, sed male habentibus . Propter hoc ergo, id est propter hanc humilitatem, Multi ab oriente et occidente uenient, et recumbent cum Abraham et Isaac et Iacob in regno celorum; filii autem regni ibunt in tenebras exteriores. Ecce mortales estis, ecce carnem putrescentem portatis, et sicut unus ex principibus cadetis: sicut homines moriemini , et cadetis sicut diabolus. Quid uobis prodest medicina mortalitatis? Superbus diabolus, tanquam angelus non habens [2 1Kb] carnem mortalem: tu autem qui accepisti mortalem carnem, et nec hoc tibi prodest, ut tanta infirmitate humilieris, sicut unus ex principibus cades. Ipsa est ergo gratia beneficii Dei prima, redigere [3 1Kb] nos ad confessionem infirmitatis, ut quidquid boni possumus, quidquid potentes sumus, in illo simus: ut qui gloriatur, in Domino glorietur . Quando infirmor, inquit, tunc potens sum . Pro iniquitate erudisti hominem: et tabescere fecisti sicut araneam animam meam.

19. uerumtamen uane conturbatur omnis homo uiuens. Redit ad illud quod paulo ante commemorauit: quamuis hic proficiat, uane conturbatur omnis homo uiuens: uiuens utique in incerto. Quis enim uel de ipso bono suo securus est? uane conturbatur. Iactet in Dominum curam suam , in illum iactet quidquid sollicitus est, ipse nutriat, ipse custodiat. Quid enim in hac terra certum est, nisi mors? Considerate omnia omnino uel bona uel mala uite huius, uel in ipsa iustitia, uel in ipsa iniquitate: quid hic certum est, nisi mors? Profecisti: quid sis hodie, scis; quid futurus sis crastino, nescis. Peccator es: quid sis hodie, scis; quid sis crastino, nescis. Speras pecuniam; incertum est an proueniat. Speras uxorem; incertum est an accipias, uel qualem accipias. Speras filios; incertum est an nascantur: nati sunt; incertum est an uiuant: uiuunt, incertum est an proficiant, an deficiant. Quocumque te uerteris, incerta omnia: sola mors certa. Pauper es; incertum est an ditescas: indoctus; incertum est an erudiaris: imbecillus; incertum est an conualescas. Natus es; certum est quia morieris: et in hoc ipso quia mors ipsa certa est, dies mortis incertus est. Inter hec incerta, ubi sola mors certa, cuius etiam hora incerta, et sola multum cauetur, que nullo modo deuitatur, omnis homo uiuens uane conturbatur.

 20. [uers. 13.] Ergo inter hec iam transiliens, iam in quibusdam superioribus agens, hec ima contemnens, inter hec positus, Exaudi, inquit, orationem meam. De quibus gaudeam, de quibus gemam? De transactis gaudeo, pro his que restant gemo. Exaudi orationem meam et deprecationem meam: auribus percipe lacrymas meas. Numquid enim quia tanta transiliui, quia tanta transcendi, iam non fleo? Nonne multo magis fleo? Quia qui apponit scientiam, apponit dolorem . Nonne quanto [1 1Kb] magis quod abest desidero, tanto magis donec ueniat gemo, tanto magis donec ueniat fleo? Nonne tanto magis, quanto magis crebrescunt scandala, quanto magis abundat iniquitas, quanto [2 1Kb] magis refrigescit caritas multorum ? Dico, Quis dabit capiti meo aquam, et oculis meis fontem lacrymarum ? Exaudi orationem meam et deprecationem meam: auribus percipe lacrymas meas. Ne sileas a me. Ne obsurdescam in eternum. Ne sileas a me: audiam te. Occulte enim dicit Deus, multis in corde loquitur: et magnus ibi sonus in magno silentio cordis [3 1Kb] , quando magna uoce dicit, Salus tua ego sum. Dic, inquit, anime mee, Salus tua ego sum . Ab hac uoce, qua dicit Deus anime, Salus tua ego sum, optat ne sileatur ab illo. Ne sileas a me.

21. Quoniam inquilinus ego sum apud te. Sed apud quem [4 1Kb] inquilinus? Apud diabolum cum essem, inquilinus eram, sed malum domnedium [5 1Kb] habebam: nunc autem iam quidem apud te, sed adhuc inquilinus. Quid est, inquilinus? Unde migraturus sum, non ubi perpetuo mansurus. Ubi perpetuo sum mansurus, dicatur domus mea: unde migraturus sum, inquilinus sum [6 1Kb] : sed tamen apud Deum meum sum inquilinus, apud quem domo accepta mansurus sum. Sed que domus est, quo migrandum est ex hoc inquilinatu? Recognoscite illam domum, de qua dicit Apostolus: Habitationem habemus ex Deo, domum non manu factam, eternam in celis . Si domus hec eterna est in celis, cum ad eam uenerimus, inquilini non erimus. Quomodo enim eris inquilinus in eterna domo? Hic autem ubi dicturus est Dominus domus, Migra, et quando dicturus est nescis, paratus esto. Desiderando autem domum eternam paratus eris. Nec succenseas ei, quia cum uult dicit, Migra. Non enim cautionem tecum [7 1Kb] fecit, et placito quodam se obstrinxit, et conductor domus accessisti certa pensione ad certum tempus: quando uult Dominus eius, migraturus es. Ideo  enim gratis manes. Quia inquilinus ego sum apud te, et peregrinus. Ergo ibi patria, ibi domus: inquilinus apud te, et peregrinus. Et hic subauditur apud te. Multi enim peregrini sunt cum diabolo: qui autem iam crediderunt et fideles sunt, peregrini quidem sunt, quia nondum ad illam patriam domumque uenerunt, sed tamen apud Deum sunt. Quamdiu enim sumus in corpore, peregrinamur a Domino: et ambimus, siue hic manentes, siue peregrinantes, placentes illi esse . Et peregrinus et inquilinus: sicut omnes patres mei. Si ergo sicut omnes patres mei, dicturus sum me non migraturum, cum illi migrauerint? Alia conditione mansurus sum, quam illi manserunt?

22. [uers. 14.] Quid ergo restat ut petam, quia hinc sine dubio migraturus sum? Remitte [1 1Kb] mihi ut refrigerer priusquam eam. uide, uide Idithun, quos nodos habeas remittendos tibi, quibus remissis refrigerari uis priusquam eas. Habes enim aliquos estus, a quibus uis refrigerari, et dicis, Refrigerer; et dicis, Remitte mihi. Quid remittet tibi, nisi forte illum scrupulum ubi dicis, et unde dicis: Dimitte nobis debita nostra ? Remitte mihi priusquam eam, et amplius iam non ero. Immunem me fac a peccatis priusquam eam, ne cum peccatis eam. Remitte mihi, ut requiescam in conscientia mea, ut exonerata sit estu sollicitudinis: qua sollicitudine curam gero pro peccato meo. Remitte mihi ut refrigerer, ante omnia, priusquam eam, et amplius iam non ero. Si enim mihi non remiseris ut refrigerer, ibo et non ero. Priusquam eam: quo [2 1Kb] si iero, iam non ero. Remitte mihi ut refrigerer. Est questio oborta, quomodo iam non erit. Ecce iam non it ad requiem? Quod auertat Deus ab Idithun! Ibit enim plane Idithun, ad requiem ibit. Sed fac aliquem iniquum, non Idithun, non transilientem; hic thesaurizantem, incubatorem, iniquum, superbum, iactantem, elatum, pauperis ante ianuam iacentis contemptorem: nonne et ipse erit? Quid est ergo, non ero? Si enim diues ille non erat, quis est qui ardebat? quis est qui guttam aque de digito Lazari stillari in linguam suam desiderabat? quis est qui dicebat: Pater Abraham, mitte Lazarum ? Utique qui loqueretur erat, et qui arderet erat: et qui resurgat in finem, et qui cum diabolo eterno igne damnetur. Quid est ergo, non ero, nisi respiciat iste Idithun, quid est esse, et non esse? uidebat enim illum finem, quo corde poterat, qua mentis acie ualebat, quem sibi ostendi desiderauerat dicens: Notum fac mihi, Domine, finem meum. uidebat numerum dierum suorum qui est: attendebat infra omnia que sunt, in comparatione illius esse, non esse; et se non esse dicebat. Illa enim permanent; ista mutabilia sunt, mortalia, fragilia: et dolor ipse eternus, plenus corruptionis, ad hoc non finitur, ut sine fine finiatur. Respexit ergo beatam illam regionem, beatam patriam, beatam domum, ubi participes sunt sancti uite sempiterne atque incommutabilis  ueritatis: et timuit extra ire, ubi non est esse; ibi desiderans esse, ubi est summum esse. Propter hanc ergo comparationem inter utrumque constitutus, adhuc timens dicit: Remitte mihi, ut refrigerer priusquam eam, et amplius iam non ero. Si enim mihi non remiseris peccata, ibo in eternum abs te. Et a quo ibo in eternum? Ab illo qui dixit, Ego sum qui sum: ab illo qui dixit, Dic filiis Isrel, Qui est misit me ad uos . Ab eo ergo qui uere est qui in contrarium pergit, ad non esse pergit.

23. Itaque fratres mei, etsi onerosus fui labori corporis uestri, ferte [1 1Kb] ; quia et ego laboraui: et uere dico, quia istum laborem uos uobis facitis. Si enim sentirem uos fastidire quod dicitur, cito tacerem.



IN PSALMUM XXXIX ENARRATIO. SERMO AD POPULUM.

1. Omnia que predixit Dominus noster iehsu Christus, partim facta cognoscimus, partim futura speramus: cuncta tamen complebuntur, quia ueritas hec dicit, et quam fideliter dicit, tam fideles requirit. Qui credit, uenientibus letabitur: qui non credit, uenientibus confundetur. uenient tamen illa siue uolentibus hominibus, siue nolentibus, siue credentibus, siue non credentibus, sicut ait Apostolus: Si negauerimus, et ipse nos negabit: si non credimus, ille fidelis permanet, negare seipsum non potest . Pre ceteris tamen, fratres, hoc mementote breue, et hoc tenete quod modo ex Euangelio omnes audiuimus. Qui perseuerauerit usque in finem, hic saluus erit . Iam patres nostri traditi sunt in concilia, dixerunt causas apud inimicos quos diligebant; prestiterunt eis et quantam potuerunt correptionem, et quantam ualuerunt dilectionem: et sparsus est sanguis iustus, et illo sanguine, tanquam seminatione per totum mundum facta, seges surrexit Ecclesie. Consequens autem tempus est scandalorum et simulationis et tentationum, per eos qui dicunt: Ecce hic est Christus, ecce illic . Hostis ille noster, tunc leo fuit, cum aperte seuiebat: modo draco est, cum occulte insidiatur. Ille autem cui dictum est, Conculcabis leonem et draconem , quoniam corpus eius et membra eius sumus, sicut conculcauit leonem pedibus patrum nostrorum aperte seuientem, et ad passiones martyres attrahentem, ita modo draconem conculcet [2 1Kb] , ne nobis insidietur. De quo dracone nos cautos faciens Apostolus ait: Aptaui uos uni uiro uirginem castam exhibere Christo: timeo autem ne sicut serpens Euam seduxit astutia sua, sic et uestre mentes corrumpantur a castitate que est in Christo Iesu . Serpens ergo iste adulter antiquus, uirginitatem corrumpendam, non carnis,  sed cordis inquirit. Sicut autem adulter homo letatur in nequitia sua, cum carnem corrumpit; sic et diabolus letatur quando mentem corrumpit. Sicut autem patribus nostris aduersus leonem opus erat patientia, sic nobis aduersus draconem uigilantia. Persecutio tamen siue a leone, siue a dracone, nunquam cessat Ecclesie: et magis metuendus est eum fallit, quam cum seuit. Illo tempore cogebat Christianos negare Christum; isto autem tempore docet Christianos negare Christum: tunc cogebat, nunc docet. Tunc ergo ingerebat uiolentias, nunc insidias: uidebatur tunc fremens, lubricus nunc et oberrans difficile uidetur. Quomodo autem tunc cogebat Christianos negare Christum, apertum est. Attrahebantur enim ut negarent Christum, et confitentes Christum coronabantur. Nunc autem docet negare Christum; et ideo fallit, quia qui docetur negare Christum, quasi non sibi uidetur recedere a Christo. Modo enim quid dicitur ab hereticis hominibus  christiano catholico? ueni, esto christianus. Ad hoc dicitur, Esto, ut dicat, Non sum? Aliud longe est, ueni, esto christianus; aliud, ueni, nega Christum. Apertum malum, fremitus leonis a longe auditur, a longe cauetur. Applicat se lubricus draco, occultis lapsibus serpens, leni tractu [1 1Kb] subrepens, astuto sibilo immurmurans, et non dicit, Nega Christum. Nam eum coronatis martyribus quis audiret? Sed dicit, Esto christianus. Et ille mirabili [2 1Kb] uoce percussus, si nondum ueneno penetratus est, respondet, Plane christianus sum. Si autem mouetur, et dente draconis captus est [3 1Kb] , respondet, Quare mihi dicis, Esto christianus? quid enim, non sum christianus? Et ille, Non. Ergo non sum? Non. Ergo nunc fac me christianum, si non sum. ueni. Sed cum interrogari ceperis ab episcopo quis [4 1Kb] sis, noli dicere, Christianus sum, aut Fidelis sum, sed dic non te esse, ut possis esse. Cum enim audierit confessionem christiani fidelis, rebaptizare  non audet: cum autem audierit quod non sit, dat illi tanquam quod non habebat; ut quasi ipse sit extra culpam, quia secundum uocem eius facit. Ubi quero abs te, heretice, cur te extra culpam putas? Quid hac uoce audio [5 1Kb] ? quia non tu negas, sed ille negat? Si habet culpam qui negat, quid qui docet [6 1Kb] negare eum qui negat? Itane uero tu extra culpam es, quia [7 1Kb] facis docendo christianus, quod faciebat minando paganus? Et quid agis? Numquid tollis quod habet, quia negauit quod habet? Non facis ut non habeat,  sed ut ad penam habeat. Quod enim habet, habet. Baptismus ille tanquam character infixus est: ornabat militem, conuincit desertorem. Quid enim facis? Christum imponis super Christum. Si simplex esses, Christum non duplicares. Deinde, queso te, oblitus es quod lapis est Christus, et Lapidem quem reprobauerunt edificantes, hic factus est in caput anguli ? Si ergo lapis est Christus, et Christum uis imponere super Christum, excidit tibi quod audiuisti in Euangelio, quia lapis super lapidem non stabit ? Tantum autem ualet iunctura caritatis, ut quamuis multi lapides uiui in structura templi Dei conueniant, unus lapis ex omnibus fiat. Tu autem discidisti te; ab edificatione reuocas, ad ruinam uocas; et abundant he insidie, et non quiescunt: et uidemus, et toleramus, et quantum possumus reprimere conamur, disputando, conuincendo, conueniendo, terrendo, tamen in omnibus [1 1Kb] diligendo. Et cum hec nobis agentibus perseuerant in malo, et cor nostrum de fraternis mortibus contabescit, cum eos qui foris sunt dolet, his qui intus sunt timet, per angustias multiformes et incessabiles tentationes, quibus abundat hec uita, quid facturi sumus? Ex abundantia enim iniquitatis fit quidam torpor caritatis: quoniam abundauit iniquitas, refrigescit caritas multorum. Et quid sumus facturi, nisi quod sequitur, si tamen ipso adiuuante possimus: Qui perseuerauerit usque in finem, hic saluus erit ?

2. [uers. 2, 3.] Ergo dicamus quod iste psalmus: Sustinens sustinui Dominum. Sustinens sustinui, non quemlibet hominem promissorem, qui possit fallere et falli; non quemlibet hominem consolatorem, qui potest tristitia sua ante tabescere, quam me reficere. Consoletur me frater homo cum tristis est mecum; simul gemamus, simul fleamus, simul oremus, simul sustineamus; quem, nisi Dominum qui promissa non aufert, sed differt? Exhibebit profecto, exhibebit; quia multa iam exhibuit: et nichil de Dei ueritate [2 1Kb] formidare deberemus, etiamsi nichil adhuc exhiberet. Ecce iam putemus ita, omnia promisit, nondum aliquid dedit: idoneus promissor est, fidelis redditor; tu tantum esto pius exactor, etsi paruulus, etsi infirmus, exige misericordiam. Non uides teneros [3 1Kb] agnos capitibus pulsare ubera matrum, ut lacte satientur? Sustinens, inquit, sustinui Dominum. Et quid ille? An auertit se a te, an sustinentem contempsit, an forte non uidit? Non plane ita. Sed quid? Et attendit mihi, et exaudiuit deprecationem meam. Attendit, et exaudiuit. Ecce non frustra sustinuisti: super te oculi eius, ad te aures eius. Oculi enim Domini super iustos, et aures eius in preces eorum. Quid ergo, cum male faceres, cum eum blasphemares, non uidebat? non audiebat? Et ubi est quod in ipso psalmo dictum est, uultus autem Domini super facientes mala? Sed utquid? Ut perdat de terra memoriam eorum . Ergo et cum malus esses, attendebat te, sed non attendebat tibi. Proinde iste qui sustinens sustinuit Dominum, parum ei fuit dicere, Attendit me: Attendit mihi, inquit, id est, consolando [1 1Kb] attendit, ut mihi prodesset. Quid attendit? Et exaudiuit deprecationem meam.

3. Et quid tibi prestitit? quid tibi fecit? Et eduxit me de lacu miserie, et de luto limi: et statuit supra petram pedes meos, et direxit gressus meos. Et immisit in os meum canticum nouum, hymnum Deo nostro. Magna bona prestitit, et adhuc debitor est: sed qui hec reddita iam tenet, de ceteris credat, qui [2 1Kb] credere debuit et antequam aliquid sumeret. Rebus etiam ipsis persuasit nobis Dominus noster fidelem se esse promissorem, largum datorem. Quid ergo nunc fecit? Eduxit me de lacu miserie. Quis est lacus miserie? Profunditas iniquitatis, ex carnalibus concupiscentiis. Hoc est enim, et de luto limi. Unde te eduxit? De profundo quodam. Unde in alio psalmo clamabas: De profundis clamaui ad te, Domine . Et qui iam de profundo clamant, non penitus in profundo sunt: clamor ipse iam leuat. Sunt alii profundius in profundo, qui nec sentiunt se esse in profundo. Tales sunt superbi contemptores, non pii deprecatores, non lacrymosi clamatores: sed tales, quales alio loco Scriptura designat: Peccator cum uenerit in profundum malorum, contemnit . Cui enim parum est esse peccatorem, nisi etiam non sit peccatorum suorum confessor, sed defensor, altius in profundo est. Ille autem qui de profundo exclamauit, iam ab imo profundi caput ut clamaret leuauit: auditus est, eductus est de lacu miserie, et de luto limi. Iam habet fidem, quam non habebat; habet spem, sine qua erat; in Christo ambulat, qui in diabolo errabat. Ideo enim, Posuit, inquit, supra petram pedes meos, et direxit gressus meos. Petra autem erat Christus . Simus super petram, dirigantur gressus nostri: opus est tamen adhuc ut ambulemus, ut ad aliquid perueniamus. Nam Paulus apostolus, iam super petram, iam directis pedibus suis, quid dicebat? Non quia iam acceperim, aut iam perfectus sim: fratres, ego non arbitror me apprehendisse. Quid ergo tibi prestitum est, si non apprehendisti? Unde gratias agis, cum dicis: Sed misericordiam consecutus sum ? Quia directi sunt pedes, quia iam supra petram ambulat. Quid enim ait? Unum autem que retro oblitus. Que retro? Lacus miserie. Quid est, retro? Limus luti, concupiscentie carnales, tenebre iniquitatum. Que retro oblitus, in ea que ante sunt extentus. Non se diceret extentum, si iam peruenisset. Extenditur enim animus desiderio rei concupite, non letitia consecute. In ea que ante sunt, inquit, extentus, sequor ad palmam superne uocationis Dei in Christo Iesu . Currebat, sequebatur ad palmam. Et alio loco iam proximus palme, Cursum, inquit, consummaui. Quando ergo  dicebat, Sequor ad palmam superne uocationis, quia iam pedes eius in petra directi erant, iam uiam bonam ambulabat: habeat unde gratias ageret, habebat quod peteret, gratias agens de acceptis, petens [1 1Kb] debita. De quibus acceptis? De indulgentia peccatorum, de illuminatione fidei, de robore spei, de flamma caritatis. Unde autem adhuc Dominum debitorem tenebat? De cetero, inquit, superest mihi corona iustitie. Adhuc ergo mihi aliquid debetur. Quid debetur? Corona iustitie, quam reddet mihi Dominus in illa die iustus iudex . Primo benignus pater, ut erueret de lacu miserie, ut donaret peccata, ut liberaret de luto limi: postea iustus iudex, reddens bene ambulanti quod promisit, cui primo ut bene ambularet donauit. Reddet ergo iustus iudex: sed quibus? Qui perseuerauerit usque in finem, hic saluus erit .

4. [uers. 4.] Et immisit in os meum canticum nouum. Quod canticum nouum? Hymnum Deo nostro. Dicebas forte hymnos diis alienis, ueteres hymnos; quia uetus homo dicebat, non nouus homo fiat: nouus homo, dicat canticum nouum: innouatus amet noua quibus renouatur. Nam quid antiquius Deo, qui est ante omnia, et sine fine, et sine initio? Tibi fit nouus redeunti; quia discedendo factus eras uetus, et dixeras: Inueteraui in omnibus inimicis meis . Dicimus [2 1Kb] ergo hymnum Deo nostro, et ipse hymnus liberat nos. Laudans enim inuocabo Dominum, et ab inimicis meis saluus ero . Hymnus est enim canticum laudis. Laudans inuoca, non reprehendens. Quando enim inuocas Deum, ut premat inimicum tuum, quando de malo alieno gaudere uis, et ad hoc malum inuocas Deum, participem eum facis malitie tue. Si participem eum facis malitie, non ergo laudans inuocas, sed reprehendens. Talem enim putas Deum, qualis tu es. Unde tibi alio loco dicitur: Hec fecisti, et tacui; suspicatus es iniquitatem [3 1Kb] , quod ero tibi similis . Laudans ergo inuoca Dominum: noli eum putare similem tibi, ut similis fias illi. Estote enim sicut Pater uester perfecti, qui solem suum oriri facit super bonos et malos, et pluit super iustos et iniustos . Sic ergo lauda Dominum, ut nolis male inimicis tuis. Et quantum eis, inquis, uelim bonum? Quantum tibi. Non enim de tuo accepturi sunt ut boni sint, aut quod illis dabitur, tibi minuetur. Inimicus tuus, quia malus est, inimicus est: fit bonus, et amicus erit, et socius erit; ut simul uelis possidere quod amabas, iam frater erit. Laudans ergo inuoca, hymnum dic Deo tuo. Sacrificium laudis, ait, glorificabit me. Et quid? maior gloria erit Deo, quia glorificas cum? aut addimus gloriam Deo, quando ei dicimus, Glorifico te, Deus meus? aut sanctiorem eum facimus, quando dicimus, Benedico te, Deus meus? Ipse quando nos benedicit, facit nos sanctiores, facit nos feliciores;  quando nos glorificat, facit nos gloriosiores, facit nos honoratiores: quando eum glorificamus, nobis prodest, non illi. Quomodo enim eum glorificamus? Gloriosum dicendo, non faciendo. Proinde quid secutus ait, cum diceret, Sacrificium laudis glorificabit me? Ne putares te aliquid prestare Deo, offerendo illi sacrificium laudis, Et ibi est uia, inquit, ubi ostendam illi salutare meum . uides quia tibi proderit laudare Deum, non Deo. Laudas Deum? Ambulas uiam. Reprehendis Deum? Perdidisti uiam.

5. Et inimisit in os meum canticum nouum, hymnum Deo nostro. Forte querit aliquis, que persona loquatur in hoc psalmo. Breuiter dixerim, Christus est. Sed sicut nostis, fratres, et sepe dicendum est, Christus aliquando loquitur ex se, id est ex capite nostro: est enim ipse Saluator corporis, caput nostrum, Filius Dei natus ex uirgine, passus pro nobis, resurgens ad nos iustificandos, sedens ad dexteram Dei ad interpellandum pro nobis, retributurus omnia in iudicio bona bonis, mala malis. Caput nostrum ille, caput dignatus est corporis fieri, carnem assumendo a nobis, in qua moreretur pro nobis: quam etiam resuscitauit propter nos, ut in illa carne resurrectionis nobis preberet exemplum, ut sperare disceremus quod desperabamus, et haberemus iam pedes in petra, ambularemus in Christo. Loquitur ergo aliquando ex capite nostro, loquitur aliquando et ex nobis, id est ex membris suis: quia etiam quando dixit, Esuriui, et dedistis mihi manducare , ex membris suis loquebatur, non ex se. Et quando dixit, Saule. Saule, quid me persequeris ? caput pro membris clamabat: et tamen non dixit, Quid persequeris membra mea? sed, quid me persequeris? Si in nobis ipse patitur, et nos in illo coronabimur. Hec est caritas Christi. Quid huic comparari potest? Huius rei hymnum immisit in os nostrum, et dicit hoc ex membris suis.

6. uidebunt iusti, et timebunt, et sperabunt in Dominum. uidebunt iusti. Qui iusti? Fideles: quia iustus ex fide uiuit . Etenim in Ecclesia iste ordo est: alii precedunt, alii sequuntur: et qui precedunt, exemplo se prebent sequentibus; et qui sequuntur, imitantur precedentes. Sed et illi qui se exemplo prebent sequentibus, numquid neminem sequuntur? Si neminem sequuntur, errabunt. Sequuntur ergo et illi aliquem, ipsum Christum. Meliores quique in Ecclesia, quibus non remansit iam homo quem imitentur, quia omnes proficiendo superauerunt, ipse Christus eis remanet, quem usque in finem sequantur. Et cernitis [1 1Kb] ordinatos gradus per Paulum apostolum dicentem: Imitatores mei estote, sicut et ego Christi . Ergo qui iam directos gressus habent in petra, forma sint fidelibus: Sed forma, inquit, esto fidelibus . Ipsi fideles sunt iusti, qui attendentes eos qui se in bono precedunt, imitando sequuntur. Quomodo sequuntur? uidebunt iusti, et timebunt. uidebunt, et timebunt  sequi uias malas, cum uident quosque meliores iam elegisse uias bonas; et dicunt in animo suo, quemadmodum solent dicere uiatores, attendentes alios cum presumptione ambulantes in uia, ipsi adhuc incerti uie, et quasi fluctuantes qua eant, dicunt sibi: Non frustra illi hac eunt, quando illo eunt quo nos ire uolumus; et quare cum magna fiducia hac eunt, nisi quia illac ire perniciosum est? uidebunt ergo iusti, et timebunt. Angustam uiam uident hac, latam uiam uident illac: hac uident paucos, illac multos . Sed si iustus es, noli numerare, sed appende; stateram affer equam, non dolosam, quia iustus appellatus es: uidebunt iusti, et timebunt, dictum est de te. Noli ergo numerare turbas hominum incedentes latas uias, implentes crastinum circum, ciuitatis Natalem clamando celebrantes, ciuitatem ipsam male uiuendo turpantes. Noli ergo illos attendere; multi sunt, et quis numerat? Pauci autem per uiam angustam. Profer, inquam, stateram, appende: uide contra pauca grana quantam paleam leues. Hoc agant fideles iusti qui sequuntur. Quid [1 1Kb] illi qui precedunt? Non superbiant, non se exaltent, non decipiant sequentes. Quomodo possunt decipere sequentes? Promittendo illis in se salutem. Quid ergo debent illi qui sequuntur? uidebunt iusti, et timebunt, et sperabunt in Dominum: non in eos a quibus preceduntur: sed attendendo precedentes se, sequuntur quidem et imitantur, sed quia cogitant a quo acceperint illi ut precedant, et in eum sperant. Quamuis ergo istos imitentur, spem suam tamen in illo ponunt, a quo et isti acceperunt unde tales sunt. uidebunt iusti, et timebunt, et sperabunt in Dominum: quemadmodum in alio psalmo, Leuaui oculos meos in montes, intelligimus montes, claros quosque et magnos Ecclesie spirituales uiros, magnos soliditate, non tumore. Per ipsos nobis Scriptura omnis dispensata est; Prophete sunt, Euangeliste sunt, doctores boni sunt: illuc leuaui oculos meos in montes, unde ueniet auxilium mihi. Et ne humanum putares auxilium, sequitur, et dicit: Auxilium meum a Domino, qui fecit celum et terram . uidebunt iusti, et timebunt, et sperabunt in Dominum.

7. [uers. 5.] Eia qui uolunt sperare in Dominum, qui uident et timent, timeant ambulare uias malas, uias latas; eligant uiam angustam, ubi iam supra petram quorumdam directi sunt gressus: quid facere debeant, audiant modo. Beatus uir cuius est nomen Domini spes eius, et non respexit in uanitates et insanias mendaces. Ecce qua uolebas ire, ecce turba uie late: non frustra ipsa ducit ad amphitheatrum, non frustra ipsa ducit ad mortem. uia lata mortifera est: latitudo eius delectat ad tempus, finis eius angustus in eternum. Sed turbe strepunt, turbe festinant, turbe colletantur [2 1Kb] , turbe concurrunt. Noli imitari, noli auerti; uanitates sunt, et insanie mendaces. Sit Dominus Deus tuus spes tua: non aliud aliquid a Domino Deo  tuo speres, sed ipse Dominus tuus sit spes tua. Namque multi de Deo sperant pecuniam, multi de Deo sperant honores caducos et perituros, aliud quodlibet a Deo preter ipsum Deum: sed tu ipsum Deum tuum pete: imo uero contemptis aliis, perge ad illum; obliuiscens alia, memento illius; relinquens retro alia, extendere in illum. Ipse certe auersum correxit, ipse ducit rectum [1 1Kb] , ipse perducit: ergo sit ipse spes tua, qui ducit et perducit. Quo ducit et quo perducit terrena auaritia? Fundos querebas, terram possidere cupiebas, uicinos excludebas; illis exclusis, aliis uicinis inhiabas; et tamdiu tendebas [2 1Kb] auaritiam, donec ad littora peruenires: perueniens ad littora, insulas concupiscis; possessa terra, celum forte uis prendere. Relinque omnes amores: pulchrior est ille qui fecit celum et terram.

8. Beatus uir, cuius est nomen Domini spes eius, et non respexit in uanitates et insanias mendaces. Unde enim insanie mendaces? Insania mendax, sanitas uerax. Que uides bona putas [3 1Kb] , falleris: sanus non es, nimia febre phreneticus factus es; uerum non est quod amas. Laudas aurigam  , clamas aurige, insanis in aurigam. uanitas est, insania mendax est. Non est, ait: nichil melius, nichil delectabilius. Quid facio febrienti? Si est in uobis misericordia, orate pro talibus. Quia et ipse medicus plerumque in desperatione conuertitur ad eos qui circumstant lacrymantes in domo, qui pendent ex ore eius audire sententiam de egroto et periclitante: stat anceps medicus, non uidet bonum quod promittat, timet malum pronuntiare, ne terreat; modestam plane iste concipit sententiam: Bonus Deus omnia potest, orate pro illo. Quem itaque comprehendam istorum insanorum? Quis me audiat? quis eorum nos non miseros dicat? Quia cum eis non insanimus, amisisse nos putant magnas et uarias uoluptates, in quibus ipsi insaniunt: nec uident quia mendaces sunt. Quando illi ouum do uel inuito, uel calicem salutarem porrigo saucio; et quomodo reficiam, quando inuenio? Ne inedia deficiat, et ad sanitatem non perueniat, hortor ut reficiat [4 1Kb] : pugnos parat, seuire uult in medicum. Et si percusserit, diligatur; et si iniuriam fecerit, non relinquatur: rediturus est ad mentem, gratias acturus. Quam multi hic cognoscunt se, uident se inuicem, et loquuntur de se in Ecclesia Dei; in Ecclesie sancte gremio attendunt studia sua iam bona circa uerbum  Dei, circa officia et obsequia caritatis, ad frequentandum gregem Christi non recedere de Ecclesia, uident et loquuntur ad inuicem de inuicem. Quis est iste circissarius? Quis est iste amator et laudator illius uenatoris  , illius histrionis? De alio loquitur, et ille de ipso. Certe ista sunt, certe gaudemus de talibus. Si gaudemus de talibus, non desperemus de talibus. Oremus pro ipsis, fratres carissimi: inde crescit numerus sanctorum, de numero qui erat impiorum. Et non respexit in uanitates et insanias mendaces. Ille uicit, talem equum iunxit [1 1Kb] , pronuntiat, quasi diuinus uult esse: affectat diuinitatem amittendo fontem diuinitatis: et sepe pronuntiat, et sepe fallitur. Quare hoc? Quia insanie mendaces sunt. Quare autem aliquando proueniunt que dicunt? Ut abducant insanos, ut amando ibi speciem ueritatis, incurrant laqueum falsitatis: retro sint, relinquantur, amputentur. Si membra nostra erant, mortificentur: Mortificate, inquit, membra uestra que sunt super terram . Sit spes nostra Deus noster. Qui fecit omnia, melior est omnibus; qui pulchra fecit, pulchrior est omnibus; qui fortia, fortior est; qui magna, maior est: quidquid amaueris, ille tibi erit. Disce amare in creatura creatorem, et in factura factorem; ne teneat te quod ab illo factum est, et amittas eum a quo et ipse factus es. Ergo, Beatus uir cuius est nomen Domini spes eius, et non respexit in uanitates et insanias mendaces.

9. [uers. 6-9.] Forte nobis dicturus est, qui uersu isto percussus corrigi uoluerit, et quem occupauerit timor ille iustitie fidei, et uolens ceperit ambulare angustam uiam; dicturus est nobis: Ambulare non durabo, si nichil spectabo. Quid ergo facimus, fratres? Dimissuri eum sumus sine spectaculo? Morietur, non subsistet, non nos sequetur. Quid ergo facimus? Demus pro spectaculis spectacula. Et que spectacula daturi sumus christiano homini, quem uolumus ab illis spectaculis reuocare? Gratias ago Domino Deo nostro: sequenti uersu Psalmi ostendit nobis, que spectatoribus spectare uolentibus spectacula prebere et ostendere debeamus. Ecce auersus fuerit a circo, a theatro, ab amphitheatro, querat quod spectet, prorsus querat; non eum relinquimus sine spectaculo. Quid pro illis dabimus? Audi quid sequitur: Multa fecisti tu, Domine Deus meus, mirabilia tua. Miracula hominum intuebatur, intendat mirabilia Dei. Multa fecit Dominus mirabilia sua; hec respiciat. Quare illi uiluerunt? Aurigam laudat regentem quatuor equos, et sine labe atque offensione currentes: forte talia miracula spiritualia non fecit Dominus? Regat luxuriam, regat ignauiam, regat iniustitiam, regat imprudentiam, motus istos qui nimium lapsi hec uitia faciunt, regat et subdat sibi, et teneat habenas, et non rapiatur; ducat quo uult, non trahatur quo non uult. Aurigam laudabat, auriga laudabitur: clamabat ut auriga ueste cooperiretur, immortalitate  uestietur. Hec munera, hec spectacula edit [1 1Kb] Deus. Clamat de celo: Specto uos; luctamini, adiuuabo; uincite, coronabo. Multa fecisti tu, Domine Deus meus, mirabilia tua; et cogitationibus tuis non est qui similis sit tibi. Nunc specta histrionem. Didicit enim homo magno studio in fune ambulare, et pendens te suspendit. Illum attende editorem maiorum spectaculorum. Didicit iste in fune ambulare, numquid fecit in mari ambulare? Obliuiscere theatrum tuum, attende Petrum nostrum, non funambulum, sed, ut ita dicam, mariambulum. Ambula et tu non in illis aquis, ubi Petrus aliquid significans ambulauit, sed in aliis; quia hoc seculum mare est. Habet amaritudinem noxiam, habet fluctus tribulationum, tempestates tentationum; habet homines uelut pisces de suo malo gaudentes, et tanquam se inuicem deuorantes; hic ambula, hoc calca. Spectare uis, esto spectaculum. Ne deficias, uide precedentem et dicentem: Spectaculum facti sumus huic mundo, et Angelis, et hominibus . Calca mare, ne mergaris in mari. Non ibis, non calcabis, nisi ille iusserit qui prior in mari ambulauit. Sic enim ait Petrus: Si tu es, iube me uenire ad te super aquas. Et quia ipse erat, audiuit petentem, tribuit desideranti, uocauit ambulantem, erexit mergentem . Hec mirabilia fecit Dominus, ipsa intuere; oculus spectantis fides sit. Et fac tu talia; quia etsi uenti turbauerint, etsi fluctus infremuerint, et te humana fragilitas ad aliquam dubitationem tue salutis adduxerit, habes clamare [2 1Kb] ; dicis, Domine, pereo. Non sinit ille perire, qui iussit te ambulare. Quia enim iam in petra ambulas, nec in mare times: si sine petra fueris, in mare mergeris, quia in tali petra ambulandum est, que in mari non mersa est.

10. uide mirabilia Dei. Annuntiaui, et locutus sum, multiplicati sunt super numerum. Est numerus, sunt super numerum. Numerus certus est, pertinens ad illam celestem Ierusalem. Nouit enim Dominus, qui sunt eius , christianos timentes, christianos fideles, christianos precepta seruantes, Dei uias ambulantes, a peccatis abstinentes, si ceciderint confitentes: ipsi ad numerum pertinent. Sed numquid soli sunt? Sunt et super numerum. Nam etsi modo pauci sunt, pauci in comparatione multitudinis maiorum [3 1Kb] frequentiarum: quantis turbis implentur ecclesie, stipantur parietes, pressuris se urgent, prope se suffocant multitudine. Rursus ab eis ipsis, si munus [4 1Kb] est, curritur ad amphitheatrum: isti super numerum sunt. Sed ideo ista dicimus, ut in numero sint: quia non adsunt, non audiunt a nobis; sed cum exieritis, audiant a uobis. Annuntiaui, inquit, et locutus sum. Christus dicit: annuntiauit ipse ex capite nostro, ipse annuntiauit ex membris suis, ipse misit annuntiatores, ipse misit Apostolos: in omnem terram exiuit sonus eorum, et in fines orbis terre uerba  eorum . Quanti fideles agglomerantur, quante turbe concurrunt, multi uere conuersi, multi falso conuersi; et pauciores sunt uere conuersi, plures falso conuersi; quia multiplicati sunt super numerum.

11. Annuntiaui et locutus sum, multiplicati sunt super numerum. Sacrificium et oblationem noluisti. Hec miracula Dei sunt, he cogitationes Dei sunt, quibus nemo est similis: ut spectator ille abducatur a curiositate [1 1Kb] , et querat ista nobiscum meliora, fructuosiora, de quibus inuentis gaudebit; et sic gaudebit, ut non timeat ne uincatur quem amat: amat enim aurigam, quo uicto insultationes ferat. Quando uincit auriga, ipse uestitur. Numquid pauper qui illi clamat? uictor ipse uestitur, pro uicto illi insultatur. Quare pro illo percipis reprehensionem, cum quo non diuidis uestem? Hac aliud in spectaculis nostris. Omnes quidem currunt, Paulus apostolus dixit, in illo stadio, in illo spectaculo, unus tamen accipit brauium: ceteri uicti discedunt . Et perseuerauerunt in currendo: sed cum acceperit unus, remanent ceteri qui similiter laborauerunt. Hac non est sic. Quotquot currunt, perseueranter currant, omnes accipiunt: et qui prior uenerit, exspectat ut cum posteriore coronetur. Agonem quippe istum non cupiditas, sed caritas facit: omnes currentes amant se, et ipse amor cursus est.

12. Sacrificium et oblationem noluisti, ait psalmus Deo. Antiqui enim, quando adhuc sacrificium uerum quod fideles norunt, in figuris prenuntiabatur, celebrabant figuras future rei: multi scientes, sed plures ignorantes. Nam Prophete et sancti Patriarche nouerant quod celebrabant: cetera autem multitudo iniqua, carnalis sic erat, ut fieret de illa quod significaret posteriora uentura: et uenit [2 1Kb] sublato illo sacrificio primo, sublatis holocaustis arietum, hircorum, uitulorum, ceterarumque uictimarum; noluit illa Deus. Quare illa noluit? quare primo uoluit? Quia illa omnia quasi uerba erant promittentis; et uerba promissiua, cum uenerit quod promittunt, non iam enuntiantur. Tamdiu quisque promissor est, donec det: cum dederit, mutat uerba. Non dicit adhuc, Dabo, quod se daturum dicebat; sed dicit, Dedi: mutauit uerbum. Quare illi primo placuit hoc uerbum, et quare illud mutauit? Quia temporis sui uerbum fuit, et pro tempore suo placuit. Quando promittebatur, tunc dicebatur: cum autem datum est quod promissum est, ablata sunt uerba promissiua, data sunt completiua. Sacrificia ergo illa, tanquam uerba promissiua, ablata sunt. Quid est quod datum est completiuum? Corpus quod nostis, quod non omnes nostis  ; quod utinam qui nostis, omnes non ad iudicium noueritis. uidete quando dictum est; Christus enim ille est Dominus noster, modo loquens ex membris suis, modo loquens ex persona sua. Sacrificium,  inquit, et oblationem noluisti. Quid ergo? Nos iam hoc tempore sine sacrificio dimissi sumus? Absit. Corpus autem perfecisti mihi. Ideo illa noluisti ut hoc perficeres: illa uoluisti antequam hoc perficeres. Perfectio promissorum abstulit uerba promittentia. Nam si adhuc sunt promittentia, nondum impletum est quod promissum est. Hoc promittebatur quibusdam signis: ablata sunt signa promittentia, quia exhibita est ueritas promissa. In hoc corpore sumus, huius corporis participes sumus, quod accipimus nouimus: et qui non nostis noueritis, et cum didiceritis, utinam non ad iudicium accipiatis. Qui enim manducat et bibit indigne, iudicium sibi manducat et bibit . Perfectum est nobis corpus, perficiamur in corpore.

13. Sacrificium et oblationem noluisti, corpus autem perfecisti mihi. Holocausta etiam pro delicto non petisti: tunc dixi, Ecce uenio. Numquid exponendum est, Sacrificium et oblationem noluisti, corpus autem perfecisti mihi? Holocausta etiam pro delicto non petisti: que petebat [1 1Kb] antea. Tunc dixi, Ecce uenio. Tempus est ut ueniant que promittebantur, quia auferuntur ea per que promittebantur. Et uere, fratres mei, attendite illa ablata, hec impleta. Det mihi modo gens iudaica sacerdotem. Ubi sunt sacrificia illorum? Certe perierunt, certe ablata sunt nunc. Numquid tunc reprobaremus ea? Reprobamus modo: quia si modo uelis facere, intemporale est, non est opportunum, non congruit. Adhuc promittis, iam accepi. Remansit illis quiddam quod celebrent, ne omnino sine signo remanerent. Cain enim maior frater, qui occidit minorem fratrem, accepit signum, ne quis eum occideret, sicut scriptum est in Genesi: Posuit Deus Cain signum, ut nemo eum occideret. Proinde et ipsa gens iudea manet [2 1Kb] . Omnes gentes subdite iuri romano, in ius romanum confluxerunt, superstitiones communicauerunt; postea inde ceperunt per gratiam Domini nostri Iesu Christi separari: illa uero sic mansit cum signo suo, cum signo circumcisionis, cum signo azymorum sic mansit: non est occisus Cain, non est occisus, habet signum suum. Maledictus est a terra, que aperuit os suum excipere sanguinem fratris eius de manu eius. Ille enim fudit sanguinem, non excepit: ille fudit, alia terra excepit: et ab ea terra que os aperuit et excepit, ille maledictus est: et ipsa terra que ore excepit sanguinem, Ecclesia est. Ab hac ergo ille maledictus est. Et ille sanguis clamat de terra ad me. De hac enim terra dixit Dominus, uox sanguinis fratris tui clamat ad me de terra . Clamat, inquit, ad me de terra. Clamat ad Dominum: sed surdus est qui sanguinem fudit, quia non bibit [3 1Kb] . Illi ergo ita sunt, tanquam Cain cum signo. Sacrificia uero que ibi fiebant, ablata sunt; et quod eis remansit ad signum Cain, iam perfectum  est, et nesciunt. Agnum occidunt, azyma comedunt: Pascha nostrum immolatus est Christus. Ecce agnosco agnum occisum, quia immolatus est Christus. Quid de azymis? Itaque, inquit, diem festum celebremus, non in fermento ueteri, neque in fermento malitie et malignitatis: ostendit quid sit uetus [1 1Kb] , uetus farina est, acuit: sed in azymis sinceritatis et ueritatis . In umbra remanserunt, solem glorie ferre non possunt: iam nos in luce sumus, tenemus corpus Christi, tenemus sanguinem Christi. Si habemus nouam uitam, cantemus canticum nouum, hymnum Deo nostro. Holocausta pro delicto non petisti: tunc dixi, Ecce uenio.

14. In capite libri scriptum est de me, ut faciam uoluntatem tuam: Deus meus, uolui, et legem tuam in medio cordis mei. Ecce ad membra respexit, ecce et ipse fecit uoluntatem Patris. Sed in quo capite libri scriptum est de illo? Fortasse in capite libri huius Psalmorum. Quid enim longe petamus, aut alios libros inquiramus? Ecce in capite libri huius Psalmorum, scriptum est, Beatus uir qui non abiit in consilio impiorum, et in uia peccatorum non stetit, et in cathedra pestilentiarum non sedit, sed in lege Domini uoluntas eius fuit: hoc est, Deus meus, uolui, et legem tuam in medio cordis mei: hoc est, et in lege eius meditabitur die ac nocte .

15. [uers. 10.] Bene nuntiaui iustitiam tuam in Ecclesia magna. Alloquitur membra sua, hortatur quod fecit, ut faciant. Annuntiauit, annuntiemus; passus est, compatiamur; glorificatus est, conglorificabimur. Annuntiaui iustitiam tuam in Ecclesia magna. Quam magna? Toto orbe terrarum. Quam magna? In omnibus gentibus. Quare in omnibus gentibus? Quia semen est Abrahe, in quo benedicentur omnes gentes . Quare in omnibus gentibus? Quia in omnem terram exiuit sonus eorum . In Ecclesia magna. Ecce labia mea non prohibebo, Domine tu cognouisti. Labia mea loquuntur, non ea prohibebo loqui. Sonant quidem labia mea ad aures hominum, sed tu cognouisti cor meum. Labia mea non prohibebo, Domine tu cognouisti. Aliud audit homo, aliud agnoscit Deus. Ne in labiis solis esset annuntiatio, et diceretur de nobis. Que dicunt uobis, facite, que autem faciunt, facere nolite : aut ipsi populo, laudanti Deum ore, non corde, diceretur, Populus hic labiis me honorat, cor autem eorum longe est a me : sona labiis, propinqua corde. Corde enim creditur ad iustitiam, ore autem confessio fit ad salutem . Qualis ille latro inuentus est, pendens in cruce cum Domino, agnoscens in cruce Dominum. Alii non cognouerunt miracula facientem, agnouit ille in ligno pendentem. Erat ille confixus omnibus membris; manus clauis inherebant, pedes transfixi erant, totum corpus adiungebatur ligno; corpus illud non uacabat ceteris membris, lingua uacabat et cor: corde credidit, ore confessus est. Memento mei, inquit, Domine,  cum ueneris in regnum tuum. Salutem suam longe futuram sperabat, et post longum tempus accipere contentus erat: in longum sperabat, dies non est dilatus. Ille dixit, Memento mei, cum ueneris in regnum tuum: ille respondit: Amen dico tibi, hodie mecum eris in paradiso. Hodie, inquit, mecum eris in paradiso . Paradisus habet ligna felicia: hodie mecum in ligno crucis, hodie mecum in ligno salutis.

16. Ecce labia mea non prohibebo, Domine, tu cognouisti: ne credat corde, et pre timore labia prohibeat annuntiare quod credidit. Sunt enim christiani, habent fidem in corde, et [1 1Kb] inter paganos amaros, misere urbanos, sordidos, infideles, ineptos, insultatores, si exagitari ceperint, quia christiani sunt; habent in corde fidem, et timent confiteri per labia, prohibent labia sua sonare quod norunt, sonare quod intus habent. Sed reprehendit hos Dominus, Qui me confusus fuerit coram hominibus, confundar de illo coram Patre meo , id est, non eum cognoscam: quia erubuit me confiteri coram hominibus, non eum confitebor coram Patre meo. Dicant ergo labia quod habet cor: hoc contra timorem [2 1Kb] . Habeat cor quod dicunt labia: hoc contra simulationem. Aliquando enim timor est, et non audes dicere quod nosti, quod credis: aliquando simulatio est, dicis, et non habes in corde. Consentiant labia tua cordi tuo. Querens pacem a Deo, tibi ipse esto pacatus: non sit inter [3 1Kb] os tuum et cor tuum mala rixa. Ecce labia mea non prohibebo, Domine, tu cognouisti. Quomodo ille? quid cognouit Dominus? Intus in corde, ubi non uidet homo. Ideo et ille, Credidi, inquit. Ecce cor habet, iam habet quod uideat Deus: non prohibeat labia sua. Non prohibet. Quid enim dicit? Propter quod locutus sum. Et quia locutus est quod credidit, querens quid retribuat Domino pro omnibus que retribuit ei, adiungit: Calicem salutaris accipiam, et nomen Domini inuocabo. Non exhorruit Dominum dicentem: Potestis bibere calicem quem ego bibiturus sum ? Confitetur enim per labia quod habebat in corde, peruenit ad passionem. Et quia peruenit ad passionem, hostis quid nocuit? Nempe pretiosa in conspectu Domini mors iustorum eius . Mortes in quas Pagani seuierunt, in illis hodie reficimur [4 1Kb] . Natalem martyrum celebramus, exempla martyrum nobis proponimus, attendimus fidem, quomodo inuenti, quomodo attracti, quomodo steterunt ante iudices. In Ecclesia catholica nichil habentes simulationis, compaginati iunctura unitatis, confessi  sunt Christum: caput quod precesserat, sicut membra, sequi concupierunt. Sed qui concupierunt [1 1Kb] ? In tormentis patientes, in confessione fideles, in sermone ueraces. Iaculabantur enim in ora interrogantium se sagittas Dei, et uulnerabant ad iram; multos uulnerauerunt et ad salutem. Hec omnia proponimus nobis, et intuemur illa, et optamus imitari. Hec sunt spectacula christiana, hec uidet desuper Deus, ad hec hortatur, ad hec adiuuat; his certaminibus premia proponit et donat. Ecce labia mea non prohibebo. uide ne timeas, et prohibeas labia tua. Domine, tu cognouisti: quia est et in corde quod sonat et in labiis.

17. [uers. 11.] Iustitiam meam non abscondi in corde meo. Quid est, iustitiam meam? Fidem meam: quia iustus ex fide uiuit . Ut puta, interrogat sub pena persecutor, quod eis licuit aliquando, Quid es? paganus, an christianus? Christianus. Ipsa est iustitia eius: credidit, ex fide uiuit. Non abscondit in corde suo iustitiam suam. Non dixit apud se: Credo quidem in Christum, sed huic persecutori meo seuienti et minanti non dicam quod credidi: nouit Deus meus intus in corde meo quia credo, ipse scit quia illi non renuntio. Ecce hoc dicis te intus habere in corde: in labiis quid? Non sum christianus? Contra cor tuum testimonium dicunt labia tua. Iustitiam meam non abscondi in corde meo.

18. ueritatem tuam et salutare tuum dixi. Christum tuum dixi, hoc est, ueritatem tuam et salutare tuum dixi. Unde ueritas Christus? Ego sum ueritas . Unde salutare ipsius Christus? Simeon agnouit infantem in manibus matris in templo, et dixit: Quoniam uiderunt oculi mei salutare tuum . Agnouit infantem senex, factus in puero puer, innouatus fide. Acceperat enim responsum, et hoc dixit: dixerat ei Dominus, quia non exiturus erat de hac uita, priusquam uideret salutare Dei. Hoc salutare Dei bonum est ut ostendatur hominibus: sed clament, Ostende nobis, Domine, misericordiam tuam, et salutare tuum da nobis . Salutare autem Dei in omnibus gentibus: quia cum dixisset quodam loco, Deus misereatur nobis, et benedicat nos, illuminet uultum suum super nos, ut cognoscamus in terra uiam tuam, adiecit: In omnibus gentibus salutare tuum. Primo dixit, Ut cognoscamus in terra uiam tuam, et secutus est: In omnibus gentibus salutare tuum . Quasi diceretur ei, Que est uia quam cupis agnoscere? Homines ad uiam ueniunt, numquid uia uenit ad homines? uia nostra uenit ad homines, inuenit errantes, uocauit ad se extra ambulantes [2 1Kb] . In me, inquit, ambulate, et non errabitis: Ego sum uia, et ueritas, et uita . Ne diceres, Ubi est uia Dei? ad quam regionem ibo? quem montem ascendam? quos campos inquiram? uiam Dei inquiris? Salutare Dei est uia Dei, et ubique hec est: quia in omnibus gentibus salutare  tuum. ueritatem tuam et salutare tuum dixi.

19. Non celaui misericordiam tuam et ueritatem tuam a congregatione multa. Ibi simus, in hoc corpore numeremur et nos, non celemus misericordiam Domini et ueritatem Domini. uis audire misericordiam Domini? Recede a peccatis, donabit peccata. uis audire ueritatem Domini? Tene iustitiam, coronabitur iustitia. Modo enim misericordia tibi predicatur, postea ueritas exhibebitur. Non enim sic est Deus misericors, ut iniustus sit; nec sic iustus, ut misericors non sit. Paruane misericordia tibi est? Non imputabit [1 1Kb] priora omnia: male uixisti usque in hodiernum diem, adhuc uiuis, bene uiue hodie, hanc misericordiam non celabis. Si hec est misericordia: que ueritas? Congregabuntur ante eum omnes gentes, et diuidet eas sicut pastor diuidit oues ab hedis; oues ponet ad dexteram, hedos ad sinistram. Ouibus quid? uenite, benedicti Patris mei, percipite regnum quod uobis paratum est. Hedis quid? Ite in ignem eternum . Ibi penitentie locus non est. Quia misericordiam Dei contempsisti, ueritatem senties: si autem non contempsisti misericordiam, ueritate gaudebis.

20. [uers. 12-14.] Tu autem, Domine, ne elonginquaueris misericordias tuas a me. Respexit ad membra [2 1Kb] saucia. Quia misericordiam tuam et ueritatem tuam non celaui a congregatione multa, ab Ecclesia unitatis orbis terrarum: attende membra saucia, attende delictores et peccatores, et noli remouere misericordias tuas. Misericordia tua et ueritas tua semper susceperunt me. Non auderem conuerti, nisi securus de remissione: non durarem perseuerare, nisi securus de promissione. Misericordia tua et ueritas tua semper susceperunt me. Attendo quia bonus es, attendo quia iustus es: amo bonum, timeo iustum. Amor et timor perducunt me: quia, misericordia et ueritas tua semper susceperunt me. Quare ipsa suscipiunt, et ab eis oculus auertendus non est? Quoniam circumdederunt me mala, quorum non est numerus. Quis numerat peccata? quis numerat iniquitates alienas et proprias? Sub quo cumulo gemebat qui dicebat: Ab occultis meis munda me, Domine, et ab alienis parce seruo tuo . Parua erant nostra, imponuntur aliena: timeo mihi, timeo bono fratri, tolero malum fratrem; et sub isto cumulo quid erimus, si cesset misericordia Dei? Tu autem, Domine, ne elonginquaueris: prope esto. Cui prope est Dominus? His qui obtriuerunt cor . Longe a superbis, prope ad humiles. Excelsus est enim Dominus, et humilia respicit. Sed non se putent latere qui superbi sunt: excelsa enim a longe cognoscit . Cognoscebat a longe iactantem se Phariseum, subueniebat de proximo confitenti Publicano . Iactabat ille merita sua, et tegebat uulnera sua: non iactabat ille merita, sed offerebat uulnera. Ad medicum uenerat, sciebat se languidum,  sciebat se sanandum: oculos ad celum leuare non audebat, pectus percutiebat: sibi non parcebat, ut ille parceret; se agnoscebat, ut ille ignosceret; se puniebat, ut ille liberaret. Tales hic uoces sunt; audiamus eas pie, et amemus pie: corde, lingua, omnibus medullis nostris hec dicamus. Nemo se iustum putet: uiuit qui loquitur; uiuit, et utinam uiuat! Adhuc hic uiuit, adhuc cum morte uiuit: et si spiritus uita est propter iustitiam, corpus tamen mortuum est propter peccatum . Et corpus quod corrumpitur aggrauat animam, et deprimit terrena inhabitatio sensum multa cogitantem . Pertinet ergo ad te clamare, pertinet gemere, pertinet confiteri, non te exaltare, non te iactare, non te tuis meritis gloriari: quia et si habes aliquid gaudendum, quid est quod non accepisti ? Quoniam circumdederunt me mala, quorum non est numerus.

21. Comprehenderunt me iniquitates mee, et non potui ut uiderem. Est aliquid quod uideamus: quid premit ut non uideamus? Nonne iniquitas? Oculum tuum, ne istam lucem uidere posses, premebat fortassis humor irruens, premebat fortasse fumus, puluis, aliquid iniectum; et leuare oculum saucium non poteras ad istam lucem: quid ergo, cor saucium leuabis ad Deum? Nonne prius sanandum est ut uideas? Nonne superbus inueniris, cum dicis: Primo uideam, et sic credam? Quis dicit? Quis enim uisurus dicit: uideam, et sic credam? Lucem ostensurus sum, imo uero ipsa se lux ostendere uult. Cui? Ceco non potest, non uidet. Unde non uidet? Grauato oculo multis peccatis. Quid enim ait? Comprehenderunt me iniquitates mee, et non potui ut uiderem. Remoueantur ergo iniquitates, dimittantur peccata, leuetur pondus ab oculo, sanetur quod saucium est, adhibeatur mordax preceptum quasi collyrium. Prius effice quod tibi precipitur: sana cor, munda cor, dilige inimicum tuum . Et quis diligit inimicum suum? Hoc iubet medicus; amarum est, sed salubre. Quid tibi faciam, inquit? Ita uexatus es, ut inde saneris. Et plus dicit: Sanato non erit onerosum, uoluptuose diliges inimicum sanatus; conare tu ut saneris. In tribulationibus, in angustiis, in tentationibus fortis esto, perdura: medici manus est, non latronis. Ecce, inquit, preceptis acceptis, et fide retenta, prius sicut iubes sanabo cor, ut dicis: sanato corde et mundato corde quid uidebo? Beati mundo corde, quoniam ipsi Deum uidebunt . Hoc modo, inquit, non possum. Comprehenderunt me iniquitates mee, et non potui ut uiderem.

22. Multiplicate sunt super capillos capitis mei. Capillos capitis ad numeri multitudinem reuocat. Quis numerat capillos capitis sui? Multo minus peccata, que excedunt numerum capillorum. Minuta uidentur, sed multa sunt. Precauisti magna; iam non facis adulterium, iam non facis homicidium, non rapis res alienas, non blasphemas, non dicis falsum testimonium: moles iste sunt peccatorum. Magna  precauisti, de minutis quid agis? An non times minuta? Proiecisti molem, uide ne arena obruaris. Multiplicate sunt super capillos capitis mei.

23. [uers. 14.] Et cor meum dereliquit me. Quid mirum est, si cor tuum desertum est a Deo tuo, quando seipsum deseruit? Quid est, Cor meum dereliquit me? Non est idoneum cor meum ad cognoscendum se. Hoc dixit, Cor meum dereliquit me: Corde meo Dominum uolo uidere, et non possum, pre multitudine peccatorum meorum: parum est, nec cor meum se comprehendit. Nemo enim se comprehendit, nemo de se presumat [1 1Kb] . Numquid comprehendit corde suo cor suum Petrus, qui dixit, Tecum usque ad mortem ero ? In corde erat presumptio falsa, in corde latebat timor uerus: et non erat idoneum cor ad comprehendendum cor. Cor egrotum latebat, sed medico patebat. Quod de illo pronuntiatum est, hoc impletum est. Nouerat in illo Deus quod in se ipse non nouerat; quia cor eius dereliquerat eum, cor eius latebat cor eius. Et cor meum dereliquit me. Quid ergo? quid clamamus? quid dicimus? Placeat tibi, Domine, eruere me: tanquam diceret, Si uis, potes me mundare . Placeat tibi eruere me, Domine, in adiuuandum mihi respice. Membra penitentia [2 1Kb] , membra in doloribus posita, membra sub ferramentis medici clamantia, sed sperantia. Domine, in adiuuandum mihi respice.

24. [uers. 15-17.] Confundantur, et reuereantur simul, qui querunt animam meam ut auferant eam. Quodam enim loco accusat, et dicit, Aspiciebam in dexteram, et uidebam, et non erat qui requireret animam meam. ; id est, non erat qui me imitaretur. Christus in passione loquitur: Et attendebam in dexteram, id est, non ad impios Iudeos, sed ad ipsam dexteram, ad ipsos Apostolos; et non erat qui requireret animam meam. Usque adeo non erat qui requireret animam meam, ut qui presumpserat negaret animam meam . Sed quia duobus modis queritur homo, aut quo fruaris, aut quem persequaris: ideo hic alios dicit, quos uult confundi et reuereri qui querunt animam suam. Sed ne sic intelligeres, quomodo cum queritur de nonnullis non querentibus animam suam [3 1Kb] ; ut auferant eam, inquit, id est, ad mortem querunt animam meam: adiecit, Confundantur et reuereantur. Et uere multi quesierunt animam ipsius, et confusi et reueriti sunt; quesierunt animam ipsius, et sicut illis uisum est, abstulerunt animam ipsius: sed ille potestatem habuit ponendi animam suam, et potestatem habuit recipiendi animam suam . Ergo illi gauisi sunt cum posuit, confusi sunt cum recepit. Confundantur,  et reuereantur simul, qui querunt animam meam ut auferant eam.

25. Conuertantur retrorsum, et reuereantur, qui uolunt mihi mala. Conuertantur retrorsum: nec hoc in malum accipiamus. Bene illis optat; et uox illius est qui dixit de cruce: Pater, ignosce illis, quia nesciunt quid faciunt . Quare illis ergo dicit, ut retrorsum redeant? Quia qui ante superbi erant ut caderent retro, humiles facti sunt ut resurgant. Quando enim ante sunt, precedere uolunt Dominum, meliores uolunt esse quam Dominus: si autem retro sunt, ipsum agnoscunt meliorem, ipsum priorem, se posteriores, ut ille precedat, illi sequantur. Proinde Petrum male sibi dantem consilium sic redarguit. Passurus enim Dominus erat pro salute nostra, et de ipsa passione que futura erant [1 1Kb] predicabat: et ait Petrus, Absit Domine; propitius tibi esto, non fiet hoc. Precedere uolebat Dominum, et consilium dare magistro. Dominus autem ut non eum faceret precedentem, sed sequentem, Redi, inquit, retro satanas . Ideo, inquit, satanas, quia uis antecedere eum quem debes sequi: si autem retro fueris, et secutus fueris, iam non satanas. Quid ergo? Super hanc petram edificabo Ecclesiam meam .

26. Conuertantur retrorsum et reuereantur, qui uolunt mihi mala. Maleuoli sunt, qui etiam cum benedicunt, quantum in corde eorum est maledicunt. Dicis alicui, Esto christianus: Sis christianus, sed tu [2 1Kb] . Bonam rem dixit, sed non illi imputatur quod dixit, sed quo animo dixit: quomodo imputatum est et Iudeis, quando ille ex ceco nato factus est uidens: cum eum premerent insultationibus et urgerent, ait illis, Numquid et uos discipuli eius uultis esse? Et illi maledixerunt ei. Hoc ait euangelista: Maledixerunt ei dicentes, Tu sis discipulus eius . Illis maledicentibus, Dominus benedixit: fecit quod illi dixerunt, retribuit autem illis quod maledixerunt. Conuertantur retrorsum, et reuercantur, qui uolunt mihi mala. Sunt autem alii non boni qui bona uolunt, et ipsi cauendi. Quomodo enim illi maledicunt, et dicunt bona nostra, sed malo animo; sic multi mala nostra bono animo. Hoc dico, Qui dixerit tibi, Tu sis christianus, bonum tuum dicit malo animo: qui autem dixerit tibi ita, Te melior nemo; si in factis [3 1Kb] malis, quoniam laudatur peccator in desideriis anime sue, et qui iniqua gerit benedicitur ; mala tua dicit laudans. Quomodo ille bona tua dicebat maledicens, sic iste mala tua benedicens: sed utrumque genus hostis fuge, utrumque caue. Ille seuit, iste blanditur; uterque malus: ille iracundus est, et iste in laude subdolus; ille reprehensor est, iste laudator: sed et ille in reprehensione inimicus est, et ille in laude subdolus. Caue utrumque, contra utrumque  ora. Qui enim orauit, Conuertantur retrorsum, et confundantur qui uolunt mihi mala, respexit ad aliud genus dolose maleuolum, et falso benedicum: Ferant confestim confusionem suam, qui dicunt mihi, Euge, euge. Laudant falso [1 1Kb] : Magnus uir, bonus uir, litteratus, doctus, sed quare christianus? Ea tua laudant, que nolles laudari: illud reprehendunt unde gaudes. Sed si forte dicis: Quid in me laudas, o homo, quia uir bonus, quia uir iustus sum? Si hoc putas, Christus me hoc fecit, ipsum lauda. At ille: Absit; noli tibi iniuriam facere, tu te ipse talem fecisti. Confundantur, qui dicunt mihi, Euge, euge. Et quid sequitur? Exsultent et iucundentur omnes qui te querunt, Domine. Non querunt me, sed querunt te: non mihi, Euge, euge dicunt; sed in te me gloriari uident [2 1Kb] , si quid habeo glorie. Qui enim gloriatur, in Domino glorietur . Exsultent et iucundentur omnes qui te querunt, Domine, et dicant semper: Magnificetur Dominus. Quia etsi ex peccatore fit iustus, da gloriam illi qui iustificat impium . Siue ergo peccator sit, laudetur qui ad indulgentiam uocat: siue quis iam ambulet in uia iustitie, laudetur qui ad coronam uocat. Semper magnificetur Dominus, ab his qui diligunt salutare tuum.

27. [uers. 18.] Ego autem: cui querebant mala. Ego autem: cuius animam querebant, ut auferrent eam. Sed conuerte te ad aliud genus hominum. Ego autem, cui dicebant; Euge, cuge, egenus et pauper sum. Non est quod in me meum [3 1Kb] laudetur. Discindat ille saccum meum, cooperiat me stola sua. uiuo enim iam non ego, uiuit autem in me Christus . Si uiuit in te Christus, et totum quod boni habes Christi est, totum quod habebis Christi est: tu per teipsum quid es? Ego egenus et pauper. Ego autem non diues, quia non sum superbus. Diues erat ille qui dicebat, Gratias tibi ago, Domine, quia non sum sicut ceteri homines: Publicanus autem erat pauper, qui dicebat, Domine, propitius esto mihi peccatori . Ille de saturitate ructabat, ille de fame plorabat. Egenus et pauper sum. Et quid facturus es, o egene et pauper? Mendica [4 1Kb] ante ianuam Dei; pulsa, et aperietur tibi. Ego autem egenus et pauper sum: Dominus curam habebit mei. Iacta in Dominum curam tuam, et spera in eum, et ipse faciet . Quid tibi curaturus es? quid tibi prouisurus? Habeat tui curam qui fecit te. Qui habuit tui curam antequam esses, quomodo non habebit curam cum iam hoc es quod uoluit ut esses? Iam enim fidelis es, iam ambulas in uia iustitie. Curam tui non habebit, qui facit solem suum oriri super bonos et malos, et pluit super iustos et iniustos ? te iam iustum ex fide uiuentem  negliget, deseret, dimittet? Imo uero et hic fouet, et hic adiuuat,  et hic necessaria subministrat, et noxia resecat. Dando consolatur ut permaneas, auferendo corripit ne pereas. Dominus curam habet tui, securus esto. Ille portat [1 1Kb] qui te fecit: ab artificis tui manu noli cadere: si cecideris a manu artificis, frangeris. Ut autem permaneas in manu artificis, bona uoluntas facit. Dic, Deus meus uoluit, et portabit ipse, et tenebit ipse. Iacta te in illum; noli putare inane esse, ut quasi precipiteris: non ita tibi uideatur. Ille dixit, Celum et terram ego impleo . Nusquam tibi deest: tu illi noli deesse, tu tibi noli deesse, Dominus curam habet mei.

28. Adiutor meus et protector meus tu es: Deus meus, ne tardaueris. Inuocat, implorat, timet ne deficiat: Ne tardaueris. Quid est, Ne tardaueris? Nisi breuiati essent dies illi, non fieret salua omnis caro : modo lectum est, de diebus tribulationum. Quasi enim unus homo rogat Deum, membra Christi, corpus Christi ubique diffusum, unus mendicus, unus pauper; quia et ille pauper, qui diues pauper factus est, de quo ait Apostolus: Cum diues esset, pauper factus est, ut ipsius paupertate uos ditaremini : ueros pauperes ditat, falsos diuites pauperat. Clamat ad eum: A finibus terre ad te clamaui, cum tederet animam meam . uenient dies tribulationum et maiorum tribulationum [2 1Kb] : uenient, sicut dicit Scriptura; et quantum accedunt dies, augentur tribulationes. Nemo sibi promittat quod Euangelium non promittit. Fratres mei, obsecro uos, attendite Scripturas nostras, si aliquid fefellerunt; si aliquid dixerunt, et aliter accidit quam dixerunt: necesse est, ut usque in finem sic fiant omnia, quemadmodum dixerunt. Non nobis promittunt Scripture nostre in hoc seculo, nisi tribulationes, pressuras, angustias, augmenta dolorum, abundantiam tentationum. Ad ista nos precipue paremus, ne imparati deficiamus. ue pregnantibus et mammantibus : modo audistis. Pregnantes sunt, qui spe intumescunt: mammantes autem, id est lactantes, qui iam adepti sunt quod concupierant. Etenim mulier pregnans in spe tumet filii, nondum uidet filium: que autem iam lactat, amplectitur quod sperabat. Ergo similitudinem, uerbi gratia, ponamus: Bona est ista uilla uicini: o si mea esset [3 1Kb] ; adiungerem illam, et facerem de isto fundo et de illo unitatem. Amat et auaritia unitatem: quod amat bonum est, sed ubi amandum sit, nescit. Ecce concupiuit uillam proximi; sed iste proximus diues est, non indigens, habens honorem, habens etiam potentiam, a cuius forte etiam potentia tibi metuendum sit, non de illius fundo aliquid sperandum: nichil sperans non concipit, non est pregnans anima. Si uero iuxta uicinus sit pauper, qui uel in necessitate positus est, ut possit uendere, uel premi potest, ut cogatur uendere, iniicitur oculus, speratur uilla: impregnata est anima, sperat se posse adipisci uillulam et possessionem uicini pauperis. Et cum patitur iste pauper necessitatem,  uenit ad ditiorem uicinum suum, cui forte obsequi solet, cui deferre, cui uenienti assurgere, quem inclinato capite salutare: Da mihi, rogo te; patior necessitatem, urgeor a creditore. Et ille: Non habeo modo in manibus. Si uellet uendere, haberet [1 1Kb] . Agnoscimus hoc: fuerunt in nobis, iam non sint in nobis. Nonne hesterno uiximus, et hodie uiuimus? Est corrigendi locus; nondum facta est illa disiunctio, aliorum ad dexteram, aliorum ad sinistram ; nondum apud inferos sumus, ubi diues ille fuit, sitiens et stillam desiderans : audiamus cum uiuimus, corrigamur. Non speremus res alienas, et impregnati tumeamus: nec perueniamus ad illas, et eas adipiscendo tanquam filios osculemur. ue enim pregnantibus et mammantibus illis diebus. Mutandum est cor, leuandum est cor, non hic habitandum corde: mala regio est. Sufficiat quod adhuc carne hic esse necesse est; quod non est necesse, non fiat: sufficiat diei malitia sua ; sursum corde habitemus. Si surrexistis cum Christo, dicit fidelibus, corpus et sanguinem Domini accipientibus dicit, Si resurrexistis cum Christo, que sursum sunt sapite, ubi Christus est in dextera Dei sedens; que sursum sunt querite, non que super terram. Mortui enim estis, et uita uestra abscondita est cum Christo in Deo . Non enim apparet quod uobis promissum est: et iam paratum est, sed non uidetis. Impregnari uis, hinc impregnare; ipsa sit spes tua: certus erit partus tuus, non erit abortiuus, non temporalis: amplecteris quod pepereris in eternum. Sic enim per Isaiam dicitur: Concepimus et parturiuimus spiritum salutis . Ergo  retro est, et non datur modo, sed dabitur. Quanta data sunt, fratres mei, quis illa numerat secundum Scripturas? Ibi scriptum est de Ecclesia, et uidetur quia est; ibi scriptum est de idolis quia non erunt, et uidetur quia non sunt; ibi scriptum est quia perdituri erant Iudei regnum, et uidetur, ibi scriptum est de hereticis, quia futuri erant, et uidetur: ibi scriptum est et de die iudicii; ibi scriptum est et de premio bonorum, et de pena malorum: in omnibus Deum fidelem inuenimus; in ultimo deficiet et fallet? Dominus curam habebit mei. Adiutor meus et protector meus tu es: Deus meus, ne tardaueris. Nisi minorarentur dies illi, nulla caro perduraret: sed propter electos breuiabuntur . Dies illi erunt tribulationis, sed non tam longi [2 1Kb] quam sperantur. Cito illi transibunt; requies ueniens non transibit. Quanquam longum, ferri debuit malum pro infinito bono.



IN PSALMUM XL ENARRATIO. SERMO AD PLEBEM  .

1. Quoniam solemnis dies Martyrum illuxit; propter gloriam passionis Christi imperatoris martyrum,  qui sibi non pepercit militibus imperans pugnam, sed prior pugnauit, prior uicit, ut pugnantes exemplo suo hortaretur, et maiestate sua adiuuaret, et promissione coronaret, audiamus aliquid in isto psalmo, quod pertineat ad eius passionem. Commendamus autem sepius, nec nos piget iterare quod uobis utile est retinere, Dominum nostrum Iesum Christum plerumque loqui ex se, id est ex persona sua, quod est caput nostrum; plerumque ex persona corporis sui, quod sumus nos et Ecclesia eius; sed ita quasi ex unius hominis ore [1 1Kb] sonare uerba, ut intelligamus caput et corpus in unitate integritatis consistere, nec separari ab inuicem; tanquam coniugium illud, de quo dictum est: Erunt duo in carne una . Si ergo agnoscimus duos in carne una, agnoscamus duos in uoce una. Primo quod legenti respondentes cantauimus, quanquam de medio Psalmo sit, hinc tamen sermonis ducamus exordium. Inimici mei dixerunt mala mihi: Quando morietur, et peribit nomen eius. Persona est hec Domini nostri Iesu Christi: sed uidete, si non ibi intelliguntur et membra. Dictum est et hoc, cum ipse Dominus noster hic in terra in carne ambularet. Cum enim uiderent multitudinem sequi auctoritatem eius, et diuinitatem et maiestatem miraculis presentatam [2 1Kb] ; cum hoc uiderent Iudei, de quibus ipse Dominus similitudinem posuit, quia dixerunt, Hic est heres; uenite occidamus eum, et nostra erit hereditas , dixerunt apud semetipsos, id est inter se, unde pontificis illius Caiphe uox est: uidetis quod turba multa eum sequitur, et seculum post illum abiit: si dimiserimus eum uiuere, uenient Romani, et tollent nobis et locum et gentem. Expedit ut unus moriatur homo, quam tota gens pereat. Euangelista autem uerba nescientis quid diceret, exposuit nobis, et ait: Hoc autem non a se dixit; sed cum esset pontifex prophetauit quia oportebat Iesum mori pro populo et gente . Tamen illi cum uiderent populum post illum ire, dixerunt, Quando morietur, et peribit nomen eius: id est, cum occiderimus eum, iam nomen eius non erit in terra, nec seducet aliquos mortuus; sed ipsa eius interfectione intelligent homines, quia hominem sequebantur, quia non erat in eo spes salutis; et deserent nomen eius, et non erit. Mortuus est; et non periit nomen eius, sed seminatum est nomen eius: mortuus est: sed granum fuit, quo mortificato seges continuo exsurgeret . Glorificato ergo Domino nostro Iesu Christo, ceperunt multo magis multoque numerosius credere in illum; et ceperunt membra eius audire quod caput audiebat. Iam ergo Domino nostro Iesu Christo in celo constituto, et ipso in nobis in terra laborante, dixerunt adhuc inimici eius: Quando morietur, et peribit nomen eius. Hinc enim persecutiones diabolus in Ecclesia concitauit ad perdendum nomen Christi. Nisi forte putatis, fratres, quia illi Pagani quando seuiebant in Christianos, non hoc sibi dicebant, delere  nomen Christi de terra. Ut moreretur iterum Christus non in capite, sed in corpore suo, occisi sunt et martyres. Ad multiplicandam Ecclesiam ualuit sanctus sanguis effusus, seminationi [1 1Kb] accessit et mors martyrum. Pretiosa in conspectu Domini mors iustorum eius . Multiplicati sunt magis magisque Christiani, et non est impletum quod dixerunt inimici, Quando morietur, et peribit nomen eius. Adhuc et modo dicitur. Sedent Pagani, et computant sibi annos,  audiunt fanaticos suos dicentes, Aliquando Christiani non erunt, et idola illa coli habent, quemadmodum antea colebantur, adhuc dicunt, Quando morietur, et peribit nomen eius. Bis uicti, uel tertio sapite: mortuus est Christus, non peribit nomen eius; mortui sunt martyres, multiplicata est magis Ecclesia, crescit per omnes gentes nomen Christi. Qui de morte sua et de resurrectione sua predixit, qui de mortibus Martyrum suorum et de corona predixit, ipse et de Ecclesia sua futura predixit: si uerum dixit bis, tertio mentitus est? uanum est ergo quod creditis contra illum; melius est ut credatis in illum, ut intelligatis super egenum et pauperem; quoniam pauper factus est, cum diues esset, ut ipsius, inquit, paupertate uos ditaremini . Nunc autem quia pauper factus est, contemnitur, et dicitur: Homo erat. Quid erat? Mortuus est, crucifixus est; hominem colitis, in hominem spem habetis, mortuum adoratis. Falleris. Intellige super egenum et pauperem, ut illius paupertate diues efficiaris. Quid est, Intellige super egenum et pauperem? Ut ipsum Christum egenum et pauperem accipias, dicentem in alio psalmo: Ego autem egenus et pauper sum, Dominus curam habet mei . Quid est intelligere super egenum et pauperem? Quia semetipsum exinaniuit, formam serui accipiens, in similitudine hominum factus, et habitu inuentus ut homo : diues apud Patrem, et pauper apud nos; diues in celo, pauper in terra; diues Deus, pauper homo. Hoc te ergo turbat, quod hominem uides, quod carnem intueris, quod mortem respicis, quod crucem irrides? hoc te turbat? Intellige super egenum et pauperem. Quid est hoc? Intellige, quia ubi tibi exposita est infirmitas, ibi latet diuinitas. Diues, quia sic est; pauper, quia iam tu sic eras. Sed tamen paupertas ipsius, diuitie nostre sunt: quomodo infirmitas ipsius fortitudo nostra est; quomodo stultum ipsius sapientia nostra est; quomodo mortalitas ipsius, immortalitas nostra est . Quid sit pauper, attende: non cum ex aliorum  paupertate metiaris. Implere uenit pauperes, qui pauper effectus est. Propterea aperi sinum fidei; suscipe pauperem [1 1Kb] , ne pauper remaneas.

2. [uers. 2.] Beatus qui intelligit super egenum et pauperem, in die mala liberabit eum Dominus. ueniet enim dies mala: uelis nolis, ueniet; dies iudicii aderit, mala dies, si non intellexeris super egenum et pauperem. Quod enim modo non uis credere, manifestum erit in fine. Sed non fugies, cum fuerit manifestum, quia non credis cum est occultum. Inuitaris ut quod non uides credas, ne cum uideris erubescas. Intellige ergo super egenum et pauperem, id est, super Christum; intellige in eo occultas diuitias, quem pauperem uides. In eo sunt enim omnes thesauri sapientie et scientie absconditi . Hinc enim te in die mala liberabit, ex eo quod Deus est: ex eo autem quod homo est, et illud quod in illo humanum erat resuscitauit, et in melius conuertit, in celum leuauit. Ille autem qui Deus est, qui unam personam habere in homine et cum homine uoluit, nec decrescere nec crescere potuit, nec mori nec resurgere. Mortuus est ex infirmitate hominis, ceterum Deus non moritur. Nam quod uerbum Dei non moritur, ne mireris, quando non moritur anima in martyre. Modo non audiebamus ipsum Dominum dicentem: Nolite timere eos qui corpus occidunt, animam autem non possunt occidere ? Ergo morientibus martyribus anime Martyrum mortue non sunt, et moriente Christo moriturum erat uerbum? Utique uerbum Dei multo amplius est quam anima hominis: quia anima hominis facta est a Deo; et si facta est a Deo, per uerbum facta est: quia omnia per ipsum facta sunt . Ergo nec moritur uerbum, cum non moriatur anima facta per uerbum. Sed quomodo recte dicimus, Mortuus est homo, etsi anima [2 1Kb] ipsius non moriatur; sic recte dicimus, Mortuus est Christus, etsi diuinitas eius non moriatur. Mortuus unde? Quia egenus et pauper. Non te perstringat mors ipsius, et auertat te a contuenda diuinitate. Beatus qui intelligit super egenum et pauperem. Respice et pauperes, egentes, esurientes et sitientes, peregrinantes, nudos, egrotos, in carcere constitutos; intellige et super talem pauperem, quia et si super talem intelligis, super illum intelligis qui dixit, Esuriui, sitiui, nudus, peregrinus, eger, in carcere fui . Ita in die maligna eruet te Dominus.

3. [uers. 3.] Et uide beatitudinem tuam. Dominus conseruet eum. Propheta bene optat homini intelligenti super egenum et pauperem. Ista optatio promissio est; securi exspectent qui hoc agunt. Dominus conseruet eum, et uiuificet eum. Quid est, conseruet eum, et uiuificet eum? Quo pertinet, uiuificet eum? Ad futuram uitam. uiuificatur enim qui mortuus erat. Numquid autem potest mortuus intelligere super egenum et pauperem? Sed uiuificationem nobis illam promittit, de qua dicit Apostolus: Corpus quidem mortuum est  propter peccatum, spiritus autem uita est propter iustitiam: si autem qui suscitauit Christum a mortuis habitat in uobis, qui suscitauit Christum a mortuis uiuificabit et mortalia corpora uestra propter inhabitantem Spiritum eius in uobis . Hec est ergo uiuificatio que promittitur intelligenti super egenum et pauperem. Sed quia dicit Apostolus ad Timotheum, Promissionem habens uite presentis et future ; ne putarent illi qui intelligunt super egenum et pauperem, recipiendos quidem se esse in celum, sed negligi in terra; et non sperarent nisi quod futurum est in eternum, quod autem ad presens est, putarent Deum non curare in sanctis et fidelibus suis; ubi dixit quod maxime exspectare debemus, Dominus conseruet eum, et uiuificet eum; respexit ad istam uitam, Et beatum, inquit, faciat eum in terra. Erige ergo oculos in hec promissa christiana fide: non te deserit Deus in terra, et aliquid promittit in celo. Multi enim mali christiani inspectores ephemeridarum [1 1Kb] , et inquisitores atque obseruatores temporum et dierum, cum ceperint ibi obiurgari a nobis, uel a quibusdam bonis melioribusque christianis, quare ista faciant, respondent: Hec propter tempus hoc necessaria sunt; christiani autem sumus propter uitam eternam; propterea in Christum credidimus, ut det nobis uitam eternam; nam uita ista temporalis in qua uersamur, ad curam ipsius non pertinet. Relinquitur, ut hoc breuiter dicant, ut propter uitam eternam Deus, et propter uitam presentem diabolus colatur. Respondet illis ipse Christus: Non potestis duobus dominis seruire . Et alium colis propter id quod exspectas in celo, et alium colis propter id quod exspectas in terra: quanto melius unum colis, qui fecit celum et terram? Qui curauit ut esset terra, imaginem suam negligit in terra? Ergo, Conseruet eum Dominus et uiuificet eum, intelligentem super egenum et pauperem. Insuper quamuis in eternum uiuificet, beatum faciat eum in terra.

4. Et non tradat eum in manus inimici eius. Inimicus ille diabolus est. Nemo attendat inimicum suum hominem, quando audit uerba ista. Iam forte de uicino suo cogitabat, de illo qui cum illo litem in foro habebat, de illo qui illi uult auferre possessionem, qui illum uult premere ut uendat illi domum suam. Nolite ista cogitare; sed illum inimicum cogitate, de quo dicit Dominus, Inimicus homo hoc fecit . Ipse est enim qui suggerit ut propter res terrenas colatur; quia non potest euertere nomen christianum inimicus iste: uidit enim se uictum fama et laudibus Christi, uidit in eo quod occidit martyres Christi, illos coronatos, et se triumphatum; et cepit non posse hoc persuadere hominibus, quod nichil sit Christus; et quia uituperando Christum, iam difficile decipit; laudando Christum, conatur decipere. Antea quid dicebat? Quem colitis? Iudeum mortuum, crucifixum, nullius momenti hominem, qui non potuit a se mortem depellere. Ubi in nomine eius uidit currere genus humanum,  uidit quia in nomine crucifixi templa subuertuntur, idola franguntur, sacrificia exstinguuntur; et hec omnia predicta in Prophetis attenduntur ab hominibus, admiratione stupentibus, et claudentibus iam cor aduersus uituperationem Christi [1 1Kb] ; induit se laudibus Christi, et cepit a fide alio modo deterrere. Magna lex est Christiana, potens illa lex, diuina, ineffabilis: sed quis illam implet? In nomine Saluatoris nostri conculcate leonem et draconem . Aperte reprehendendo fremebat leo, astute laudando insidiatur draco. ueniant ad fidem qui dubitabant: non dicant, Quis hoc implet? Si de uiribus suis presumunt, non implebunt. Presumendo de gratia Dei [2 1Kb] credant, presumendo ueniant, adiuuandi ueniant, non iudicandi. uiuunt omnes fideles in nomine Christi, quisque pro gradu suo implens precepta Christi, siue coniuges, siue celibes et uirgines, uiuunt quantum donat Dominus eis uiuere; neque de suis uiribus presumunt, sed nouerunt se in illo debere gloriari. Quid enim habes, quod non accepisti? Si autem accepisti, quid gloriaris quasi non acceperis ? Noli dicere mihi, Quis illud implet? Ille in me implet, qui uenit diues ad pauperem: pauper quidem ad pauperem, sed plenus ad inanem. Hec cogitans, quia intelligit super egenum et pauperem, et non aspernatur paupertatem Christi, intelligit diuitias Christi, fit beatus in terra: et non traditur in manus inimici sui, uolentis ei persuadere ut Deus colatur propter celestia, diabolus colatur propter terrena. Non tradat eum in manus inimici eius.

5. [uers. 4.] Dominus opem ferat illi. Sed ubi? Forte in celo, forte in uita eterna, ut restet colendum diabolum propter inopiam terrenam, propter necessitates huius uite? Absit. Promissionem habes uite presentis et future . Ille ad te uenit in terram, per quem factum est celum et terra. Denique attende quid dicat: Dominus opem ferat illi super lectum doloris eius. Lectus doloris infirmitas est carnis. Ne dicas, Non possum tenere et portare et frenare carnem meam: adiuuaris ut possis. Dominus opem ferat tibi super lectum doloris tui. Portabat te lectus, non tu portabas lectum; sed paralyticus intus eras: adest qui dicat tibi, Tolle grabatum tuum, et uade in domum tuam . Dominus opem ferat illi super lectum doloris eius. Et ad ipsum Dominum conuertit se, tanquam quereretur, Quare ergo cum opem ferat nobis Deus, tanta mala patimur in ista uita, tanta scandala, tantos labores, tantam inquietudinem carnis et seculi? conuertit se ad Deum, et tanquam consilium medicine eius nobis exponens: Totum stratum eius, inquit, uertisti in infirmitate eius. Quid est, Totum stratum eius uertisti in infirmitate eius? Per stratum intelligitur aliquid terrenum. Omnis anima infirma in hac uita querit sibi aliquid terrenum ubi requiescat; quoniam intentionem laboris et mentis extente in Deum difficile  potest perpetuo tolerare: aliquid sibi in terra conquirit ubi requiescat et quodammodo pausatione quadam recumbat, ueluti sunt ista que diligunt et innocentes. Neque enim de cupiditatibus malorum nunc loquendum est, quia multi acquiescunt in theatris, multi acquiescunt in circo, in amphitheatro, multi acquiescunt in alea; multi in luxuria popinarum, multi in libidine adulteriorum, multi in uiolentiis rapinarum, multi in dolo et insidiis fraudium: acquiescunt in his omnibus homines. Quid est, acquiescunt? Delectantur illic. Sed remoueamus hec omnia, ad innocentem hominem ueniamus: acquiescit in domo sua, in familia sua, in coniuge, in filiis, in paupertate, in prediolo suo, in nouella manibus suis consita, in edificio aliquo suo studio fabricato: acquiescunt innocentes in his. Sed tamen Deus uolens nos amorem non habere nisi uite eterne, et istis uelut innocentibus delectationibus miscet amaritudines; ut et in his patiamur tribulationes, et uniuersum stratum nostrum uertit in infirmitate nostra. Uniuersum stratum eius uertisti in infirmitate eius. Non ergo conqueratur, quando in his que innocenter habet, patitur aliquas tribulationes. Docetur amare meliora per amaritudinem inferiorum: ne uiator tendens ad patriam, stabulum amet pro domo sua. Uniuersum stratum eius uertisti in infirmitate eius.

6. [uers. 5.] Sed quare ista? Quia flagellat omnem filium quem recipit . Quare ista? Quia peccanti homini dictum est: In labore uultus tui edes panem tuum . Ergo quia correptiones istas, in quibus uniuersum stratum nostrum uertitur in infirmitate nostra, agnoscere debet homo propter peccata se pati; conuertat se, et dicat quod sequitur: Ego dixi: Domine, miserere mei; sana animam meam, quoniam peccaui tibi. O Domine, in tribulationibus me exerce [1 1Kb] : flagellandum iudicas omnem filium quem recepturus es, qui nec Unico pepercisti. Ille quidem sine peccato flagellatus est: ego autem dico, Miserere mei, sana animam meam, quoniam peccaui tibi. Si secatus est [2 1Kb] qui putredinem non habebat, si medicina ipsa nostra ignem medicinalem non respuit; impatienter ferre debemus urentem medicum et secantem, id est, omnibus tribulationibus nos exercentem, et a peccato sanantem? Plane committamus nos medici manui; non enim errat, ut sanum pro putri secet: nouit quod inspicit, nouit uitium, quia ipse fecit naturam; quid ipse condidit, quid de nostra cupiditate accessit, discernit. Scit se sano homini preceptum dedisse, ne languorem incurreret; dixisse in paradiso: Hoc manduca, et hoc noli . Non audiuit sanus medici preceptum, ut non caderet; audiat uel egrotus, ut surgat. Ego dixi: Domine, miserere mei; sana animam meam, quoniam peccaui tibi. In factis meis, in peccatis meis non accuso fortunam, non dico, Hoc mihi fecit fatum; non dico, Adulterum me fecit uenus, et latronem me fecit Mars, et auarum  me fecit Saturnus. Ego dixi: Domine miserere mei, sana animam meam, quoniam peccaui tibi. Numquid hoc Christus? numquid hoc caput illud nostrum sine peccato? numquid ille qui ea que non rapuit exsoluebat ? numquid ille solus in mortuis liber ? Liber enim in mortuis, quia sine peccato: quia omnis qui facit peccatum, seruus est peccati . Numquid ergo ipse? Imo ipse ex membris suis, quia uox membrorum ipsius uox ipsius; quia et uox capitis nostri uox nostra. In illo enim eramus, quando dixit: Tristis est anima mea usque ad mortem . Non enim timebat mori, qui uenerat mori; aut recusabat mori, qui potestatem habebat animam suam ponendi, et potestatem habebat iterum sumendi eam : sed loquebantur membra in capite, et loquebatur caput pro membris. In illo ergo uocem nostram inuenimus: Sana animam meam, quoniam peccaui tibi. In illo enim eramus, cum dixit: Deus meus, Deus meus, utquid me dereliquisti ? In ipso enim psalmo ubi in capite hic uersus est, consequenter dicitur: uerba delictorum meorum . Quorum delictorum in illo, nisi quia uetus homo noster simul crucifixus est cum illo, ut euacuaretur corpus peccati, et ultra non seruiamus peccato ? Ad illum et in illo dicamus: Ego dixi: Domine, miserere mei; sana animam meam, quoniam peccaui tibi.

7. [uers. 6] Inimici mei dixerunt mala mihi: Quando morietur, et peribit nomen eius. Iam ista diximus, et hinc cepimus; et ut alia dicamus, non opus est iterare, quod tam recenti sermone impressum est auribus et cordibus uestris.

8. [uers. 7.] Et ingrediebantur ut uiderent. Quod passus est Christus, patitur et Ecclesia; quod passum est caput, patiuntur et membra. Numquid enim seruus est maior Domino suo, aut discipulus super magistrum? Si me, inquit, persecuti sunt, et uos persequentur. Si patrem familias Beelzebub uocauerunt, quanto magis domesticos eius ? Ingrediebantur ut uiderent. Iudas ille ad caput nostrum [1 1Kb] erat, ad caput nostrum ingrediebatur ut uideret, id est ut exploraret: non ut haberet quod crederet, sed ut inueniret quod proderet. Ecce ingrediebatur ille ut uideret, et hoc exemplum in capite nostro propositum est. Quid illa membra post assumptionem capitis nostri? Nonne dicit apostolus Paulus: Propter subintroductos falsos fratres, qui subintroierunt proscultare libertatem nostram ? Ergo et isti ingrediebantur ut uiderent, sunt enim hypocrite, simulatores mali adiungentes se ficta caritate, captantes omnes motus, omnia uerba sanctorum, in omnibus laqueos inquirentes. Et quid illis fit? uidete quid sequitur: uana locutum est cor eorum: id est, loquuntur quasi ficta dilectione; uanum est quod loquuntur, uerum non est, solidum non est. Et quia captant unde inueniant accusationem, quid ait? Congregauerunt iniquitatem sibi. Parantes enim calumnias inimici, quasi magni sibi uidentur, quia habent quod accusent. Sibi congregauerunt  iniquitatem. Sibi, inquit, non mihi. Quomodo Iudas sibi, non Christo, sic et simulatores Ecclesie sibi, non nobis: quia de illis et alibi dicitur: Et mentita est iniquitas sibi . Congregauerunt iniquitatem sibi. Et quia intrauerunt ut uiderent, Egrediebantur foras, et loquebantur. Ille qui intrauit ut uideret, egrediebatur foras et loquebatur. Utinam intus esset, et uera loqueretur! non exiret foras ubi falsa loquitur. Traditor et persecutor est, egressus foras loquitur. Si ad membra Christi pertines, ueni intro, here capiti [1 1Kb] . Tolera zizania si triticum es; tolera paleam, si frumentum es ; tolera pisces malos intra retia, si piscis bonus es. Quare ante tempus uentilationis auolasti? Quare ante tempus messis etiam frumenta eradicasti tecum? Quare antequam ad littus uenires, retia disrupisti? Egrediebantur foras, et loquebantur.

9. [uers. 8.] In idipsum aduersum me susurrabant omnes inimici mei. Aduersum me omnes in idipsum: quanto melius mecum in idipsum? Quid est, aduersum me in idipsum? Uno consilio, una conspiratione. Christus ergo loquitur eis: Consentitis aduersum me, consentite mihi: quid aduersum me? quare non mecum? Idipsum si semper haberetis, non uos in schismata diuideretis. Apostolus enim dicit: Obsecro uos, fratres, ut idipsum dicatis omnes, et non sint in uobis schismata . In idipsum aduersus me susurrabant omnes inimici mei: aduersum me cogitabant mala mihi. Sibi potius, quia congregauerunt iniquitatem sibi: sed ideo mihi, quia ex animo suo pendendi sunt. Non enim quia nichil facere potuerunt, nichil facere uoluerunt. Nam et diabolus Christum exstinguere concupiuit, et Iudas Christum occidere uoluit; occiso autem Christo et resurgente, nos uiuificati sumus: diabolo tamen et Iude merces male uoluntatis redditur, non nostre salutis. Nam ut noueritis ex animo quemque pendendum ad retributionem uel premii uel pene, inuenimus homines bonum dixisse cuidam, et tale bonum quale nos optamus, et tamen maledicos appellatos. Quando a ceco illo quondam, iam illuminato et corpore et corde, conuincebantur Iudei [2 1Kb] , uidentes corpore, ceci corde: ait illis idem iam uidens: Numquid et uos discipuli eius uultis esse? Et illi, inquit Euangelium, maledixerunt ei dicentes: Tu sis discipulus eius . Hoc nobis omnibus eueniat, quod illi maledicendo dixerunt. Maledictio ista appellata est ex maleuolo errore dicentium, non ex aliquo malo uerborum: quo animo dixerint, non quid dixerint attendit, qui eos maledixisse narrauit. Aduersum me cogitabant mala mihi. Et que mala Christo, que mala martyribus? Omnia in bonum uertit Deus.

10. [uers. 9.] uerbum iniquum disposuerunt aduersus me. Quale uerbum iniquum? Ipsum caput attende: Occidamus eum, et nostra erit hereditas . Stulti! quomodo uestra erit hereditas? quia occidistis eum? Ecce et occidistis eum, et uestra non erit hereditas. Numquid qui dormit non adiiciet ut resurgat? Quando uos exsultastis occidisse eum, ille dormiuit: dicit enim et in alio psalmo, Ego dormiui. Illi seuierunt, et occidere uoluerunt: Ego dormiui. Nam si noluissem, nec dormissem. Ego dormiui: quia potestatem habeo ponendi animam meam, et potestatem habeo iterum sumendi eam . Ego dormiui, et somnum cepi, et exsurrexi . Seuiant ergo Iudei, terra tradatur in manus impii , caro permittatur manibus persequentium, suspendant in ligno, clauis transfigant, laneca perfodiant: Numquid qui dormit non adiiciet ut resurgat? Utquid dormiuit? Quia Adam forma erat futuri : et Adam dormiuit, quando de latere eius Eua facta est . Adam in figura Christi, Eua in figura Ecclesie: unde est appellata mater uiuorum. Quando fabricata est Eua? Dum dormiret Adam. Quando de latere Christi sacramenta Ecclesie profluxerunt? Cum dormiret in cruce. Numquid qui dormit non adiiciet ut resurgat?

11. [uers. 10.] Et unde dormiuit? Ex illo qui ingressus est ut uideret, et congregauit iniquitatem sibi. Etenim homo pacis mee, in quem speraui, qui edebat panes meos, ampliauit super me calcaneum. Erexit super me pedem: conculcare me uoluit. Quis est iste homo pacis ipsius? Iudas. Et in illum Christus sperauit, quia dixit, In quem speraui? Nonne illum ab initio nouerat? nonne antequam nasceretur futurum sciebat? nonne omnibus discipulis suis dixerat, Ego uos duodecim elegi, et unus ex uobis diabolus est ? Quomodo ergo in illum sperauit, nisi quia in membris suis ipse est, et quod multi fideles de Iuda sperauerunt, hoc in se transfigurauit Dominus? Quando enim uidebant Iudam multi qui crediderant in Christum, ambulare inter duodecim discipulos, sperabant in illum aliqui; quia talis erat, quales et ceteri: Christus autem quia in membris suis erat hoc sperantibus, quomodo in illis est esurientibus et sitientibus; quomodo dixit Esuriui, sic dixit Speraui. Proinde si sic illi dicamus, Domine, quando sperasti? quomodo illi dictum est, Domine, quando esuristi? Quomodo nobis ibi dixit, Cum uni ex minimis meis fecistis, mihi fecistis ; sic potest dicere: Cum unus ex minimis meis sperauit, ego speraui. In quem speraui? Homo pacis mee, in quem speraui, qui edebat panes meos. Quomodo ipsum ostendit in passione, de istis uerbis prophetie? Per buccellam illum designauit , ut appareret de illo dictum, Qui edebat panes meos. Rursus quando uenit ut traderet eum, osculum illi dedit , ut appareret de illo dictum, Homo pacis mee.

12. [uers. 11.] Tu autem, Domine, miserere mei. Hoc ex forma serui, hoc ex forma [1 1Kb] inopis et pauperis. Beatus enim qui intelligit super egenum et pauperem. Miserere mei, et resuscita me, et reddam illis. uidete quando dictum est, iam factum est. Occiderunt enim  Christum Iudei, ne perderent locum : illo occiso perdiderunt locum; eradicati a regno [1 1Kb] , dispersi sunt. Suscitatus reddidit illis tribulationem: reddidit ad admonitionem, nondum ad damnationem. Ciuitas enim illa in qua fremuit populus, tanquam leo rapiens et rugiens, exclamans, Crucifige, crucifige , eradicatis inde Iudeis, Christianos habet, a Iudeo nullo inhabitatur. Plantata est ibi Ecclesia Christi, unde eradicate sunt spine Synagoge. Proinde uere ignis eorum exarsit, sicut in spinis : Dominus autem tanquam lignum uiride erat. Hoc ipse ait, quando plangebant quedam mulieres ueluti moriturum Christum, Nolite flere super me, sed super uos ipsas flete, et super filios uestros: ex hoc predicens, Suscita me, et reddam illis. Si enim in uiridi ligno hec faciunt, in arido quid fiet ? Quando possit uiride lignum consumi ab igne spinarum? Exarserunt enim uelut ignis in spinis. Ignis spinas consumit, et cuicumque uiridi ligno adhibetur, difficile accenditur, humor enim ligni resistit flamme lente et marcide, tamen idonee ad consumendas spinas. Et suscita me, et reddam illis. Ne forte sane, fratres, minus potentem Filium, quam Patrem putetis, ex eo quia dixit, Suscita me, quod ipse se suscitare non possit. Hoc enim suscitauit quod mori poterat: id est, caro mortua est, caro suscitata est. Ne tamen putetis, quia Deus Pater Christi potuit suscitare Christum, id est carnem Filii sui; et ipse Christus, cum uerbum sit Dei equale Patri, non poterat carnem suam suscitare: audite ex Euangelio, Soluite templum hoc, et in triduo suscitabo illud. Hoc autem Euangelista, ne etiam inde dubitaremus. dicebat, inquit, de templo corporis sui , et resuscita me, et reddam illis.

13. [uers. 12.] In hoc cognoui quoniam uoluisti me, quoniam non gaudebit inimicus meus super me. Quia gauisi sunt Iudei, quando uiderunt Christum crucifixum; implesse se arbitrati sunt uoluntatem nocendi: effectum fructum seuitie sue uiderunt Christum in cruce pendentem; agitauerunt caput, Si Filius Dei est, descendat de cruce . Non descendebat qui poterat: non potentiam [2 1Kb] demonstrabat, sed patientiam docebat. Si enim hec illis dicentibus de cruce descenderet, quasi insultantibus cessisse uideretur, et uictus opprobria tolerare non potuisse crederetur: magis mansit in cruce illis insultantibus, fixus illis nutantibus. Ideo enim et caput agitabant, quia uero capiti non inherebant. Docuit nos plane ille patientiam. Nam quod est fortius fecit, qui noluit facere quod Iudei prouocabant. Multo est enim potentius de sepulcro surgere, quam de cruce descendere. Quoniam non gaudebit inimicus meus super me. Gauisi sunt ergo tunc: resurrexit Christus, glorificatus est Christus. uident modo in nomine ipsius conuerti genus humanum, modo insultent, modo caput agitent: imo iam caput figant; aut si agitant caput, stupendo et mirando agitent. Modo enim dicunt:  Numquid forte ille est quem dixerunt Moyses et Prophete? De illo enim dixerunt: Sicut ouis ad immolandum ductus est, et sicut agnus coram tondente se sine uoce, sic non aperuit os suum: uulneribus eius sanati sumus . uidemus enim, quia crucifixus iste ducit post se genus humanum; et sine causa dixerunt patres nostri: Occidamus eum, ne seculum post illum pergat . Forte non post eum pergeret, si non esset occisus. In hoc cognoui quoniam uoluisti me, quoniam non gaudebit inimicus meus super me.

14. [uers. 13, 14.] Me autem propter innocentiam meam suscepisti. uere innocentiam: integritatem sine peccato, redditionem sine debito, flagellum sine merito. Propter innocentiam meam suscepisti me, et confirmasti me in conspectu tuo in eternum. Confirmasti me in eternum, infirmasti ad tempus: confirmasti in conspectu tuo, infirmasti in conspectu hominum. Quid ergo? Laudes illi, gloria illi. Benedictus Dominus Deus Isrel. Ille est enim Deus Isrel, Deus noster, Deus Iacob, Deus minoris filii, Deus minoris populi. Nemo dicat: De Iudeis hoc dixit, non sum ego Isrel. Magis Iudei non sunt Isrel. Maior enim filius, ipse est maior populus reprobatus; minor, populus dilectus. Maior seruiet minori , modo impletum est: modo, fratres, nobis seruiunt Iudei, tanquam capsarii nostri sunt, studentibus nobis codices portant. Audite in quo nobis Iudei seruiunt, et non sine causa. Cain ille frater maior, qui occidit minorem fratrem, accepit signum ne occideretur, id est, ut maneat ipse populus . Apud illos sunt Prophete et Lex; in qua Lege et in quibus Prophetis Christus predicatus est. Quando agimus cum Paganis, et ostendimus hoc euenire modo in Ecclesia Christi, quod ante predictum est de nomine Christi, de capite et corpore Christi, ne putent nos finxisse illas predictiones, et ex his rebus que acciderunt, quasi future essent, nos conscripsisse, proferimus codices Iudeorum. Nempe Iudei inimici nostri sunt, de chartis inimici conuincitur aduersarius. Omnia ergo Dominus distribuit, omnia pro salute nostra ordinauit. Predixit ante nos, impleuit hoc tempore [1 1Kb] nostro, et que nondum impleuit, impleturus est. Itaque tenemus redditorem, ut credamus debitorem: quia et illa que nondum dedit, dabit; sicut ea que nondum dederat, dedit. Si quis probare uult ubi sint scripta, legat Moysen et Prophetas. Si aliquis perstrepit inimicus, et dicit, uos uobis prophetias finxistis; proferantur codices Iudeorum, quia maior seruiet minori. Ibi legant ista predicta, que modo uidemus impleta, et dicamus omnes: Benedictus Dominus Deus Isrel, a seculo et in seculum: et dicet omnis populus, Fiat, fiat.



IN PSALMUM XLI ENARRATIO. SERMO AD PLEBEM.


1. [uers. 1-3.] Olim est ut desiderat anima nostra in uerbo Dei gaudere uobiscum, et in illo uos salutare, qui est nostrum adiutorium et salutare. Quod ergo Dominus dat, audite per nos, et in illo exsultate nobiscum in sermone eius, et in ueritate et in caritate eius. Psalmum enim suscepimus, de quo loquendum est uobis, congruum desiderio uestro [1 1Kb] . Cepit enim ipse psalmus a sancto quodam desiderio, et ait qui sic cantat: Quemadmodum desiderat ceruus ad fontes aquarum, ita desiderat anima mea ad te, Deus. Quis ergo est qui hoc dicit? Si uolumus, nos sumus. Et quid queras extra quisnam sit, cum in tua potestate sit esse quod queris? Tamen non unus homo est, sed unum corpus est: corpus autem Christi Ecclesia est . Nec in omnibus qui intrant Ecclesiam, inuenitur tale desiderium: sed tamen quicumque suauitatem Domini gustauerunt, et quod eis sapit agnoscunt in Cantico, non putent se solos esse; sed talia semina sparsa credant in agro dominico, toto orbe terrarum, et cuiusdam unitatis christiane esse uocem hanc: Quemadmodum desiderat ceruus ad fontes aquarum, sic desiderat anima mea ad te, Deus. Et quidem non male intelligitur uox esse eorum qui, cum sint catechumeni, ad gratiam sancti lauacri festinant. Unde et solemniter cantatur hic psalmus, ut ita desiderent fontem remissionis peccatorum, quemadmodum desiderat ceruus ad fontes aquarum. Sit hoc, habeatque locum intellectus iste in Ecclesia et ueracem et solemnem. uerumtamen, fratres, uidetur mihi etiam in Baptismate fidelibus nondum esse satiatum tale desiderium: sed fortassis, si norunt ubi peregrinentur, et quo eis transeundum sit, etiam ardentius inflammantur.

2. Denique titulus eius est: In finem, in intellectum [2 1Kb] filiis Core, Psalmus. Filios Core inuenimus et in aliis Psalmorum titulis , et iam tractasse nos meminimus, et locutos esse quid sibi hoc nomen uelit: ita tamen nunc commemorandus est iste titulus, ut non nobis quasi preiudicet quod iam diximus, ut deinceps non dicamus: non enim ubicumque diximus, omnes adfuerunt. Core aliquis homo fuerit, sicut fuit, habueritque filios qui appellarentur filii Core : nos tamen arcanum sacramenti scrutemur, ut nomen hoc mysterium, quo grauidum est, pariat. Magni enim sacramenti res est, ut Christiani appellentur filii Core. Unde filii Core? Filii sponsi, filii Christi. Dicti sunt enim Christiani, filii sponsi . Quare ergo Core Christus? Quia Core interpretatur Caluaria. Multo remotius est hoc. Querebam quare Core Christus: intentius quero quare Christus ad Caluariam pertinere uideatur. Nonne iam occurrit in loco Caluarie crucifixus ? Occurrit omnino. Ergo filii  sponsi, filii passionis illius, filii redempti sanguine illius, filii crucis illius, portantes in fronte quod inimici in Caluarie loco fixerunt, appellantur filii Core: illis cantatur iste psalmus in intellectum. Intellectu itaque excitemur [1 1Kb] ; et si nobis cantatur, intelligamus. Quid intellecturi sumus? in quem intellectum psalmus iste cantatur? Audeo dicere: inuisibilia enim eius a creatura mundi per ea que facta sunt intellecta conspiciuntur . Eia, fratres, auiditatem meam capite, desiderium hoc mecum [2 1Kb] communicate: simul amemus, simul in hac siti exardescamus, simul ad fontem intelligendi curramus. Desideremus ergo uelut ceruus fontem, excepto illo fonte quem propter remissionem peccatorum desiderant baptizandi, et iam baptizati desideremus illum fontem, de quo Scriptura alia dicit: Quoniam apud te est fons uite. Ipse enim fons et lumen est: quoniam in lumine tuo uidebimus lumen . Si et fons est, et lumen est; merito et intellectus est, quia et satiat animam auidam sciendi; et omnis qui intelligit, luce quadam non corporali, non carnali, non exteriore, sed interiore illustratur. Est ergo, fratres, quedam lux intus, quam non habent qui non intelligunt. Unde iam eos qui desiderant hunc fontem uite, et inde aliquid carpunt, alloquitur Apostolus obsecrans, et dicit: Ut iam non ambuletis sicut et Gentes ambulant in uanitate mentis sue, obscurati intelligentia, alienati a uita Dei per ignorantiam que est in illis, propter cecitatem cordis ipsorum . Si ergo illi obscurati sunt intelligentia, id est, quia non intelligunt, obscurantur; ergo qui intelligunt illuminantur. Curre ad fontes, desidera aquarum fontes. Apud Deum est fons uite et insiccabilis fons: in illius luce lumen inobscurabile. Lumen hoc desidera, quemdam fontem, quoddam lumen quale non norunt oculi tui; cui lumini uidendo oculus interior preparatur, cui fonti hauriendo sitis interior inardescit. Curre ad fontem, desidera fontem: sed noli utcumque, noli ut qualecumque animal currere; ut ceruus curre. Quid est, ut ceruus? Non sit tarditas in currendo, impigre curre, impigre desidera fontem. Inuenimus enim insigne uelocitatis in ceruo.

3. Sed forte non hoc Scriptura solum nos in ceruo considerare uoluit, sed et aliud. Audi quid aliud est in ceruo. Serpentes necat, et post serpentium interemptionem maiori siti inardescit, peremptis serpentibus ad fontes acrius currit. Serpentes uitia tua sunt: consume serpentes iniquitatis, tunc amplius desiderabis fontem ueritatis. Auaritia forte in te tenebrosum aliquid sibilat, et sibilat aduersus uerbum Dei, sibilat aduersus preceptum Dei: et quia tibi dicitur, Contemne aliquid, ne facias iniquitatem; si mauis facere iniquitatem, quam aliquod commodum temporale contemnere, morderi eligis a serpente, quam perimere serpentem. Cum ergo adhuc faueas uitio tuo, cupiditati tue, auaritie tue, serpenti tuo; quando in te inuenio tale desiderium, quo curras ad fontem  aquarum? quando concupiscis fontem sapientie, cum adhuc labores in ueneno malitie? Interfice in te quidquid contrarium est ueritati: et cum te uideris tanquam uacare a cupiditatibus peruersis, noli remanere quasi non sit quod desideres. Est enim aliquid, quo te tollas; si iam egisti in te, ut non sit impeditor contra te. Dicturus enim es forte iam mihi, si ceruus es: Deus nouit non me iam auarum, non me iam cuiusquam rem concupiscere, non adulterii cupiditate flagrare, non cuiusquam odio inuidiaque tabescere, et cetera huiusmodi; dicturus es, Non habeo hec: et queris forte unde delecteris. Desidera unde delecteris; desidera ad fontes aquarum: habet Deus unde te reficiat, et impleat uenientem ad se, et sitientem post interemptionem serpentium, tanquam uelocem ceruum.

4. Est aliud quod animaduertas in ceruo. Traduntur cerui, et a quibusdam etiam uisi sunt; non enim de illis tale aliquid scriberetur, nisi antea uideretur: dicuntur ergo cerui uel quando in agmine suo ambulant, uel quando natando alias terrarum partes petunt, onera capitum suorum super se inuicem ponere, ita ut unus precedat, et sequantur qui supra eum capita ponant, et supra illos alii consequentes, et deinde alii, donec agmen finiatur: ille autem unus qui pondus capitis in primatu portabat, fatigatus redit ad posteriora, ut alius ei succedat, qui portet quod ille portabat, atque ille fatigationem suam recreet posito capite, sicut et ceteri ponebant: ita uicissim portando quod graue est, et uiam peragunt, et inuicem se non deserunt. Nonne quosdam ceruos alloquitur Apostolus, dicens: Inuicem onera uestra portate, et sic adimplebitis legem Christi ?

5. Talis ergo ceruus in fide constitutus, nondum uidens quod credit, cupiens intelligere quod diligit, patitur et contrarios non ceruos [1 1Kb] , obscuratos intelligentia, in tenebris interioribus constitutos, uitiorum cupiditate cecatos; insuper insultantes et dicentes homini credenti, et quod credit non ostendenti: Ubi est Deus tuus? Quid ergo iste ceruus fecerit contra hec uerba, audiamus, ut et ipsi, si possumus, faciamus. Primo expressit sitim suam: Quemadmodum, inquit, ceruus desiderat ad fontes aquarum, ita desiderat anima mea ad te, Deus. Quid si ceruus ad fontes aquarum lauandi causa desiderat? Utrum ergo bibendi an lauandi causa, nescimus. Audi quid sequitur, et noli querere: Sitiuit anima mea ad Deum uiuum. Quod dico, Quemadmodum ceruus desiderat ad fontes aquarum, ita desiderat anima ad te, Deus, hoc dico, Sitiui anima mea ad Deum uiuum. Quid sitiuit? Quando ueniam et apparebo ante faciem Dei. Hoc est quod sitio, uenire et apparere. Sitio in peregrinatione, sitio in cursu: satiabor in aduentu. Sed quando ueniam? Et quod citius est Deo, tardum est desiderio. Quando ueniam et apparebo ante faciem Dei? Ex illo desiderio est et hoc, ex quo clamatur alibi: Unam petii a Domino, hanc requiram, ut inhabitem in domo Domini per  omnes dies uite mee. Quare hoc? Ut contempler, inquit, delectationem Domini . Quando ueniam et apparebo ante faciem Domini?

6. [uers. 4.] Interim dum moditor, dum curro, dum in uia sum, antequam ueniam, antequam appaream, Fuerunt mihi lacryme mee panis die ac nocte, cum dicitur mihi per singulos dies: Ubi est Deus tuus? Fuerunt mihi, inquit, lacryme mee, non amaritudo, sed panis. Suaues erant mihi ipse lacryme: sitiens illum fontem, quia bibere nondum poteram, auidius meas lacrymas manducabam. Non enim dixit, Facte sunt mihi lacryme mee potus, ne ipsas desiderasse uideretur sicut fontes aquarum: sed seruata illa siti, qua inardesco, qua rapior ad fontes aquarum, panis mihi facte sunt lacryme mee, dum differor. Et utique manducando lacrymas suas, sine dubio plus sitit ad fontes. Die quippe ac nocte facte sunt mihi lacryme mee panis. Cibum istum qui panis dicitur, die comedunt homines, nocte dormiunt: panis autem lacrymarum et die et nocte comeditur; siue totum tempus accipias diem et noctem; siue diem intelligas pro huius seculi prosperitate, noctem uero pro huius seculi aduersitate. Siue, inquit, in prosperis rebus seculi, siue in aduersis rebus seculi, ego desiderii mei lacrymas fundo, ego desiderii mei auiditatem non desero: et cum in mundo bene est, mihi male est, antequam apparebo ante faciem Dei. Quid ergo dici [1 1Kb] quasi gratulari me cogis, si aliqua huius seculi prosperitas arriserit? nonne deceptoria est? nonne fluxa, caduca, mortalis? nonne temporalis, uolatica, transitoria? nonne plus habet deceptionis quam delectationis? Cur ergo non et in ipsa fiant mihi lacryme mee panis? Siquidem et cum felicitas seculi circumfulget, quamdiu sumus in corpore, peregrinamur a Domino ; et dicitur mihi quotidie: Ubi est Deus tuus? Quia paganus si hoc mihi dixerit, non illi et ego possum dicere: Ubi est Deus tuus? Deum quippe suum digito ostendit. Intendit enim digitum ad aliquem lapidem, et dicit: Ecce est Deus meus. Ubi est Deus tuus? Cum lapidem irrisero, et erubuerit qui demonstrauit, tollit oculum a lapide, suspicit celum, et forte in solem digitum intendens, iterum dicit: Ecce Deus meus. Ubi est Deus tuus? Inuenit ille quod ostenderet oculis carnis: ego autem non quasi non habeam quem ostendam, sed non habet ille oculos quibus ostendam. Potuit enim ille oculis corporis mei ostendere Deum suum solem: quibus ego oculis ostendam solis creatorem?

7. uerumtamen audiendo quotidie, Ubi est Deus tuus? et in lacrymis meis quotidianis pastus, die ac nocte meditatus sum quod audiui, Ubi est Deus tuus? quesiui etiam ego ipse Deum meum, ut si possem, non tantum crederem, sed aliquid et uiderem. uideo enim que fecerit Deus meus, non autem uideo ipsum Deum meum qui fecit hec. Sed quoniam sicut ceruus desidero ad fontes aquarum, et est apud eum fons uite, et in intellectum scriptus est Psalmus filiis Core, et inuisibilia Dei per ea que facta sunt intellecta conspiciuntur;  quid agam, ut inueniam Deum meum? Considerabo terram: facta est terra. Est magna pulchritudo terrarum; sed habet artificem. Magna miracula sunt seminum atque gignentium; sed habent ista omnia creatorem. Ostendo magnitudinem circumfusi maris, stupeo, miror; artificem quero: celum suspicio et pulchritudinem siderum; admiror splendorem solis exserendo [1 1Kb] diei sufficientem, lunam nocturnas tenebras consolantem. Mira sunt hec, laudanda sunt hec, uel etiam stupenda sunt hec; neque enim terrena, sed iam celestia sunt hec. Nondum ibi stat sitis mea: hec miror, hec laudo; sed eum qui fecit hec, sitio. Redeo ad meipsum, et quis sim etiam ipse qui talia quero, perscrutor: inuenio me habere corpus et animam; unum quod regam, aliud quo regar; corpus seruire, animam imperare. Discerno animam melius esse aliquid quam corpus, ipsumque inquisitorem talium rerum non corpus, sed animam uideo: et tamen hec omnia que collustraui, per corpus ea me collustrasse cognosco. Terram laudabam, oculis cognoueram; mare laudabam, oculis cognoueram; celum, sidera, solem lunamque laudabam, oculis cognoueram. Oculi membra sunt carnis, fenestre sunt mentis: interior est qui per has uidet; quando cogitatione aliqua absens est, frustra patent. Deus meus qui fecit hec, que oculis uideo, non istis oculis est inquirendus. Aliquid etiam per seipsum animus ipse conspiciat [2 1Kb] : utrum sit aliquid quod non per oculos sentiam, quasi colores et lucem; non per aures, quasi cantum et sonum; non per nares quasi odorum suauitatem; non per palatum et linguam, quasi saporem; non per totum corpus, quasi duritiem et mollitiem, rigorem atque feruorem, asperitatem lenitatemque pertractem; sed utrum sit aliquid intus quod uideam. Quid est, intus uideam. Quod neque color sit, neque sonus, neque odor, neque sapor, neque calor, aut frigus, aut duritia, aut mollitudo. Dicatur ergo mihi, quem colorem habeat sapientia. Cum cogitamus iustitiam, eiusque intus in ipsa cogitatione pulchritudine fruimur, quid sonat ad aures? quid tanquam uaporeum surgit ad nares? quid ori infertur, quid manu tractatur et delectat? Et intus est, et pulchra est, et laudatur, et uidetur: et si in tenebris sunt oculi isti, animus illius luce perfruitur. Quid est illud quod Tobias uidebat, quando uidenti filio cecus consilium uite dabat ? Est ergo aliquid quod animus ipse corporis dominator, rector, habitator uidet; quod non per oculos corporis sentit, non per aures, non per nares, non per palatum, non per corporis tactum, sed per seipsum: et utique melius quod per seipsum, quam quod per seruum suum. Est prorsus; seipsum enim per seipsum uidet, et animus ipse ut norit se, uidet se. Nec utique ut uideat se, corporalium oculorum querit auxilium: imo uero ab omnibus corporis sensibus, tanquam impedientibus et perstrepentibus abstrahit se ad [3 1Kb] se,  ut uideat se in se, ut nouerit se apud se. Sed numquid aliquid tale Deus ipsius est, qualis est animus? Non quidem uideri Deus nisi animo potest, nec tamen ita ut animus uideri potest. Aliquid enim querit animus iste quod Deus est, de quo illi non insultent qui dicunt: Ubi est Deus tuus? Aliquam querit incommutabilem ueritatem, sine defectu substantiam. Non est talis ipse animus: deficit, proficit; nouit, ignorat; meminit, obliuiscitur; modo illud uult, modo non uult. Ista mutabilitas non cadit in Deum. Si dixero, Mutabilis est Deus, insultabunt mihi qui dicunt: Ubi est Deus tuus?

8. [uers. 5.] Querens ergo Deum meum in rebus uisibilibus et corporalibus, et non inueniens; querens eius substantiam in meipso, quasi sit aliquid qualis ego sum, neque hoc inueniens; aliquid super animam esse sentio Deum meum. Ergo, ut eum [1 1Kb] tangerem, Hec meditatus sum, et effudi super me animam meam. Quando anima mea contingeret quod super animam meam queritur, nisi anima mea super seipsam effunderetur? Si enim in seipsa remaneret, nichil aliud quam se uideret: et cum se uideret, non utique Deum suum uideret. Dicant iam insultatores mei, Ubi est Deus tuus? dicant: ego quamdiu non uideo, quamdiu differor, manduco die ac nocte lacrymas meas. Dicant illi adhuc, Ubi est Deus tuus? quero ego Deum meum in omni corpore, siue terrestri, siue celesti, et non inuenio: quero substantiam eius in anima mea, et non inuenio: meditatus sum tamen inquisitionem Dei mei, et per ea que facta sunt, inuisibilia Dei mei cupiens intellecta conspicere , effudi super me animam meam; et non iam restat quem tangam, nisi Deum meum. Ibi enim domus Dei mei, super animam meam: ibi habitat, inde me prospicit, inde me creauit, inde me gubernat, inde mihi consulit, inde me excitat, inde me uocat, inde me dirigit, inde me ducit, inde me perducit.

9. Ille enim qui habet altissimam in secreto domum, habet etiam in terra tabernaculum. Tabernaculum eius in terra, Ecclesia eius est adhuc peregrina. Sed hic querendus est, quia in tabernaculo inuenitur uia, per quam uenitur ad domum. Etenim cum effunderem super me animam meam, ad attingendum Deum meum, quare hoc feci? Quoniam ingrediar in locum tabernaculi. Nam extra locum tabernaculi errabo querens Deum meum. Quoniam ingrediar in locum tabernaculi admirabilis, usque ad domum Dei. In locum tabernaculi ingrediar, admirabilis tabernaculi, usque ad domum Dei. Iam enim multa admiror in tabernaculo. Ecce quanta admiror in tabernaculo! Tabernaculum enim Dei in terra, homines sunt fideles: admiror in eis ipsorum membrorum obsequium; quia non in eis regnat peccatum ad obediendum desideriis eius, nec exhibent membra sua arma iniquitatis peccato, sed exhibent Deo uiuo in bonis operibus: anime seruienti Deo membra corporalia militare admiror . Respicio et ipsam animam  obedientem Deo, distribuentem opera actus sui, frenantem cupiditates, pellentem ignorantiam, extendentem se ad omnia aspera et dura toleranda, iustitiam et caritatem [1 1Kb] impendentem ceteris. Miror et istas uirtutes in anima: sed adhuc in loco tabernaculi ambulo. Transeo et hec: et quamuis admirabile sit tabernaculum, stupeo cum peruenio usque ad domum Dei. De qua domo dicit in alio psalmo, cum proposuisset sibi quamdam duram et difficilem questionem, quare in hac terra plerumque bene est malis, et male est bonis, et ait: Suscepi cognoscere, hoc labor est ante me, donec intream in sanctuarium Dei, et intelligam in nouissima . Ibi est enim fons intellectus, in sanctuario Dei, in domo Dei. Ibi intellexit iste in nouissima, et soluit questionem de felicitate iniquorum, et labore iustorum. Quomodo soluit? Quia mali cum hic differuntur, ad penas sine fine seruantur; et boni cum hic laborant, exercentur, ut in fine hereditatem consequantur. Et hoc ille in sanctuario Dei cognouit, intellexit in nouissima. Ascendens tabernaculum, peruenit ad domum Dei. Tamen dum miratur membra tabernaculi, ita perductus est ad domum Dei [2 1Kb] , quamdam dulcedinem sequendo, interiorem nescio quam et occultam uoluptatem, tanquam de domo Dei sonaret suauiter aliquod organum: et cum ille ambularet in tabernaculo, audito quodam interiore sono, ductus dulcedine, sequens quod sonabat, abstrahens se ab omni strepitu carnis et sanguinis, peruenit usque ad domum Dei. Nam uiam suam et ductum suum sic ipse commemorat, quasi diceremus ei, Miraris tabernaculum in hac terra; quomodo peruenisti ad secretum domus Dei? In uoce, inquit, exsultationis et confessionis, soni festiuitatem celebrantis. Festa cum hic homines celebrant sue quoque luxurie, consuetudinem habent constituere organa ante domos suas, aut ponere symphoniacos [3 1Kb] , uel queque musica ad luxuriam seruientia et illicientia. Et ubi audita fuerint hec, quid dicimus qui transimus? Quid hic agitur? Et respondetur nobis, aliqua esse festa. Natalitia, inquit, celebrant, nuptie hic sunt; ut non uideantur inepta illa cantica, sed excusetur festiuitate luxuria [4 1Kb] . In domo Dei festiuitas sempiterna est. Non enim aliquid ibi celebratur et transit. Festum sempiternum, chorus Angelorum: uultus presens Dei, letitia sine defectu. Dies hic festus ita est, ut nec aperiatur initio, nec fine claudatur. De illa eterna et perpetua festiuitate sonat nescio quid canorum et dulce auribus cordis: sed si non perstrepat mundus. Ambulanti in hoc tabernaculo [5 1Kb] et miracula Dei in redemptionem fidelium consideranti, mulcet aurem sonus festiuitatis illius, et rapit ceruum ad fontes aquarum.

10. [uers. 6, 7.] Sed quia, fratres, quamdiu sumus  in corpore hoc, peregrinamur a Domino , et corpus quod corrumpitur aggrauat animam, et deprimit terrena inhabitatio sensum multa cogitantem : etsi utcumque nebulis diffugatis ambulando per desiderium, ad hunc sonum peruenerimus interdum, ut aliquid de illa domo Dei nitendo capiamus; onere tamen quodam infirmitatis nostre ad consueta recidimus, et ad solita ista dilabimur. Et quomodo ibi inueneramus unde gauderemus, sic hic non deerit quod gemamus. Etenim ceruus iste manducans die ac nocte lacrymas suas, raptus desiderio ad fontes aquarum, interiorem scilicet dulcedinem Dei, effundens super se animam suam, ut tangeret quod est super animam suam, ambulans in locum tabernaculi admirabilis, usque ad domum Dei, et ductus interioris et intelligibilis soni iucunditate, ut omnia exteriora contemneret, et in interiora raperetur; adhuc tamen homo est, adhuc hic gemit, adhuc carnem fragilem portat, adhuc inter scandala huius mundi periclitatur. Respexit ergo ad se, tanquam inde ueniens, et ait sibi constituto inter has tristitias, et comparans hec illis ad que uidenda ingressus est, et post que uisa egressus est: Quare, inquit, tristis es, anima mea, et quare conturbas me? Ecce iam quadam interiore dulcedine letati sumus, ecce acie mentis aliquid incommutabile, etsi perstrictim et raptim, perspicere potuimus: quare adhuc conturbas me, quare adhuc tristis es? Non enim dubitas de Deo tuo. Non enim non est quod tibi dicas, contra illos qui dicunt: Ubi est Deus tuus? Iam aliquid incommutabile persensi, quare adhuc conturbas me? Spera in Deum. Et quasi responderet illi anima eius in silentio, Quare conturbo te, nisi quia nondum sum ibi, ubi est dulce illud, quo sic rapta sum quasi per transitum? Numquid iam bibo de fonte illo, nichil metuens? iam nullum scandalum pertimesco? iam de cupiditatibus omnibus tanquam edomitis uictisque secura sum? Nonne aduersus me diabolus uigilat hostis meus? nonne laqueos mihi quotidie deceptionis intendit? Non uis ut conturbem te posita in seculo, et peregrina adhuc a domo Dei mei? Sed, Spera in Deum, respondet conturbanti se anime sue, et quasi rationem reddenti perturbationis sue, propter mala quibus abundat hic mundus. Interim habita in spe. Spes enim que uidetur, non est spes: si autem quod non uidemus speramus, per patientiam exspectamus .

11. Spera in Deum. Quare Spera? Quoniam confitebor illi. Quid ei confiteberis? Salutare uultus mei, Deus meus. A me mihi salus esse non potest; hoc dicam, hoc confitebor: Salutare uultus mei Deus meus. Etenim ut metuat in his, que utcumque intellecta cognoscit, respexit iterum sollicitus ne obrepat inimicus: nondum dicit, Saluus sum ex omni parte. Etenim primitias habentes Spiritus, in nobismetipsis ingemiscimus, adoptionem exspectantes redemptionem corporis nostri . Illa perfecta in nobis salute, erimus in domo Dei uiuentes sine fine, et sine fine audantes eum cui dictum est: Beati qui habitant in  domo tua, in secula seculorum laudabunt te . Hoc nondum est, quia nondum est salus que promittitur: sed confiteor Deo meo in spe, et dico illi, Salus uultus mei, Deus meus. Spe enim salui facti sumus: spes autem que uidetur, non est spes . Perseuera ergo ut peruenias; perseuera donec ueniat salus. Audi ipsum Deum tuum de interiore tibi loquentem: Sustine Dominum, uiriliter age, et confortetur cor tuum, et sustine Dominum ; quoniam qui perseuerauerit usque in finem, hic saluus erit . Quare ergo tristis es anima mea, et quare conturbas me? Spera in Deum, quoniam confitebor illi. Hec est confessio mea, Salutare uultus mei, Deus meus.

12. Ad meipsum anima mea turbata est. Numquid ad Deum turbatur? Ad me turbata est. Ad incommutabile reficiebatur, ad mutabile perturbabatur. Noui quia iustitia Dei mei manet: utrum mea maneat, nescio. Terret enim me Apostolus dicens: Qui se putat stare, uideat ne cadat . Ergo quia non est in me firmitas mihi, nec est mihi spes de me, Ad meipsum turbata est anima mea. uis non conturbetur? Non remaneat [1 1Kb] in teipso, et dic: Ad te, Domine, leuaui animam meam . Hoc planius audi. Noli sperare de te, sed de Deo tuo. Nam si speras de te, anima tua conturbatur ad te; quia nondum inuenit unde sit secura de te. Ergo quoniam ad me conturbata est anima mea, quid restat nisi humilitas, ut de seipsa anima non presumat? Quid restat, nisi ut omnino minimam se faciat, nisi ut se humiliet, ut exaltari mereatur? Nihil sibi tribuat ut ei ab illo quod utile est tribuatur. Ergo quia ad me turbata est anima mea, et hanc perturbationem facit superbia: Propterea memoratus sum tui, Domine, de terra Iordanis et Hermoniim a monte paruo. Unde memoratus sum tui? A monte paruo, et de terra Iordanis. Forte de Baptismo, ubi est remissio peccatorum. Etenim nemo currit ad remissionem peccatorum, nisi qui displicet sibi; nemo currit ad remissionem peccatorum, nisi qui se confitetur peccatorem; nemo se confitetur peccatorem, nisi humiliando seipsum Deo. Ergo de terra Iordanis memoratus sum tui, et de monte paruo: non de monte magno; ut de monte paruo tu facias magnum: quoniam qui se exaltat, humiliabitur; et qui se humiliat, exaltabitur . Si autem et interpretationes nominum queras, Iordanis est Descensio eorum. Descende ergo, ut leueris; noli extolli, ne elidaris, Et de Hermoniim monte paruo. Hermoniim Anathematio [2 1Kb] interpretatur. Anathema teipsum, displicendo tibi: displicebis enim Deo, si placueris tibi. Ergo quia nobis Deus omnia bona prestat, quia ipse bonus est, non quia nos digni sumus; quia ille misericors est, non quia in aliquo promeruimus; de terra Iordanis et Hermoniim commemoratus sum Dei. Et quia humiliter commemoratur, exaltatus perfrui merebitur: quia non in se exaltatur qui in Domino gloriatur.

 13. [uers. 8.] Abyssus abyssum inuocat, in uoce cataractarum tuarum. Peragere Psalmum possum fortasse, adiutus studio uestro, cuius feruorem uideo. De labore autem uestro non satis curo, ut audiatis; quando et me qui loquor, ita in his laboribus sudare cernatis. Aspicientes me laborantem, profecto collaboratis: non enim mihi laboro, sed uobis. Ergo audite; quia uelle uos uideo. Abyssus abyssum inuocat, in uoce cataractarum tuarum: Deo dixit ille qui eius commemoratus est de terra Iordanis et Hermoniim: hoc admirando dixit, Abyssus Abyssum inuocat, in uoce cataractarum tuarum. Que abyssus, quam abyssum inuocat? uere quia iste intellectus abyssus est. Abyssus enim est profunditas quedam impenetrabilis, incomprehensibilis: et maxime solet dici in aquarum multitudine. Ibi enim altitudo, ibi profunditas: que penetrari usque ad fundum non potest. Denique quodam loco dictum est, Iudicia tua abyssus multa : hoc uolente Scriptura commendare, quia iudicia Dei non comprehenduntur. Que ergo abyssus, quam inuocat abyssum? Si profunditas est abyssus, putamus non cor hominis abyssus est? Quid enim est profundius hac abysso? Loqui homines possunt, uideri possunt per operationem membrorum, audiri in sermone: sed cuius cogitatio penetratur, cuius cor inspicitur? Quid intus gerat, quid intus possit, quid intus agat, quid intus disponat, quid intus uelit, quid intus nolit, quis comprehendet? Puto non absurde intelligi abyssum hominem de quo alibi dictum est: Accedet homo ad cor altum, et exaltabitur Deus . Si ergo homo abyssus est, quomodo abyssus inuocat abyssum? Homo inuocat hominem? inuocat quasi quomodo Deus inuocatur? Non. Sed inuocat, dicitur ad se uocat. Nam dictum est de quodam, Mortem inuocat  : id est, sic uiuit, ut mortem ad se uocet. Nam nemo hominum est qui orationem faciat, et inuocet mortem: sed male uiuendo homines mortem inuocant. Abyssus abyssum inuocat, homo hominem. Sic discitur sapientia, sic discitur fides, cum abyssus abyssum inuocat. Abyssum inuocant sancti predicatores uerbi Dei. Numquid et ipsi non abyssus? Ut noueris, quia abyssus et ipsi, Apostolus ait: Minimum est ut a uobis diiudicer, aut ab humano die. Quanta autem abyssus sit, audite amplius: Neque enim ego meipsum diiudico . Tantamne profunditatem creditis esse in homine, que lateat ipsum hominem in quo est? Quanta profunditas infirmitatis latebat in Petro, quando quid in se ageretur intus nesciebat, et se moriturum cum Domino uel pro Domino temere promittebat ! quanta abyssus erat! Que tamen abyssus nuda erat oculis Dei. Nam hoc illi Christus prenuntiabat, quod in se ipse ignorabat. Ergo omnis homo licet sanctus, licet iustus, licet in multis proficiens, abyssus est, et abyssum inuocat, quando homini aliquid fidei, aliquid ueritatis propter uitam eternam predicat. Sed tunc est utilis abyssus abysso inuocate, quando fit in uoce cataractarum tuarum. Abyssus abyssum inuocat,  homo hominem lucratur: non tamen in uoce sua, sed in uoce cataractarum tuarum.

14. Alium accipite intellectum: Abyssus abyssum inuocat, in uoce cataractarum tuarum. Ego qui contremisco, cum ad me perturbata est anima mea, a iudiciis tuis timui uehementer: iudicia enim tua abyssus multa , et, abyssus abyssum inuocat. Nam sub hac carne mortali, laboriosa, peccatrice, molestiis et scandalis plena, concupiscentiis obnoxia, damnatio quedam est de iudicio tuo: quia tu dixisti peccatori, Morte morieris, et, In sudore uultus tui edes panem tuum . Hec abyssus prima iudicii tui. Sed si male hic uixerint homines, abyssus abyssum inuocat: quia de pena in penam transeunt, et de tenebris ad tenebras, et de profunditate ad profunditatem, et de supplicio ad supplicium, et de ardore cupiditatis in flammas gehennarum. Ergo hoc timuit fortassis homo iste, cum ait: Ad meipsum anima mea turbata est: propterea memoratus sum tui, Domine, de terra Iordanis et Hermoniim. Humilis esse debeo. Exhorrui enim iudicia tua, uehementer timui iudicia tua: ideo ad me anima mea turbata est. Et que iudicia tua timui? Paruane iudicia sunt tua ista? Magna sunt, dura sunt, molesta sunt: sed utinam sola essent! Abyssus abyssum inuocat, in uoce cataractarum tuarum. Quia tu minaris, tu dicis et post illos labores restare alteram damnationem: In uoce cataractarum tuarum, abyssus abyssum inuocat. Quo ergo abibo a facie tua, et a spiritu tuo quo fugiam ; si abyssus abyssum inuocat, si post istos labores timentur grauiores?

15. Omnes suspensiones tue et fluctus tui super me ingressi sunt. Fluctus in his que sentio, suspensure in his que minaris. Omnis perpessio mea, fluctus est tuus: omnis comminatio tua, suspensura tua est. In fluctibus inuocat abyssus ista, in suspensuris inuocat alteram abyssum. In eo quod laboro, omnes fluctus tui: in eo quod minaris grauius, omnes suspensiones tue super me ingresse sunt. Qui enim minatur, non premit, sed suspendit. Sed quia liberas, hoc dixi anime mee: Spera in Deum, quoniam confitebor illi; salutare uultus mei, Deus meus. Quia magis crebra sunt mala, dulcior erit misericordia tua.

16. [uers. 9.] Ideo sequitur: In die mandauit Dominus misericordiam suam, et nocte declarabit. Nulli uacat audire in tribulatione. Attendite cum uobis bene est; audite cum uobis bene est: discite, cum tranquilli estis, sapientie disciplinam, et uerbum [1 1Kb] Dei ut cibum colligite. Quando enim quisque in tribulatione est, prodesse illi debet quod securus audiuit. Et enim in rebus prosperis mandat tibi Deus misericordiam suam, si ei fideliter seruieris; quia liberat te de tribulatione; sed non tibi declarat ipsam misericordiam, quam tibi per diem mandauit, nisi per noctem. Cum uenerit ipsa tribulatio, tunc adiutorio te non deserit: ostendit tibi uerum fuisse quod tibi per diem mandauit. Etenim scriptum est quodam  loco: Speciosa misericordia Domini in tempore tribulationis, sicut nubes pluuie in tempore siccitatis . In die mandauit Dominus misericordiam suam, et nocte declarabit. Non tibi ostendit quia subuenit tibi, nisi uenerit tibi tribulatio, unde eruaris ab illo qui tibi per diem promisit. Ideo admonemur imitari formicam . Sicut enim prosperitas seculi significatur die, aduersitas seculi significatur nocte: ita alio modo prosperitas seculi significatur estate, aduersitas seculi significatur hieme. Et quid facit formica? Per estatem colligit, quod ei per hiemem prosit. Ergo cum est estas, cum bene est uobis, cum tranquilli estis, audite uerbum Domini. Unde enim fieri potest ut in hac tempestate seculi huius sine tribulatione totum hoc mare transeatis? unde fieri potest? cui hoc hominum contigit? Si contigit alicui, plus metuenda est ipsa tranquillitas. In die mandauit Dominus misericordiam suam, et nocte declarabit.

17. [uers. 10-12.] Quid ergo agas in hac peregrinatione? quid agas? Apud me oratio Deo uite mee. Hoc hic ago ceruus sitiens et desiderans ad fontes aquarum, recordans dulcedinem uocis [1 1Kb] illius qua ductus sum per tabernaculum usque ad domum Dei: quamdiu hoc corpus quod corrumpitur aggrauat animam , Apud me oratio Deo uite mee. Non enim ut supplicem Deo, empturus sum de transmarinis locis; aut ut exaudiat me Deus meus nauigabo, ut de longinquo afferam thura et aromata, aut de grege adducam uitulum uel arietem: Apud me oratio Deo uite mee. Intus habeo uictimam quam immolem, intus habeo thus quod imponam, intus habeo sacrificium quo flectam Deum meum: Sacrificium Deo spiritus contribulatus . Quod sacrificium contribulati spiritus intus habeam, audi: Dicam Deo, Susceptor meus es, quare mei oblitus es? Sic enim hic laboro, quasi tu oblitus sis mei. Tu autem exerces me: et noui quia differs mihi, non mihi aufers, quod promisisti: sed tamen, quare mei oblitus es? Tanquam de uoce nostra clamauit et caput nostrum, Deus, Deus meus, quare me dereliquisti ? Dicam Deo, Susceptor meus es, quare mei oblitus es?

18. Utquid me repulisti [2 1Kb] ? ex illa altitudine fontis intelligentie incommutabilis ueritatis, Utquid me repulisti? Quare grauedine et pondere iniquitatis mee, iam illuc inhians, ad ista deiectus sum? Dicit alio loco ista uox: Ego dixi in ecstasi mea, ubi uidit nescio quid magnum, excessu [3 1Kb] mentis, Ego dixi in ecstasi mea, Proiectus sum a facie oculorum tuorum . Comparauit enim hec in quibus esset, illis in que erectus [4 1Kb] erat, et uidit se longe proiectum a facie oculorum Dei, sicut et hic: Utquid me repulisti, et utquid contristatus incedo, dum affligit me inimicus, dum confringit ossa mea, tentator ille diabolus, scandalis ubique crebrescentibus, quorum abundantia refrigescit  caritas multorum ? Cum uideamus fortes Ecclesie plerumque scandalis cedere nonne dicit corpus Christi: Confringit inimicus ossa mea? Ossa enim fortes sunt, et aliquando ipsi fortes tentationibus cedunt. Hec cum quisque considerat ex corpore Christi, ex uoce corporis Christi, nonne clamat: Utquid me repulisti, et utquid tristis incedo, dum affligit me inimicus, dum confringit ossa mea? Non carnes meas tantum, sed etiam ossa mea: ut in quibus putabatur esse aliqua fortitudo, uideas cedere in tentationibus, ut ceteri infirmi desperent, quando fortes uident succumbere. Quanta ista pericula, fratres mei!

19. Exprobrauerunt mihi qui tribulant me. Iterum illa uox: Dum dicunt mihi per singulos dies, Ubi est Deus tuus? Et maxime ista dicunt in tentationibus Ecclesie, Ubi est Deus tuus? Quantum hec martyres audierunt, pro nomine Christi fortes et patientes, quantum illis dictum est, Ubi est Deus uester? Liberet uos, si potest. Tormenta enim ipsorum extrinsecus homines uidebant, coronas intrinsecus non uidebant. Exprobrauerunt mihi qui tribulant me, dum dicunt mihi per singulos dies, Ubi est Deus tuus? Et ego propter hec, quoniam ad me turbata est anima mea, quid ei aliud quam illud dicam, Quare tristis es, anima mea, et quare conturbas me? Et quasi respondenti, Non uis ut conturbem te, hic posita in tantis malis? suspirans ad bona, sitiens et laborans, non uis ut conturbem te? Spera in Deum, quoniam adhuc confitebor illi. Dicit ipsam confessionem, repetit spei confirmationem: Salus [1 1Kb] uultus mei et Deus meus.



IN PSALMUM XLII ENARRATIO. SERMO AD POPULUM. In die ieiunii, post meridiem habitus.

1. Psalmus iste breuis est: sic satisfacit mentibus auditorum, ut molestus non sit uentribus ieiunorum. Pascatur ex hoc anima nostra, quam tristem esse dicit, qui cantat in hoc psalmo: tristem, credo, ex aliquo ieiunio suo, uel potius ex aliqua fame sua. Nam ieiunium uoluntatis est, fames necessitatis. Esurit Ecclesia, esurit corpus Christi, et homo ille ubique diffusus [2 1Kb] , cuius caput sursum est, membra deorsum: eius uocem in omnibus Psalmis uel psallentem uel gementem, uel letantem in spe, uel suspirantem in re, notissimam iam et familiarissimam habere debemus, tanquam nostram. Non ergo diu est immorandum, ut insinuemus uobis quis loquatur: sit unusquisque in Christi corpore, et loquetur hic.

2. [uers. 1.] Nostis autem omnes qui proficiunt, et qui celesti illi ciuitati ingemiscunt, qui peregrinationem suam norunt, qui uiam tenent, qui in desiderio terre illius stabilissime spem tanquam ancoram prefixerunt: nostis ergo quia hoc genus hominum, hoc semen bonum, hoc frumentum Christi inter zizania gemit; et hoc donec ueniat tempus messis, id est usque in finem seculi, sicut exponit que  non fallitur ueritas . Gemens ergo inter zizania, id est inter malos homines, inter dolosos et seductores, aut ira turbulentos, aut insidiis uenenatos; circumspiciens simul cum illis esse se tanquam in uno agro per totum mundum, unam pluuiam excipere, pariter perflari, pariterque secum inter aduersa nutriri, habere simul ista communia dona Dei, malis bonisque concessa communiter ab illo qui facit solem suum oriri super bonos et malos, et pluit super iustos et iniustos : uidens ergo semen Abrahe, semen sanctum, quanta cum malis a quibus quandoque separandum est nunc habeat communia, equaliter nasci, eamdem conditionem generis humani sortiri, pariter mortalia ferre corpora, simul uti luce, fontibus, fructibus, prosperitatibus atque aduersitatibus seculi, siue fame, siue abundantia, siue pace, siue bello, siue salute, siue peste; uidens quanta habeat communia cum malis, cum quibus tamen non habet causam communem, erumpit in hanc uocem: Iudica me, Deus, et discerne causam meam de gente non sancta. Iudica, inquit, me, Deus: non timeo iudicium tuum, quia noui misericordiam tuam. Iudica me, Deus, et discerne causam meam de gente non sancta. Nunc interim in hac peregrinatione nondum discernis locum meum, quia simul cum zizaniis uiuo usque ad tempus messis; nondum discernis pluuiam meam, nondum discernis lucem meam: discerne causam meam. Distet inter cum qui in te credit, et eum qui in te non credit. Par infirmitas est, sed dispar conscientia: par labor, sed dispar desiderium. Desiderium impiorum peribit: de desiderio autem iustorum, nisi certus esset pollicitator, dubitare deberemus. Finis desiderii nostri, ipse promissor. Seipsum dabit, quia seipsum dedit: seipsum dabit immortalibus immortalem, quia seipsum dedit mortalibus mortalem. Iudica me, Deus, et discerne causam meam de gente non sancta. Ab homine iniquo et doloso erue me: hoc est, de gente non sancta. Ab homine, a quodam genere hominum, quia quidam homo et quidam homo, et in his duobus unus assumetur, et unus relinquetur .

3. [uers. 2.] Et quoniam patientia opus est ferendi usque ad messem, quamdam, si dici potest, indiscretam discretionem; simul enim sunt, et ideo discreta nondum sunt; zizania autem zizania sunt, et frumenta frumenta sunt, et ideo discreta iam sunt; quia ergo fortitudine opus est, imploranda ab illo qui iussit ut fortes simus, et nisi fortes ipse fecerit, non erimus quod iussit, ab illo [1 1Kb] qui dixit, Qui perseuerauerit usque in finem, hic saluus erit ; ne sibi ipsa anima arrogando fortitudinem debilitetur, continuo adiungit: Quia tu es, Deus meus, fortitudo mea; utquid me repulisti, et utquid tristis incedo, dum affligit me inimicus? Causam querit tristitie sue. Quare, inquit, tristis incedo, dum affligit me inimicus? Tristis ambulo, inimicus affligit me quotidianis tentationibus, immittens uel quod male amemus, uel quod male timeamus: et contra utrumque pugnans anima, etsi  non capta, tamen periclitans, contrahitur tristitia, et dicit Deo, Utquid? Querat ergo ab ipso, et audiat utquid. Querit enim in Psalmo causam tristitie sue, dicens: Utquid me repulisti, et utquid tristis incedo? Audiat ex Isaia, succurrat illi lectio, que modo recitata est: Spiritus, inquit, a me prodiet, et omnem flatum ego feci: propter peccatum modicum quid contristaui illum, et auerti faciem meam ab illo; et contristatus est, et abiit tristis [1 1Kb] in uiis suis . Quid ergo querebas, Utquid me repulisti, et utquid tristis incedo? Audisti: propter peccatum. Causa tristitie tue peccatum est, causa letitie tue iustitia sit. Peccare uolebas, et laborare nolebas; ut parum tibi esset quod esses iniustus, nisi et eum iniustum uoluisses, a quo in te uindicari noluisses. Respice uocem meliorem in alio psalmo: Bonum est mihi quod humiliasti me, ut discam iustificationes tuas . Didiceram elatus iniquitates meas, discam humiliatus iustificationes tuas. Utquid tristis incedo, dum affligit me inimicus? De inimico quereris; reuera affligit, sed tu ei locum dedisti. Et nunc habes quod agas: elige consilium, regem admitte, tyrannum exclude.

4. [uers. 3.] Sed ut hoc faciat, quid dicit, quid supplicat, quid orat attende. Ora quod audis, ora cum audis; omnium nostrum sit ista uox: Emitte lucem tuam et ueritatem tuam; ipsa me deduxerunt et perduxerunt in montem sanctum tuum, et in tabernacula tua. Quia ipsa [2 1Kb] lux tua et ueritas tua: hec nomina duo, res una. Quid enim aliud lux Dei, nisi ueritas Dei? aut quid ueritas Dei, nisi lux Dei? Et hoc utrumque unus Christus. Ego sum lux mundi: qui credit in me, non ambulabit in tenebris . Ego sum uia, ueritas et uita . Ipse lux, ipse ueritas. ueniat ergo, et eruat nos, discernens modo causam nostram a gente non sancta; eruat ab homine iniquo et doloso: separet frumentum a zizaniis: quia ipse mittet Angelos suos messis tempore, ut colligant de regno eius omnia scandala, et mittant in ignem ardentem, frumentum autem eius congregent in horreum . Emittat lucem suam et ueritatem suam; quia ipsa iam nos deduxerunt et perduxerunt in montem sanctum eius et in tabernacula eius. Pignus habemus, premium speramus. Sanctus mons eius, sancta Ecclesia eius. Mons ille est, qui creuit ex minimo lapide, secundum uisionem Danielis, confringens regna terrarum; et in tantum excrescens, ut impleret uniuersam faciem terre . In hoc monte se exauditum dicit, qui dicit: uoce mea ad Dominum clamaui, et exaudiuit me de monte sancto suo . Quisquis preter istum montem erat, non sese speret exaudiri ad uitam eternam. Exandiuntur enim multi ad multa. Nec sibi plaudant quod exaudiuntur: exauditi sunt demones, ut in porcos mitterentur . Exaudiri ad uitam eternam concupiscamus, propter [3 1Kb] desiderium quo dicimus:  Emitte lucem tuam et ueritatem tuam. Illa lux oculum cordis inquirit: Beati enim, inquit, mundi corde, quoniam ipsi Deum uidebunt . Modo in monte eius sumus, id est in Ecclesia eius, et in tabernaculo eius. Tabernaculum peregrinantium est, domus cohabitantium: est et tabernaculum peregrinantium et militantium. Cum audis tabernaculum, bellum intellige, hostem caue. Domus autem que erit [1 1Kb] ? Beati qui habitant in domo tua, in secula seculorum laudabunt te .

5. [uers. 4.] Iam ergo perducti ad tabernaculum, et positi in monte sancto eius, quam spem gerimus? Et introibo ad altare Dei. Est enim quoddam sublime altare inuisibile, quo non accedit iniustus. Ad illud altare ille solus accedit, qui ad istud securus accedit: illic inueniet uitam suam, qui in isto discernit causam suam. Et introibo ad altare Dei: de monte sancto eius, et de tabernaculo eius, de sancta Ecclesia eius, introibo ad altare Dei sublime. Quale ibi sacrificium est? Ipse qui intrat, assumitur in holocaustum. Introibo ad altare Dei. Quid est quod dicit, ad altare Dei? Ad Deum qui letificat iuuentutem meam. Iuuentus nouitatem significat: tanquam diceret, Ad Deum qui letificat nouitatem meam. Letificat nouitatem meam, qui contristauit uetustatem meam. Incedo enim modo tristis in uetustate, tunc autem stabo gaudens in nouitate. Confitebor tibi in cithara, Deus, Deus meus. Quid est in cithara confiteri, et in psalterio confiteri? Non enim semper in cithara, nec semper in psalterio. Duo hec organa musicorum habent inter se distinctam discretamque rationem, dignam consideratione et commendatione memorie. Utrumque hoc manibus portatur et tangitur, et significat opera quedam nostra corporalia. Utrumque bonum, si quis norit psallere, si quis norit citharizare. Sed quia psalterium istud organum dicitur, quod de superiore parte habet testudinem; illud scilicet tympanum et concauum lignum cui chorde innitentes resonant: cithara uero idipsum lignum cauum et sonorum ex inferiore parte habet: discernenda sunt opera nostra, quando in psalterio sint, quando in cithara, utraque tamen placita Deo et suauia eius auditui. Quando ergo ex preceptis Dei aliquid agimus, iussis eius obtemperantes et obaudientes ad implenda precepta eius; ubi facimus et non patimur, psalterium est. Faciunt enim ita et Angeli: non enim aliquid patiuntur. Cum autem aliquid patimur tribulationum, tentationum, scandalorum in hac terra; quia non patimur nisi ex inferiore parte, id est ex eo quod mortales sumus, ex eo quod prime nostre cause quiddam tribulationum debemus [2 1Kb] , et quia patimur multa ab eis qui non sunt desuper, cithara est. uenit enim sonus suauis ex inferiore parte: patimur et psallimus, uel potius cantamus et citharizamus. Quando dicebat Apostolus euangelizare se, et predicare Euangelium toto orbe terrarum ex precepto Dei; quia illud Euangelium  se non ab hominibus neque per hominem, sed per Iesum Christum accepisse dicebat , desuper sonabant chorde: cum uero dicebat, Gloriamur in tribulationibus; scientes quia tribulatio patientiam operatur, patientia probationem, probatio spem ; cithara sonabat ex inferiore quidem, sed tamen dulciter. Omnis enim patientia dulcis est Deo. Si autem in ipsis tribulationibus defeceris, citharam fregisti. Quare ergo modo dixit: Confitebor tibi in cithara? Propter illud quod dixerat: Utquid tristis incedo, dum affligit me inimicus? Patiebatur enim quiddam ex inferiore afflictione, et in eo ipso tamen uolebat placere Deo, et gratias gestiebat agere Deo, fortis in tribulationibus: et quia sine tribulatione esse non poterat, patientiam Deo debebat, Confitebor tibi in cithara, Deus, Deus meus.

6. [uers. 5.] Et rursus ad animam suam, ut ex inferiore illo sonoro ligno capiat sonum: Utquid tristis es, inquit, anima mea, et utquid conturbas me? In tribulationibus sum, in languoribus [1 1Kb] , in meroribus, utquid me conturbas, o anima? Quis dicit? cui dicit? Anime dicit, omnes nouimus; planum est enim, ad illam directus est sermo. Utquid tristis es, anima mea, et utquid conturbas me? Queritur persona loquens. Numquid caro anime loquitur, cum caro sine anima non loquatur? Proprium enim magis est, ut anima carnem alloquatur, quam ut caro alloquatur animam. Sed quia non dixit, Quare tristis es, caro mea, sed ait, Quare tristis es, anima mea?  Non ergo anima alloquitur carnem; quia non dixit, Utquid tristis es, caro mea? nec caro, animam; quia absurdum est ut inferior alloquatur superiorem. Ergo intelligimus habere nos aliquid ubi imago Dei est, mentem scilicet atque rationem. Ipsa mens inuocabat lucem Dei et ueritatem Dei. Ipsa est qua capimus iustum et iniustum; ipsa est qua discernimus uerum a falso; ipsa est que uocatur intellectus, quo intellectu carent bestie; quem intellectum quisquis in se negligit, et postponit ceteris, et ita abiicit quasi non habeat, audit ex psalmo: Nolite esse sicut equus et mulus, quibus non est intellectus . Intellectus ergo noster alloquitur animam nostram. Ista in tribulationibus marcida est, fessa in angoribus [2 1Kb] , contracta in tentationibus, egra in laboribus. Erigit eam mens desuper capiens ueritatem, et dicit Utquid tristis es, anima mea, et utquid conturbas me?

7. uidete si non est ista allocutio in illo conflictu Apostoli, in se prefigurantis quosdam, et forte nos, et dicentis, Condelector legi Dei secundum interiorem hominem, uideo autem aliam legem in membris meis,  id est motus quosdam carnales: et in quadam lucta et quasi desperatione, inuocat gratiam Dei, Miser ego homo, quis me liberabit de corpore mortis huius? Gratia Dei per Iesum Christum Dominum nostrum . Tales ita pugnantes etiam ipse Dominus in se prefigurare dignatus est, cum ait: Tristis est anima mea usque ad mortem . Ille enim nouerat ad quod uenerat. Ille passionem pauebat qui dixerat: Potestatem habeo ponendi animam meam, et potestatem habeo iterum sumendi eam; nemo tollit illam a me, sed ego ipse pono eam a me, et iterum sumo eam ? Sed, Tristis est anima mea usque ad mortem, qui dixit, quedam membra sua in se figurauit. Plerumque enim iam mens bene credit et bene nouit futurum hominem secundum fidem suam in gremio Abrahe: credit hoc, et tamen cum uenerit aliquis articulus mortis, turbatur ex familiaritate quadam seculi huius; erigit auditum in illam uocem Dei internam, audit rationabile carmen intrinsecus. Ita enim desuper in silentio sonat quiddam, non auribus, sed mentibus; ut quicumque audit illud melos, tedio afficiatur ad strepitum corporalem, et tota ista uita humana tumultus ei quidam sit, impediens auditum superni cuiusdam soni nimium delectabilis, et incomparabilis, et ineffabilis. Et reuera cum ita contingit ex aliqua perturbatione, uim patitur homo, alloquens animam suam: Utquid tristis es, anima mea, et utquid conturbas me? An forte ideo quia difficile purgata uita inuenitur, cum ille iudicat qui nouit ad purum et liquidum iudicare? Quia etsi probabilis iam uita est inter homines, ita ut homines quid iam reprehendant iuste non habeant: procedit examen ab illius oculis, procedit regula exequans non fallaciter, et inuenit in homine quedam que reprehendat Deus, que homines reprehendenda non uidebant, nec ille ipse intus qui iudicandus est. Hec timens anima forte conturbatur: alloquitur eam mens, quasi dicens, Quid times de peccatis, quia non potes omnia deuitare? Spera in Dominum, quoniam confitebor illi. Quedam sanat presens allocutio, reliqua purgat fidelis confessio. Plane time, si iustum te dicis; si non habes illam uocem ex alio psalmo: Ne intres in iudicium cum seruo tuo. Quare, Ne intres in iudicium cum seruo tuo? Misericordia tua mihi opus est. Nam si iudicium exhibueris sine misericordia, quo ibo? Si iniquitates obseruaueris Domine, Domine, quis sustinebit ? Ne intres in iudicium cum seruo tuo, quia non iustificabitur in conspectu tuo omnis uiuens . Ergo si non iustificabitur in conspectu tuo omnis uiuens, quia quicumque hic uiuit, quantumlibet iuste uiuat, ue illi si cum illo in iudicium intrauerit Deus. Nam ex alio propheta arrogantes et superbos identidem sic obiurgat: Utquid uultis mecum iudicio contendere? Omnes dereliquistis me, dicit Dominus . Noli ergo iudicio contendere: da operam esse iustus; et quantumcumque fueris, confitere te peccatorem; semper spera misericordiam: et in ista [1 1Kb] humili confessione securus  alloquere turbantem te, et tumultuantem aduersus te animam tuam. Utquid tristis es, anima mea, et utquid conturbas me? Forte in te uolebas sperare: Spera in Dominum, noli in te. Quid enim es in te? quid es de te? Ille sit sanitas in te, qui suscepit uulnera propter te. Spera, inquit, in Dominum, quoniam confitebor illi. Quid illi confiteberis? Salutare uultus mei, Deus meus. Tu es salutare uultus mei, tu sanabis me. Aeger ad te loquor: agnosco medicum, non me iacto sanum. Quid est, agnosco medicum, non me iacto sanum? Quod in alio psalmo dicitur: Ego dixi, Domine, miserere mei, sana animam meam, quoniam peccaui tibi .

8. Hec uox, fratres, tuta est [1 1Kb] : sed uigilate in operibus bonis. Tangite psalterium, obediendo preceptis: tangite citharam, tolerando passiones. Frange esurienti panem tuum, audisti ab Isaia: noli ieiunium putare sufficere. Ieiunium te castigat, non alterum reficit. Fructuose erunt angustie tue, si alteri prestiteris latitudinem. Ecce fraudasti animam tuam: cui dabis quod tibi abstulisti? ubi pones quod tibi denegasti? Quam multos pauperes saginare potest intermissum hodie prandium nostrum! Ita ieiuna, ut alio manducante prandisse te gaudeas, propter orationes, ut exaudiaris. Ibi enim ait: Adhuc loquente te dicam, Ecce adsum; si fregeris ex animo esurienti panem : quia plerumque fit a tristibus et a murmurantibus, ut careant tedio interpellantis, non ut reficiant uiscera indigentis: Hilarem autem datorem diligit Deus . Si panem dederis tristis, et panem et meritum perdidisti. Ergo ex animo fac: ut ille qui intus uidet adhuc loquente te, dicat, Ecce adsum. Quam celeriter accipiuntur orationes bene operantium: et hec iustitia hominis in hac uita, ieiunium, eleemosyna, oratio. uis orationem tuam uolare ad Deum? Fac illi duas alas, ieiunium et eleemosynam. Tales nos inueniat, ut securos inueniat lux Dei, et ueritas Dei, cum uenerit liberare nos a morte, qui iam uenit subire pro nobis mortem. Amen.



IN PSALMUM XLIII ENARRATIO. SERMO AD PLEBEM.

1. Psalmus iste filiis Core dicitur, sicut eius titulus prefert. Interpretatur autem Core Caluitium uel Caluaria, et inuenimus in Euangelio Dominum Iesum Christum in loco Caluarie crucifixum . Ergo clarum est, quod filiis passionis eius cantetur hic psalmus. Habemus autem hinc euidentissimum et firmissimum testimonium apostoli Pauli: quia tum cum in persecutionibus Gentilium laboraret Ecclesia, hinc sumpsit uersum, quem interponeret ad exhortationem et consolationem patientie. Hic enim dictum est, quod ille in Epistola sua posuit: Propter te mortificamur tota die, deputati sumus uelut oues occisionis . uocem ergo martyrum audiamus in Psalmo: et uox  martyrum uidete quam bonam causam habeat, cum dicit, Propter te. Nam et Dominus ideo addidit, propter iustitiam, cum diceret: Beati qui persecutionem patiuntur propter iustitiam : ne quisquam persecutionem patiens, ex ipsa pena quereret gloriam, non bonam habens causam. Et hinc exhortatus suos ait, Beati eritis cum uobis illa et illa fecerint uel dixerint homines, propter me. Hinc ergo uox [1 1Kb] , Propter te mortificamur tota die.

2. [uers. 1.] Est autem magne considerationis et magne profunditatis consilium Dei, quid cause fuerit ut cum patres nostros Patriarchas, et totum illum populum Isrel eduxerit in manu fortissima de Aegypto, et persequentes inimicos eorum in mari demerserit, duxeritque per contradicentes gentes, debellatisque hostibus in terram promissionis posuerit, uictoriasque magnas ex paucitate suorum in magna inimicorum multitudine fecerit: postea placuerit ei quasi auertere se a populo suo, ut stragem occisionis et mortis paterentur sancti eius, et nemo resisteret, nemo defenderet, nemo prohiberet; quasi auerterit faciem suam a gemitibus corum, quasi oblitus sit eos, quasi ipse non sit Deus, qui in manu ualida et brachio excelso euidentissima potentia patres nostros, id est illum populum, sicut dixi, ab Aegypto liberatum, uictis pulsisque de terra sua gentibus constituerit in regno, mirantibus omnibus quod sepe a paucis multi uicti essent. Hoc ergo in gemitu confessionis incipit cantari in psalmo isto. Non frustra enim ista facta sunt, nisi ut intelligatur quare facta sint. Proinde quia facta sunt, manifestum est: quare sint facta, altius querendum est. Ideo titulus non habet tantum, filiis Core; sed, In intellectum [2 1Kb] filiis Core. Hoc et in illo psalmo est, cuius primum uersum ipse Dominus de cruce dixit: Deus meus, Deus meus, respice in me, quare me dereliquisti? Transfigurans enim nos in id quod dicebat, et in corpus suum , uocem de cruce non dixit suam, sed nostram. Non enim unquam eum dereliquit Deus, nec ipse a Patre unquam recessit; sed propter nos dixit hoc: Deus meus, Deus meus, utquid me dereliquisti? Nam sequitur ibi: Longe a salute mea uerba delictorum meorum. Et ostendit ex quorum persona hoc dixerit; non enim in ipso delictum potuit inueniri. Clamabo ad te, inquit in ipso psalmo, per diem, et non exaudies; et nocte, subauditur utique, et non exaudies; sed addidit: et non ad insipientiam mihi , id est, hoc ipsum quod non exaudies, non ad insipientiam mihi, sed ad intellectum. Quid est, ad intellectum non exaudies? id est, me non exaudies ad temporalia, ut intelligam a te desideranda sempiterna. Non ergo relinquit Deus, et cum uidetur relinquere, tollit quod male desiderasti, et docet quid debeas bene desiderare. Si enim semper Deus in istis prosperitatibus faueret nobis, ut omnia nobis abundarent, nullamque in tempore isto mortalitatis nostre tribulationem, nullas pressuras angustiasque pateremur;  non diceremus nisi ista esse summa bona que prestat Deus seruis suis, et maiora ab illo non desideraremus. Ideo autem huic uite male dulci miscet amaritudines tribulationum, ut alia que salubriter dulcis est, requiratur; hoc est, In intellectum filiis Core. Denique audiamus Psalmum, et ibi potius hoc uideamus.

3. [uers. 2, 3.] Deus, auribus nostris audiuimus; patres nostri annuntiauerunt nobis, opus quod operatus es in diebus eorum, et in diebus antiquis. Admirantes [1 1Kb] quare in istis diebus tanquam deseruerit eos quos in passionibus exercere uoluerit, recolunt preterita que audierunt a patribus, tanquam dicentes: Non ea que patimur nobis retulerunt patres nostri. Nam et in illo psalmo hoc dixit: In te sperauerunt patres nostri, sperauerunt, et eruisti eos: ego autem sum uermis, et non homo, opprobrium hominum, et abiectio plebis . Illi sperauerunt, et liberasti eos: egone speraui, et dereliquisti me; et sine causa credidi in te, et sine causa nomen meum scriptum est apud te, et nomen tuum scriptum est in me? Hec ergo nobis indicauerunt patres nostri. Manus tua gentes disperdidit, et plantasti eos; infirmasti populos, et expulisti eos: id est, populos expulisti de terra sua, ut istos introduceres atque plantares, eorumque regnum tua misericordia confirmares. Hec audiuimus a patribus nostris.

4. [uers. 4.] Sed forte ideo illi ista potuerunt, quia fortes erant, quia preliatores, quia inuicti, quia exercitati, quia bellicosi? Absit. Non hoc indicauerunt nobis patres nostri, non hoc habet Scriptura; sed quid habet, nisi quod sequitur? Non enim in gladio suo hereditate possederunt terram, et brachium ipsorum non saluos fecit eos; sed dextera tua, et brachium tuum, et illuminatio uultus tui. Dextera tua, potentia tua; brachium tuum, ipse Filius tuus. Et illuminatio uultus tui: quid est hoc? Quia talibus signis eis affuisti, ut presens intelligereris. Numquid enim quando nobis Deus aliquo miraculo adest, faciem ipsius oculis nostris uidemus? Sed effectu miraculi suam presentiam insinuat hominibus. Denique omnes qui mirantur ad huiuscemodi facta, quid dicunt? uidi Deum presentem. Sed dextera tua, et brachium tuum, et illuminatio uultus tui: quoniam complacuisti in eis: hoc est, sic cum eis egisti, ut bene placeres in eis, ut quisquis eos attenderet quomodo eum eis ageretur, diceret quia uere Deus est cum illis, et Deus illos agit.

5. [uers. 5.] Quid ergo? Alter erat tunc, et alter est nunc? Absit. Quid enim sequitur? Tu es ipse rex meus et Deus meus. Tu es ipse, non enim mutatus es. Tempora mutata uideo, creator temporum non mutatur. Tu es ipse rex meus et Deus meus. Tu me soles ducere, tu me soles regere, tu mihi soles subuenire. Qui mandas salutem Iacob. Quid est, Qui mandas? Etiamsi tu per tuam prorsus substantiam atque naturam qua es quidquid es, occultus es, nec per hoc  quod es interfuisti patribus, ut facie ad faciem te uiderent; tamen per quamlibet creaturam tu mandas salutem Iacob. Etenim illa uisio facie ad faciem, liberatis in resurrectione seruatur. Et illi patres etiam Noui Testamenti quamuis reuelata mysteria tua uiderint [1 1Kb] , quamuis reuelata secreta annuntiauerint; tamen in speculo se uidere dixerunt et in enigmate: seruari autem uisionem in futurum facie ad faciem , quando uenerit quod ipse Apostolus ait: Mortui enim estis, et uita uestra abscondita est cum Christo in Deo; cum autem Christus apparuerit, uita uestra, tunc et uos apparebitis cum ipso in gloria . Tunc ergo nobis seruatur uisio illa facie ad faciem, de qua et Ioannes dicit: Dilectissimi, filii Dei sumus, et nondum apparuit quid erimus; scimus quia cum apparuerit, similes ei erimus, quoniam uidebimus eum sicuti est . Etsi ergo tunc patres nostri non te uiderunt facie ad faciem secundum quod tu es, etiamsi ista uisio seruatur in resurrectione, tamen etsi Angeli affuerunt, tu mandas salutem Iacob. Non solum per te ades, sed per quamcumque creaturam tuam affueris, tu mandas hoc propter salutem [2 1Kb] seruorum tuorum quod tu ipse per te facis; hoc autem fit pro salute seruorum tuorum quod faciunt quibus mandas. Cum ergo tu ipse sis rex meus et Deus meus, et tu mandes salutem Iacob, quare ista nunc patimur?

6. [uers. 6.] Sed forte preterita tantum narrata sunt nobis, de futuro autem non est aliquid tale sperandum. Imo uero sperandum. In te inimicos nostros uentilabimus. Ergo patres nostri indicauerunt nobis opus quod operatus es in diebus eorum, et in diebus antiquis: quia manus tua gentes disperdidit, eiecisti populos et plantasti eos. Ista preterita sunt: de futuro uero quid erit? In te inimicos nostros uentilabimus: ueniet tempus quando omnes inimici Christianorum, sicut palea uentilentur, sicut puluis uentilentur, et de terra proiiciantur. Ergo si et preterita sic sunt nobis narrata, et futura talia prenuntiata; in medio presentium quare laboramus, nisi in intellectum filiis Core? In te inimicos nostros uentilabimus: et in nomine tuo spernemus insurgentes in nos. Hoc de futuro.

7. [uers. 7.] Non enim in arcu meo sperabo: quomodo nec patres in gladio suo. Et gladius meus non saluum faciet me.

8. [uers. 8.] Saluos enim fecisti nos ex affligentibus nos. Et hoc figura preteriti de futuro dicitur: sed ideo tanquam preteritum dicitur, quia tam certum est quasi factum sit. Intendite quare pleraque Prophete ita dicunt tanquam preterita sint, cum prenuntientur futura, non facta. Nam et de ipso Domino futura passio prenuntiabatur, et tamen, Foderunt, inquit, manus meas et pedes meos, dinumerauerunt omnia ossa mea: non dixit, Fodient, et dinumerabunt.  Ipsi uero considerauerunt et conspexerunt me: non dixit, Considerabunt et conspicient. Diuiserunt sibi uestimenta mea : non dixit, diuident. Omnia ista tanquam preterita dicuntur, cum futura sint; quia Deo et futura tam certa sunt, tanquam preterita sint. Nobis enim ea que preterierunt, certa sunt; que futura, incerta sunt. Nouimus enim aliquid accidisse, et non potest fieri ut non acciderit quod accidit. Da prophetam cui [1 1Kb] tam certum sit futurum quam tibi preteritum: et quam tibi quod meministi factum, non potest fieri ut non sit factum, lam illi quod nouit futurum, non potest fieri ut non fiat. Ideo de securitate dicuntur tanquam preterita, que adhuc futura sunt. Hoc ergo speramus. Saluos enim fecisti nos ex affligentibus nos, et eos qui oderunt nos confudisti.

9. [uers. 9.] In Deo laudabimur tota die. uidete quemadmodum miscet etiam uerba futuri temporis, ut intelligas et preterita que dicta sunt de futuro esse predicta. In Deo laudabimur tota die: et in nomine tuo confitebimur in secula. Quid, laudabimur? quid, confitebimur? Quia ex omnibus affligentibus nos eruisti nos, quia reguum perpetuum dabis nobis, quia complebitur in nobis, Beati qui habitant in domo tua, Domine, in secula seculorum laudabunt te .

10. [uers. 10.] Hec ergo futura cum certa sint nobis, et illa preterita cum a patribus nostris audierimus, quid modo? Nunc autem repulisti et confudisti nos. Confudisti, non in conscientia nostra, sed in facie hominum. Erat enim tempus quo affligerentur Christiani, cum ubique fugerent, cum ubique diceretur, Christianus est, tanquam ad insultationem et ad opprobrium pertineret. Ubi est ergo ille Deus noster, rex noster, qui mandat salutem Iacob? Ubi est ille qui fecit omnia que nobis narrauerunt patres nostri? Ubi est qui facturus est omnia que nobis reuelauit per Spiritum suum? Numquid mutatus est? Sed in intellectum filiis Core fiunt hec. Aliquid enim intelligere debemus, quare nos ista omnia medio tempore pati uoluit. Que omnia? Nunc autem repulisti et confudisti nos: et non egredieris Deus in uirtutibus nostris. Procedimus ad inimicos nostros, et tu nobiscum non procedis: uidemus eos, preualent illi, et nos inualidi sumus. Ubi est illa uirtus tua? ubi est dextera et potentia tua? ubi mare siccatum? ubi Aegyptii persequentes fluctibus obruti ? ubi Amalech resistens, in crucis signo superatus ? Et non egredieris Deus in uirtutibus nostris.

11. [uers. 11.] Auertisti autem nos retrorsum pre inimicis nostris: ut quasi illi ante sint, nos retro; illi uictores, nos uicti deputemur. Et qui nos oderunt, diripiebant sibi: quid, nisi nos?

12. [uers. 12.] Dedisti nos tanquam oues escarum, et in nationibus dispersisti nos: a nationibus manducati sumus. Hi significantur qui sic passi sunt, ut in corpus  gentium uerterentur. Plangit enim eos Ecclesia, tanquam membra sua deuorata.

13. [uers. 13.] uendidisti populum tuum sine pretio. uidimus enim quos [1 1Kb] dedisti, non uidimus quid accepisti. Et non fuit multitudo in iubilationibus eorum. Numquid enim quando fugiebant Christiani persequentibus inimicis idololatris, fiebant congregationes et iubilationes Deo? Numquid concinebantur hymni de ecclesiis Dei, qui solent in pace concini, dulcique concentu fraternitatis Dei auribus personari? Et non fuit multitudo in iubilationibus eorum.

14. [uers. 14, 15.] Posuisti nos in opprobrium uicinis nostris, subsannationem et derisum his qui in circuitu nostro sunt. Dosuisti nos in similitudinem in nationibus. Quid est, in similitudinem? Quando maledicentes homines similitudinem dant de eo quem detestantur: Sic moriaris, sic puniaris. Quanta tunc dicta sunt talia? Sic crucifigaris. Hodieque non desunt hostes Christi, illi ipsi Iudei, contra quos quando defendimus Christum, dicunt nobis: Sic moriaris quomodo ille. Non enim illam mortem intulissent, nisi eo modo mori uehementer exhorruissent; aut quid mysterii haberet, si intelligere potuissent. Cecus quando inunguitur, collyrium in manu medici non uidet. Nam crux ipsa et pro ipsis persequentibus facta est. Inde sunt postea sanati, et in eum crediderunt quem ipsi occiderunt. Posuisti nos in similitudinem in nationibus, commotionem capitis in populis: commotionem capitis ad insultandum. Et locuti sunt labiis, et mouerunt caput . Hoc Domino, hoc etiam omnibus sanctis eius, quos persequi, quos tenere, quos illudere, quos tradere, quos affligere, quos occidere potuerunt.

15. [uers. 16, 17.] Tota die uerecundia mea contra me est, et confusio uultus mei operuit me: a uoce exprobrantis et obloquentis: hoc est, a uoce insultantium et crimen mihi obiicientium, quia colo te, quia confiteor te: et crimen mihi obiicientium de illo nomine, unde mea omnia crimina delebuntur. A uoce exprobrantis et obloquentis, id est, contra me loquentis. A facie inimici et persequentis. Et quis hic intellectus? Que preterita dicta sunt, non in nobis fient: que futura sperantur, non apparent. Preterita: in magna gloria tua eductus est populus de Aegypto, liberatus a persequentibus, ductus per gentes, expulsis gentibus collocatus in regno. Que futura? Educendus populus de ista Aegypto seculi, duce Christo apparente in gloria sua; ponendi sancti ad dexteram, iniqui ad sinistram, damnandi iniqui cum diabolo in eterna pena; accipiendum regnum a Christo cum sanctis in sempiternum. Hec sunt futura, illa preterita. In medio quid? Tribulationes. Quare? Ut appareat animus colens Deum, quantum colat Deum; ut uideatur utrum gratis colat eum a quo salutem gratis accepit. Si enim tibi dicat Deus, Quid dedisti mihi ut facerem te? Certe si factus promeruisti me, non me promerueras antequam facerem te. Quid dicturi sumus ei, qui primo gratis nos fecit, quia bonus est,  non quia aliquid meruimus? Deinde de ipsa reparatione, de secunda natiuitate quid dicturi sumus? Merita nostra fecisse ut nobis illa salus perpetua mitteretur a Domino? Absit. Si merita nostra aliquid facerent, ad damnationem nostram uenirat. Non uenit ille ad inspectionem meritorum, sed ad remissionem peccatorum. Non fuisti, et factus es: quid Deo dedisti? Malus fuisti, et liberatus es: quid Deo dedisti? Quid non ab eo gratis accepisti? Merito et gratia nominatur, quia gratis datur. Exigitur ergo a te, ut et tu gratis eum colas: non quia dat temporalia, sed quia prestat eterna.

16. Sed ipsa eterna uide ne aliter cogites, et cogitando eterna carnaliter, nichilominus Deum gratis non colas. Quid enim? Si ideo colis Deum, quia dat tibi fundum, non eum culturus es, quia tollit tibi fundum? Sed forte tu dicis: Ideo eum colam, quia dabit mihi uillam, non tamen temporalem. Nihilominus adhuc corruptam mentem geris: amore enim casto non colis, adhuc mercedem expetis. Ea enim uis habere in futuro seculo, que hic necesse est derelinquas: mutare uis uoluptatem carnalem, non amputare. Non laudatur in illo ieiunium, qui ad luxuriosam cenam seruat uentrem suum. Inuitantur enim aliquando homines ad cenam magnam, et cum ad eam uolunt auidi uenire, ieiunant: numquid hoc ieiunium continentie, et non potius luxurie deputandum est? Noli ergo talia sperare tibi danda a Deo, qualia hic iubet contemnere. Hec enim sperabant Iudei, ideo turbabantur in illa questione. Nam et ipsi resurrectionem sperant, sed ad tales uoluptates corporis se sperant resurrecturos, quales hic amant. Ideo cum eis proponeretur questio illa a Sadduceis, qui non credunt resurrectionem, de illa muliere que nupsit septem fratribus sibimet succedentibus, cuius eorum in resurrectione erit uxor, deficiebant [1 1Kb] , et respondere non poterant. At uero Domino quando est proposita, quia nobis resurrectio talis promittitur, non qua repetantur huiusmodi [2 1Kb] uoluptates, sed qua eterna de ipso Deo gaudia comparentur, respondit Dominus, et ait: Erratis nescientes Scripturas, neque uirtutem Dei: in resurrectione enim neque nubent, neque uxores ducent: non enim incipient mori. Id est, non ibi queritur successor, ubi non erit decessor. Et quid erit? Sed erunt, inquit, equales Angelis Dei . Nisi forte putas, quod Angeli epulis quotidianis, et uino quo te inebrias, gaudeant, aut hoc forte arbitraris, quod Angeli uxores habeant. Nihil eorum est apud Angelos. Unde gaudent Angeli, nisi unde Dominus ait: Nescitis quia Angeli eorum semper uident faciem Patris ? Si ergo ad faciem Patris gaudent Angeli, ad tale gaudium te prepara: aut si inuenis melius quam uidere faciem Dei [3 1Kb] ? ue tali amori tuo, si uel suspicaris aliquid  pulchrius, quam est ille a quo est omne pulchrum, quod te teneat, ne illum cogitare mercaris. Dominus in carne erat, et apparebat homo hominibus. Qualis apparebat? Iam dixi, homo hominibus. Quid magnum apparebat? Caro carni. Quid magnum apparebat, de quo dictum est: uidimus eum, et non habebat speciem neque decorem ? Quis non habebat speciem neque decorem? De quo item dicitur: Speciosus forma pre filiis hominum . Ut homo, non habebat speciem neque decorem; sed speciosus forma ex eo quod est pre filiis hominum. Ideo formam iilam deformem [1 1Kb] carnis ostendens oculis intuentium, quid ait? Qui diligit me, mandata mea custodit; et qui diligit me, diligetur a Patre meo, et ego diligam eum ,et ostendam illi meipsum . Quem uidebant, ostensurum se illis promittebat. Sed quid est hoc? Quasi diceret, uidetis formam serui, occulta est forma Dei: per hanc uobis blandior, illam uobis seruo; hac uos paruulos nutrio, illa grandes pasco. Ergo ut hec fides nostra qua purgamur, ad inuisibilia preparetur, hoc est, quod in intellectum filiis Core facta sunt ista omnia, ut detraherentur sanctis ea que habebant, detraheretur et ipsa uita temporalis: ut non propter hec ipsa temporalia colerent ipsum eternum, sed amore illius casto tolerarent hec omnia que pro tempore paterentur.

17. [uers. 18, 19.] Denique quia intellexerunt hoc filii Core, quid dicunt? Hec omnia uenerunt super nos, et obliti non sumus te. Quid est, et obliti non sumus te? Et inique non egimus in testamento tuo: et non recessit retro cor nostrum: et declinasti semitas nostras de uia tua. Ecce est intellectus, quia non recessit retro cor nostrum, quia obliti non sumus te, quia inique non egimus in testamento tuo, positi in magnis tribulationibus et persecutionibus gentium. Declinasti semitas nostras de uia tua. Semite enim nostre erant in uoluptatibus seculi; semite nostre erant in prosperitatibus temporalium rerum: tulisti semitas nostras de uia tua, et ostendisti nobis quam arcta et angusta uia est que ducit ad uitam. Et declinasti semitas nostras de uia tua. Quid est, declinasti semitas nostras de uia tua? Tanquam diceret nobis, In tribulatione positi estis, multa patimini, multa que amabatis in hoc seculo, amisistis: sed non uos dimisi in uia, quam angustam uos doceo. Latas semitas querebatis: quid uobis dico? Hac itur ad uitam sempiternam: qua uultis ambulare, ad mortem pergitis. Quam lata et spatiosa uia est que ducit ad interitum, et multi sunt qui ambulant per eam! Quam arcta et angusta uia est que ducit ad uitam, et pauci sunt qui ambulant per illam ? Qui sunt pauci? Qui tolerant tribulationes, qui tolerant tentationes, qui in istis omnibus molestiis non deficiunt; qui non ad horam gaudent ad uerbum, et in tempore tribulationis tanquam orto sole arescunt , sed habent radicem caritatis, sicut audiuimus  quod modo lectum est in Euangelio . Radicem, inquam, caritatis habe, ut cum sol exortus fuerit, non te urat, sed nutriat. Hec omnia uenerunt super nos, et obiiti non sumus te; et inique non egimus in testamento tuo; et non recessit retro cor nostrum. Sed quia hec omnia inter tribulationes facimus, iam in angusta uia ambulantes, declinasti semitas nostras de uia tua.

18. [uers. 20.] Quoniam humiliasti nos in loco infirmitatis. Ergo exaltabis nos in loco fortitudinis. Et operuit nos umbra mortis. Hec enim mortalitas umbra mortis est. uera mors est damnatio cum diabolo.

19. [uers. 21.] Si obliti sumus nomen Dei nostri. Iste est intellectus filiorum Core. Et si expandimus manus nostras ad Deum alienum.

20. [uers. 22.] Nonne Deus requiret ista? Ipse enim nouit occulta cordis. Nouit, et requirit: si nouit occulta cordis, quid ibi facit? Nonne Deus requiret ista? Nouit in se, requirit propter nos. Etenim ideo requirit Deus aliquando, et dicit sibi innotescere, quod facit tibi innotescere. Opus suum tibi dicit, non cognitionem suam [1 1Kb] . Dicimus plerumque, Letus dies, quando serenus est: numquid ipse dies gaudet? Sed gaudentem dicimus, quia gaudentes nos facit. Et dicimus, Triste celum. Non enim est ullus talis sensus in nubibus: sed quia homines huiusmodi uidentes celi faciem contristantur, triste dicitur, eo quod tristes facit. Sic et Deus cognoscere dicitur, quando cognoscentes facit. Deus dicit ad Abraham: Nunc cognoui quia tu times Deum . Ante non cognouerat? Sed ipse Abraham se non [2 1Kb] cognouit: quia in ipsa tentatione ipse sibi innotuit. Plerumque enim homo putat se posse quod non potest, aut putat se non posse quod potest; accedit ad illum interrogatio ex diuina dispensatione, et per interrogationem notus fit sibi; et dicitur Deus cognouisse, quod illum fecit nosse. Numquid Petrus nouerat se, quando dixit medico: Tecum sum usque ad mortem ? Medicus nouerat, uena inspecta, quid intus ageretur in egroto; egrotus non nouerat. uenit accessio tentationis; et probauit medicus sententiam suam, perdidit eger presumptionem suam. Sic ergo et nouit Deus, et requirit. Nouit. Quomodo ipse requirit? Propter te, ut tu inuenias te, et gratias agas ei qui fecit te. Nonne Deus requiret ista?

21. Ipse enim nouit occulta cordis. Quid est, nouit occulta? que occulta? Quoniam propter te mortificamur tota die, deputati sumus uelut oues occisionis. Potes enim uidere mortificari hominem; quare mortificetur, nescis: Deus hoc nouit; res in occulto est. Sed dicit mihi aliquis: Ecce pro nomine Christi detinetur, nomen Christi confitetur. Quare non et heretici nomen Christi confitentur, et non tamen iam propter ipsum moriuntur [3 1Kb] ? Prorsus in ipsa Ecclesia, dicam,  catholica, putatis defuisse aut deesse posse, qui causa humane glorie paterentur? Si deessent huiusmodi homines, non diceret Apostolus: Si tradidero corpus meum ut ardeam, caritatem autem non habeam, nichil mihi prodest . Sciebat ergo esse posse quosdam qui hoc iactatione facerent, non dilectione. Ideo obscurum est; Deus hoc solus uidet, nos non possumus. Ipse solus potest iudicare, qui nouit occulta cordis. Quoniam propter te mortificamur tota die, deputati sumus uelut oues occisionis. Iam dixi, hinc etiam apostolum Paulum testimonium posuisse ad exhortandos martyres, ne deficerent in tribulationibus pro nomine Christi susceptis.

22. [uers. 23.] Exsurge, quare obdormis, Domine? Cui dicit? et quis dicit? Nonne magis dicetur ille dormire, et halare [1 1Kb] , qui talia loquitur, Exsurge, quare dormis, Domine? Respondet tibi, Noui quid dicam: scio quia non dormit qui custodit Isrel : sed tamen martyres clamant, Exsurge, quare obdormis, Domine? O Domine Iesu! occisus es, dormisti in passione, iam nobis resurrexisti. Nouimus enim quia nobis resurrexisti. Quare resurrexisti? Gentes que nos persequuntur, mortuum te putant, resurrexisse non credunt. Exsurge ergo et illis. Quare dormis, non nobis, sed illis? Si enim iam te illi crederent resurrexisse, numquid eos qui in te crederent persequi poterant. Sed quare persequuntur? Dele, occide nescio quos [2 1Kb] , qui crediderunt in te nescio quem male mortuum? Adhuc eis dormis: exsurge ut intelligant quia resurrexisti, et quiescant. Denique factum est dum moriuntur martyres, et ista dicunt, dormiunt, et excitant Christum uere mortuum dormitionibus eorum; surrexit Christus quodammodo in gentibus, id est, creditus est resurrexisse: ita paulatim et ipsi credendo conuersi ad Christum, fecerunt numerum magnum, quem timerent persecutores, et cessauerunt persecutiones. Unde? Quia resurrexit Christus in gentibus, qui illis ante non credentibus dormiebat. Exsurge, et ne repellas usque in finem.

23. [uers. 24.] Quare faciem tuam auertis? quasi non adsis, quasi oblitus sis nostri. Obliuisceris inopiam nostram, et tribulationem nostram.

24. [uers. 25.] Quoniam humiliata est in puluere anima nostra. Ubi humiliata est? In puluere, id est, puluis nos persequitur. Illi nos persequuntur, de quibus dixisti: Non sic impii, non sic; sed tanquam puluis quem proiicit uentus a facie terre . Humiliata est in puluere anima nostra; hesit in terra uenter noster. Penam nimie humiliationis mihi uidetur expressisse, qua quisque quando se prosternit, heret in terra uenter eius. Quisquis enim ita humiliatur ut genua figat, adhuc habet quo humilietur: quisquis autem sic humiliatur ut hereat in terra uenter eius, ultra quo humilietur non habet. Si enim ultra uoluerit, iam non erit humiliare, sed obruere. Hoc ergo  forsitan dixerit: Nimium humiliati sumus in hoc puluere, ultra quo humiliemur non habemus: iam peruenit usque ad summum humiliatio, ueniat et miseratio.

25. An forte, fratres, eos plangit Ecclesia uoce ista. quibus illi qui persequebantur persuaserunt impietatem: ut illi qui perdurarunt hoc dicant, Humiliata est in puluere anima nostra? Id est, inter manus pulueris huius, inter manus impiorum et persequentium, Humiliata est in puluere anima nostra, ad hoc ut te inuocaremus, ut dares auxilium de tribulatione: uenter autem noster hesit in terra, id est, consensit impietati pulueris huius uenter noster; hoc est enim dictum, Hesit. Si enim cum diligis et ardes caritate, recte dicis Deo, Adhesit anima mea post te ; et, Mihi adherere Deo bonum est : tunc autem adheres Deo, quando consentis Deo: non sine causa dictum est, de uentre isto quod adhesit in terra, nisi quia illi significantur, qui persecutionem non tolerantes, consenserunt iniquis: sic enim heserunt in terra. Sed quare dicti sunt uenter, nisi quia carnales sunt: ut os Ecclesie in sanctis sit, in spiritualibus sit; uenter Ecclesie in carnalibus sit? Itaque os Ecclesie eminet; uenter absconditus est, tanquam mollior et infirmior. Hoc significat quodam loco Scriptura, ubi quidam dicit se accepisse librum; et liber ipse dulcis erat, inquit, in ore meo, et amarus in uentre meo . Quid est hoc, nisi quia precepta summa que capiunt [1 1Kb] spirituales, non capiunt carnales; et de quibus gaudent spirituales, contristantur carnales? Liber iste, fratres, quid habet? uende omnia que habes, et da pauperibus. Quam dulcis in ore Ecclesie! Ab omnibus spiritualibus factum est. At uero carnali cuicumque dixeris, Fac hoc; facilius a te tristis recedit, sicut ille diues a Domino , quam facit quod dictum est. Quare autem tristis recessit, nisi quia liber ille dulcis est in ore, et in uentre amarus? Dedisti nescio quid auri et argenti; uentum est ad hunc articulum, ut nisi perdas, forte aliquod peccatum committas, iniuriam forte ingeras Ecclesie, blasphemare cogaris: posito itaque in angustiis, aut damno pecunie, aut damno iustitie, dicitur tibi, Perde potius pecuniam, ne perdas iustitiam: tu autem cui non dulcis est in ore iustitia, sed adhuc in illis membris infirmus es, quales in uentre deputat Ecclesia, contristatus eligis aliquando amittere aliquid de iustitia, quam uel nummum [2 1Kb] de pecunia; et percutis te damno grauiore, implens saccellum tuum, et exinaniens cor tuum. Fortassis ergo de illis dixerit, Hesit in terra uenter noster.

26. [uers. 26.] Exsurge, Domine, adiuua nos. Et uere, carissimi, exsurrexit et adiuuit. Namque cum exsurgeret, id est, cum resurgeret, et gentibus innotesceret, cessantibus persecutionibus, etiam illi qui heserant in terra, eruti sunt de terra, et agentes penitentiam, redditi sunt corpori Christi, quamuis infirmi, quamuis imperfecti, ut compleretur in eis, Imperfectum  meum uiderunt oculi tui, et in libro tuo omnes scribentur . Exsurge, Domine, adiuua nos: et redime nos propter nomen tuum: hoc est, gratis; propter nomen tuum, non propter meritum meum; quia tu dignatus es facere, non quia ego dignus sum cui facias. Nam et hoc ipsum quod non sumus obliti te, et non recessit retro cor nostrum, quod non expandimus manus nostras ad Deum alienum, nisi te adiuuante, unde possemus? nisi te intus alloquente et exhortante, non [1 1Kb] deserente, unde ualeremus? Ergo siue patientes in tribulationibus, siue gaudentes in prosperitatibus, redime nos; non propter meritum nostrum, sed propter nomen tuum.



IN PSALMUM XLIu [2 1Kb] ENARRATIO. SERMO  .

1. [uers. 1.] Hunc psalmum sicut uobiscum cum exsultatione cantauimus, ita nobiscum cum attentione consideretis peto. Cantatur enim de sanctis nuptiis, de sponso et sponsa, de rege et plebe, de Saluatore et de his qui saluandi sunt. Qui cum ueste nuptiali uenit ad nuptias, gloriam querens sponsi, non suam, non solum libenter audit, quod solet esse etiam hominum spectacula querentium, non facta exhibentium; sed etiam mandat cordi, quod non ibi uacet, sed germinet, erumpat, crescat, perficiatur, assumatur. Oportet enim nos esse, quibus [3 1Kb] hoc cantetur, filios Core, quod habet titulus Psalmi. Erant enim isti quidam homines: uerumtamen omnis inscriptio Litterarum diuinarum aliquid innuit intelligentibus, et non tantum auditorem, uerum etiam cognitorem desiderat. Interrogamus enim uim hebraici uerbi, quid sit Core: et, sicut se interpretationes habent omnium uerborum in Scriptura positorum, renuntiatur nobis, filios Core interpretari filios Calui. Quod nomen non ad irrisionem accipiatis, ne inueniamur in sensu puerili, quales pueros legimus in libro Regnorum, insultantes Eliseo sancto prophete, et clamantes post ipsum: Ascende calue, ascende calue. Tales enim pueros stulte garrulos, et in suam perniciem maledicentes, exeuntes de silua bestie comederunt . Hoc scriptum est, et ubi sit scriptum commemorauimus: qui meminerunt, recognoscant; qui non meminerunt, legant; qui non legerunt, credant. Quod ergo illud factum figurauit in futurum, non nos debet apprehendere. Significati sunt enim in illis pueris stulti homines, habentes ignorantie sensum; quales nos non uult esse Apostolus, ubi dicit: Nolite pueri esse mentibus . Et quia Dominus inuitauerat nos ad imitationem puerorum, quando ante se paruulum posuit, et ait, Nisi quis fuerit ut puer iste, non intrabit in regnum celorum ; ibi quoque Apostolus cautus, ubi reuocat a mente puerili, uocat rursus ad imitationem puerilem: Nolite, inquit, pueri effici mentibus, sed malitia paruuli estote, ut mentibus perfecti sitis . Quem delectat imitari puerum, non delectet imperitia, sed innocentia. Illi uero ex imperitia insultabant sancto Dei caluo, et clamabant post eum: Calue, calue. Factum est ut a bestiis consumerentur: et figurauerunt homines in eadem mente puerili stulte irridentes quemdam caluum; quia in Caluarie loco crucifixus est. Possessi sunt ergo tales uelut a bestiis, hoc est a demonibus, a diabolo et angelis eius, qui operatur in filiis diffidentie. Tales pueri erant, qui ante sacratum lignum stantes caput agitabant, et dicebant: Si filius Dei est, descendat de cruce . Huius nos filii sumus, quia filii sponsi sumus: et nobis inscriptus est psalmus iste, cuius titulus dicitur, Filiis Core, pro his que [1 1Kb] commutabuntur.

2. Quid ego exponam quid sit, pro his que commutabuntur? Quid ego dicam? Hoc omnis mutatus agnoscit. Qui audit hec, Pro his que commutabuntur, uideat quid erat, et quid nunc sit. Et primo ipsum mundum uideat commutatum; nuper adorantem idola, modo adorantem Deum; nuper seruientem iis que fecit, modo ei a quo factus est. Pro his que commutabuntur, uidete quando dictum sit. Modo iam residui Pagani mutata expauescunt: et qui nolunt mutari, uident refertas ecclesias, templa deserta; hac celebritatem, ibi solitudinem. Mirantur mutata, legant predicta: aurem accommodent promissori, credant exhibitori. Sed et unusquisque nostrum, fratres, ex uetere homine in nouum mutatur; ex infideli fidelis fit, ex raptore largitor, castus ex adultero, beneficus ex malefico. Ergo cantetur nobis, Pro his que commutabuntur: et sic incipiat describi, per quem commutata sunt.

3. Sequitur enim: Pro his que commutabuntur, filiis Core, in intellectum, Canticum pro dilecto. Nam dilectus ille uisus est a persecutoribus suis, sed non in intellectum. Si enim cognouissent, nunquam Dominum glorie crucifixissent . Ad hunc intellectum oculos alios querebat ipse, cum diceret: Qui me uidet, uidet et Patrem . Sonet eum iam Psalmus: gaudeamus in nuptiis, et nos crimus cum iis qui fiunt nuptie [2 1Kb] qui inuitantur ad nuptias; et ipsi inuitati sponsa est. Etenim sponsa Ecclesia est, sponsus Christus. Solent dici ab scholasticis [3 1Kb] carmina quedam uxores ducentibus et nubentibus, que uocantur epithalamia; quidquid ibi cantatur, ad  honorem cantatur sponsi et sponse: an forte et in nuptiis istis, quo inuitati sumus, thalamus non est? Et unde dicit alius psalmus: In sole posuit tabernaculum suum, et ipse tanquam sponsus procedens de thalamo suo ? Coniunctio nuptialis, uerbum et caro: huius coniunctionis thalamus, uirginis uterus. Etenim caro ipsa uerbo est coniuncta: unde etiam dicitur, Iam non duo, sed una caro . Assumpta est Ecclesia ex genere humano, ut caput esset Ecclesie ipsa caro uerbo coniuncta, et ceteri credentes membra essent illius capitis. Nam uis uidere quis uenerit ad nuptias? In principio erat uerbum, et uerbum erat apud Deum, et Deus erat uerbum . Gaudeat sponsa amata a Deo. Quando amata? Dum adhuc feda. Omnes enim peccauerunt, ait Apostolus, et egent gloria Dei . Et iterum: Etenim Christus pro impiis mortuus est . Amata est feda, ne remaneret feda. Non enim uere feda amata est, quia non feditas amata est: nam si hoc amaret, hoc seruaret: euertit feditatem, formauit pulchritudinem. Ad qualem uenit, et qualem fecit? ueniat iam ipse in uerbis propheticis; ecce ipse sponsus procedat nobis: amemus illum; aut si inuenerimus in eo aliquid fedi, non amemus. Ecce ipse inuenit multa feda, et amauit nos: si aliquid fedi inuenerimus in eo, non amemus. Quia et hoc ipsum quod carnem indutus est, ut de illo etiam diceretur. uidimus eum, et non habebat speciem neque decorem ; si consideres misericordiam qua factus est, et ibi pulcher est. Sed Iudeorum personam gerebat propheta, cum diceret: uidimus eum, et non habebat speciem neque decorem. Quare? Quia non in intellectum. Intelligentibus autem, et uerbum caro factum est , magna pulchritudo est. Mihi autem absit gloriari, dixit unus amicorum sponsi, nisi in cruce Domini nostri Iesu Christi . Parum est ut non inde erubescas, nisi etiam et glorieris. Quare ergo non habuit speciem neque decorem? Quia Christus crucifixus, Iudeis quidem scandalum, Gentibus stultitia. Quare autem et in cruce habuit decorem? Quia quod stultum est Dei, sapientius est quam homines; et quod infirmum est Dei, fortius est quam homines . Nobis ergo iam credentibus, ubique sponsus pulcher occurrat. Pulcher Deus, uerbum apud Deum: pulcher in utero uirginis, ubi non amisit diuinitatem, et sumpsit humanitatem: pulcher natus infans uerbum; quia et cum esset infans, cum sugeret, cum manibus portaretur, celi locuti sunt, Angeli laudes dixerunt, Magos stella direxit, adoratus est in presepi, cibaria mansuetorum . Pulcher ergo in celo, pulcher in terra; pulcher in utero, pulcher in manibus parentum; pulcher in miraculis, pulcher in flagellis; pulcher inuitans ad uitam, pulcher non curans mortem; pulcher deponens animam, pulcher recipiens; pulcher in ligno, pulcher in sepulcro, pulcher in celo. In intellectum [1 1Kb] audite  Canticum, neque oculos uestros a splendore pulchritudinis illius auertat carnis infirmitas. Summa et uera pulchritudo iustitia est: ibi illum non uidebis pulchrum, ubi deprehendis iniustum: si ubique iustus, ubique decorus. ueniat ergo nobis inspiciendus oculis mentis, descriptus a quodam laudatore suo propheta: ecce incipit.

4. [uers. 2.] Eructauit cor meum uerbum bonum. Quis dicit, Pater, an Propheta? Intellexerunt enim quidam Patris personam dicentis, Eructauit cor meum uerbum bonum, commendantis nobis natiuitatem quamdam ineffabilem. Ne forte putares aliquid assumptum, unde Filium generaret Deus; quemadmodum homo sibi assumit aliquid unde generet filios, coniugium scilicet, sine quo prolem procreare homo non potest: ne igitur putares aliquo coniugio indiguisse Deum, unde Filium generaret, Eructauit, inquit, cor meum uerbum bonum. Hodie cor tuum, o homo, generat consilium, nec querit uxorem: per consilium natum ex corde tuo edificas aliquid; et illa fabrica, antequam stet in opere, stat in consilio [1 1Kb] ; et inest iam quod facturus es, in eo per quod facturus es: et laudas fabricam nondum existentem, nondum in specie edificii, sed in prolatione consilii; nec laudat alius consilium tuum, nisi aut indicaueris, aut uiderit quod fecisti. Ergo si per uerbum omnia, et uerbum de Deo; inspice fabricam factam per uerbum, et ex isto edificio mirare consilium. Quale uerbum est per quod factum est celum et terra, et omnis ornatus celi, omnis fecunditas terre, diffusio maris, distentio eris, fulgor siderum, claritas solis et lune? uidentur hec: transcende et hec; cogita Angelos, Principatus, Sedes, Dominationes, Potestates: omnia per ipsum facta sunt. Unde ergo ista bona facta sunt? Quia eructatum est per quod fierent, uerbum bonum. Ergo uerbum bonum: et ipsi uerbo dictum est, Magister bone. Et ipsum uerbum respondit, Quid me interrogas de bono? Nemo bonus, nisi unus Deus . Dictum est, Magister bone; et dicit, Quid me interrogas de bono? Addidit etiam, Nemo bonus, nisi unus Deus. Quomodo ergo et ipse bonus, nisi quia Deus? Non solum autem Deus, sed cum Patre unus Deus. Non enim dicendo, Nemo bonus, nisi unus Deus, discreuit se, sed uniuit. Eructauit cor meum uerbum bonum. Dixerit hoc Deus Pater de uerbo suo bono atque benefico bono nostro, per quod solum bonum utcumque boni esse possumus.

5. Sequitur, Dico ego opera mea regi. Adhuc Pater loquitur? Si adhuc Pater loquitur, queramus et hoc quomodo secundum fidem ueram et catholicam intelligamus, Dico ego opera mea regi. Si enim Pater dicit opera sua Filio suo regi nostro; que opera Pater dicturus est Filio, cum omnia opera Patris per Filium facta sint? An forte, Dico ego opera mea regi, ipsum Dico, generationem Filii significat? uereor ne hoc aliquando a tardioribus non possit intelligi: uerumtamen dicam; sequatur qui potest, ne non dicto non  sequatur et qui potest. Legimus in alio psalmo dictum: Semel locutus est Deus . Toties locutus est per Prophetas, toties per Apostolos, hodieque loquitur per sanctos suos, et ait: Semel locutus est Deus. Unde semel locutus est, nisi propter [1 1Kb] uerbum unum? Sicut autem Eructauit cor meum uerbum bonum, intelleximus ibi generationem Filii; ueluti repetitio mihi uidetur facta in consequenti sententia, ut illud quod dictum erat, Eructauit cor meum uerbum bonum, repeteretur in eo quod ait, Dico. Quid est enim, Dico? uerbum profero. Et unde profert Deus uerbum, nisi ex corde suo, ex intimo suo? Tu non dicis nisi quod ex corde tuo profers; uerbum tuum quod sonat et transit, aliunde non profertur: et miraris quia ita dicit Deus? Sed dicere Dei eternum est. Tu dicis aliquid modo, quia tacebas paulo ante: uel ecce nunc nondum uerbum profers; cum autem proferre ceperis, rumpis silentium quodammodo, et generas uerbum quod antea non erat. Non sic Deus genuit uerbum: dicere Dei sine initio est, et sine fine; et tamen unum uerbum dicit. Dicat alterum, si quod dixit transierit. Cum uero et a quo dicitur manet, et quod dicitur manet; et semel dicitur et non finitur; et ipsum semel sine initio dicitur, nec bis dicitur, quia non transit quod semel dicitur. Hoc est ergo, Eructauit cor meum uerbum bonum, quod est, Dico ego opera mea regi. Quare ergo, Opera mea dico? Quia in ipso uerbo omnia opera Dei. Quidquid enim facturus erat Deus in creatura, iam in uerbo erat; nec esset in rebus, nisi esset in uerbo: quomodo et in te non esset in [2 1Kb] fabrica, nisi esset in consilio. Sicut in Euangelio dicitur: Quod factum est in ipso uita erat . Erat ergo quod factum est, sed in uerbo erat: et omnia opera Dei ibi erant, et opera nondum erant: sed uerbum erat, et uerbum hoc Deus erat, et apud Deum erat, et Filius Dei erat, et cum Patre unus Deus erat. Dico ego opera mea regi. Audiat dicentem, qui uerbum intelligit; et uideat cum Patre sempiternum uerbum, in quo sunt etiam que futura sunt, in quo non abierunt et que transierunt. Hec opera Dei in uerbo, tanquam in uerbo, tanquam in Unigenito, tanquam in Dei uerbo.

6. Quid ergo sequitur? Lingua mea calamus scribe, uelociter scribentis. Quid simile, fratres mei, quid habet simile lingua Dei cum calamo scribe? Quid habet simile petra cum Christo ? quid habet simile agnus cum Saluatore ? quid habet leo cum Unigeniti fortitudine ? Dicta sunt hec tamen: et nisi dicerentur, non aliquo modo per hec uisibilia ad inuisibilem informaremur. Sic ergo humilem similitudinem calami huius, nec comparemus illi excellentie, nec tamen respuamus. Quero enim quare linguam suam calamum dixit esse scribe uelociter scribentis? At uero quantumuis uelociter scribat scriba, non comparatur illi uelocitati, de qua dicit alius psalmus: Usque in uelocitatem currit uerbum eius . Sed mihi uidetur,  quantum audet humana intelligentia, et hoc posse accipi ex persona Patris dictum, Lingua mea calamus scribe. Quia quod lingua dicitur, sonat et transit; quod scribitur, manet: cum ergo dicat Deus uerbum, et uerbum quod dicitur non sonet et transeat, sed et dicatur et maneat; scriptis hoc maluit Deus comparare, quam sonis. Quod autem addidit, uelociter scribentis, impulit mentem ad intelligentiam: sed non pigra remaneat, respiciendo antiquarios, aut respiciendo qualeslibet ueloces notarios; si autem hoc attenderit, remanebit ibi. Ipsum uelociter, cogitet uelociter; et uideat quare dictum sit, uelociter. uelociter Dei tale est, ut uelocius nichil sit. In Scripturis enim scribitur littera post litteram, syllaba post syllabam, uerbum post uerbum; nec ad secundum transitur, nisi primo perscripto. Ibi autem nichil uelocius, ubi non multa sunt uerba, nec tamen aliquid pretermissum est, cum in uno sint omnia.

7. [uers. 3.] Ecce iam uerbum illud sic prolatum, eternum, ab eterno ceternum, ueniet sponsus. Speciosus forma pre filiis hominum. Pre filiis hominum: quare non et pre Angelis? Quid uoluit dicere, Pre filiis hominum, nisi quia homo? Ne hominem Christum quemlibet hominem putares, ait, Pre filiis hominum speciosus forma. Etiam homo pre filiis hominum; etiam inter filios hominum, pre filiis hominum; etiam ex filiis hominum, pre filiis hominum. Diffusa est gratia in labiis tuis. Lex per Moysen data est; Gratia et ueritas per Iesum Christum facta est . Diffusa est gratia in labiis tuis. Merito mihi subuentum est, quia condelector legi Dei secundum interiorem hominem. Sed alia lex in membris meis repugnat legi mentis mee, et captiuum me ducit in lege peccati, que est in membris meis. Miser ego homo, quis me liberabit de corpore mortis huius? Gratia Dei per Iesum Christum Dominum nostrum . Diffusa est ergo gratia in labiis tuis. uenit nobis cum uerbo [1 1Kb] gratie, cum osculo gratie. Quid ista gratia dulcius? Quo pertinet gratia ista? Beati quorum remisse sunt iniquitates, et quorum tecta sunt peccata . Si seuerus iudex ueniret, nec afferret istam gratiam diffusam in labiis suis, quis de salute aliquid speraret? Quis non sibi hoc timeret quod peccatori debebatur? Ille ueniens cum gratia, non exegit quod debebatur, soluit quod non debebat. Num enim non peccator debebat mortem? Aut uero tibi peccatori debebatur, nisi supplicium? Debita tua dimisit, et indebita sua exsoluit. Magna gratia. Quare gratia? Quia gratis. Propterea tibi gratias agere licet, referre non licet; non enim potes. Querebat ille quid retribueret, et dixit: Quid retribuam Domino pro omnibus que retribuit mihi? Et inuenit quasi aliquid: Calicem salutaris accipiam, et nomen Domini inuocabo . Hoc illi rependis, quia calicem salutaris accipis, et nomen Domini inuocas? Quis tibi dedit ipsum calicem salutarem? Remansit in actione gratiarum, nam in relatione defecit. Inueni quid Deo des, quod  ab illo non acceperis; et retuleris gratiam. Sed caue ne dum queris quid illi retribuas, quod ab illo non acceperis, inuenias, sed peccatum tuum. Hoc plane ab illo non accepisti, sed nec ei dare debes. Hoc dederunt Iudei, retribuerunt mala pro bonis; acceperunt ab eo pluuiam, et fructum non dederunt, sed spinas dolorum. Ergo bonum quidquid uolueris in te dare Deo, non te inuenis accepisse nisi a Deo. Ipsa est gratia Dei diffusa in labiis. Fecit te, gratis te fecit. Non enim erat cui prestaret antequam faceret. Perieras, quesiuit te; et inuentum reuocauit te. Preterita non imputauit, futura promisit. uere diffusa est gratia in labiis tuis.

8. Propterea, inquit, benedixit te Deus in eternum. Laboratur, ut hoc possit intelligi adhuc a Deo Patre dici, Propterea benedixit te Deus in eternum. Accommodatius uidetur hoc accipi ex persona Prophete. Et mutationes personarum repentine, et omnino ex improuiso, inueniuntur in sanctis Scripturarum libris; et si quis aduertat, plene sunt pagine diuine. Domine, libera animam meam a labiis iniquis et a lingua dolosa; et statim, Quid detur tibi, aut quid adiiciatur tibi aduersus linguam subdolam? Alia illic persona erat, alia hic: ibi petentis, hic subuenientis. Sagitte potentis acute, cum carbonibus uastatoriis. Alia persona est, Quid detur tibi, aut quid adiiciatur tibi; et in consequentibus fit alia, Heu me! quia incolatus meus longinquus factus est . In paucis uersibus tam crebra mutatio personarum intellectum admonet: non exprimit locum ubi mutatur; non dicitur, Hoc dixit homo, hoc dixit Deus; sed ex ipsis uerbis fit nobis intelligere quid ad hominem pertineat, quid ad Deum. Homo autem dicebat, Eructauit cor meum uerbum bonum, dico ego opera mea regi. Homo dicebat, ille dicebat qui scripsit Psalmum; sed ex persona Dei dicebat: incipit dicere et ex sua, Propterea benedixit te Deus in eternum. Dixerat enim Deus, Diffusa est gratia in labiis tuis, ei quem fecerat speciosum pre filiis hominum, etiam hominem quem Deum [1 1Kb] ante omnia protulerat, eternus ceternum. Impletus est ergo Propheta gaudio quodam ineffabili, et attendens quid Deus Pater de [2 1Kb] Filio suo homini reuelauerit, qui potuit dicere ista et ex persona Dei, Propterea, inquit, benedixit te Deus in eternum. Quare? Propter gratiam. Illa enim gratia quo pertinet? Ad regnum celorum. Primum enim Testamentum terram promiserat: et aliud premium fuit uel promissio sub Lege positorum, aliud sub Gratia: terra Chananeorum Iudeis sub Lege positis, regnum celorum Christianis sub Gratia positis. Itaque quod pertinebat ad eos qui sub Lege positi erant, regnum, terra illa transiit: regnum celorum quod pertinet sub Gratia positis, non transit. Propterea hic, benedixit te Deus, non ad tempus, sed in eternum.

9. Non defuerunt qui omnia etiam superiora uerba ex Prophete persona accipi mallent: et hoc quod  dictum est, Eructauit cor meum uerbum bonum, ex Propheta uoluerint intelligi, ueluti dicente hymnum.  Ut et illud quod adiunctum est, Dico ego opera mea regi, significare uoluerit summum hominis opus non esse, nisi Deum laudare. Illius est specie sua placere tibi, ad te pertinet eum in gratiarum actione laudare. Opera tua si non fuerint laus Dei, incipis teipsum amare; et pertinebis ad illos de quibus dicit Apostolus: Erunt enim homines seipsos amantes . Displice tibi, placeat tibi qui te fecit; quia in eo tibi displices quod in te ipse fecisti. Opus ergo tuum sit laus Dei, eructet cor tuum uerbum bonum. Dic ergo opera tua regi: quia ut diceres, rex fecit, et ipse donauit quod offerres. Redde illi de suo, ne uelis accepta parte patrimonii tui ire longius et prodige perdere [1 1Kb] in meretrices, et porcos pascere. Hoc recordamini ex Euangelio. Sed etiam de nobis dictum est: Mortuus erat, et reuixit; perierat, et inuentus est .

10. Lingua mea calamus scribe, uelociter scribentis. Non defuerunt qui sic intelligerent Prophetam ea dixisse que scriberet, et ideo linguam suam calamo scribe comparasse. uelociter autem scribentis uoluisse dicere, ut significaret ea se scribere, que uelociter uentura erant, ut uelociter scribere, uelocia scribere intelligatur, id est scribere non tardatura. Non enim tardauit Deus exhibere Christum. Quam cito euolutum sentitur, quod peractum agnoscitur! Recordare generationes ante te, inuenies Adam tanquam hesterno die factum. Ita gesta legimus omnia ab ipso principio: ergo uelociter facta sunt. uelociter erit et dies iudicii; preueni uelocitatem ipsius: uelociter ueniet, uelocius tu mutare. Aderit facies iudicis, sed uide quid dicit Propheta: Preueniamus faciem eius in confessione . Diffusa est gratia in labiis tuis, propterea benedixit te Deus in eternum.

11. [uers. 4.] Accingere gladium tuum circa femur, potentissime. Gladium tuum, quid, nisi uerbum tuum? Illo gladio strauit inimicos, illo gladio diuisit filium a patre, filiam a matre, nurum a socru. Legimus hec in Euangelio: Non ueni pacem mittere, sed gladium. Et erunt in una domo quinque diuisi aduersum se, duo aduersus tres, et tres aduersus duos erunt diuisi: id est, filius aduersus patrem, filia aduersus matrem, nurus aduersus socrum suam . Diuisio hec quo gladio facta est, nisi quem Christus attulit [2 1Kb] ? Et reuera, fratres, etiam quotidianis exemplis uidemus hec. Placet iuueni alicui Deo seruire, displicet patri; diuisi sunt aduersus se: ille promittit terrenam hereditatem, ille amat celestem; aliud iste pollicetur, aliud ille eligit. Non sibi putet pater factam iniuriam; Deus solus illi prefertur: et tamen litigat cum filio uolente seruire Deo. Sed fortior est ille gladius spiritualis separans, quam  copulans natura carnalis. Fit hoc et de filia aduersus matrem, multo magis et de nuru aduersus socrum. Nam aliquando in una domo nurus et socrus inueniuntur heretica et catholica. Et ubi fortiter recipitur iste gladius, rebaptizationem non timemus. Potuit diuidi filia aduersus matrem suam, et non potest nurus aduersus socrum suam.

12. Factum est hoc generaliter etiam in genere humano, diuisus est filius aduersus patrem. Fuimus enim aliquando filii diaboli. Adhuc infidelibus dictum est: uos a patre diabolo estis . Et omnis infidelitas nostra, unde, nisi a patre diabolo? Non ille creando pater, sed nos illum imitando filii [1 1Kb] . Iam modo uidetis filium aduersus patrem diuisum. uenit gladius ille; renuntiat diabolo: inuenit alium patrem, inuenit aliam matrem. Ille ad imitationem se prebens, generabat in exitium: parentes duo quos inuenimus, in uitam eternam generant. Diuisus est filius aduersus patrem. Diuisa est filia aduersus matrem suam: plebs illa que de Iudeis credidit, diuisa est aduersus Synagogam. Diuisa est et nurus aduersus socrum suam: plebs de Gentibus ueniens, nurus dicitur; quia sponsus Christus filius Synagoge. Unde enim natus est Filius Dei secundum carnem? Ex illa Synagoga. Ille qui dimisit patrem et matrem, et adhesit uxori sue, ut essent duo in carne una : non coniectura nostra, sed attestante Apostolo, et dicente: Sacramentum hoc magnum est, ego autem dico in Christo et in Ecclesia . Dimisit enim patrem quodammodo: non omnino dimisit ueluti ad separationem, sed ad susceptionem humane carnis. Quomodo dimisit? Quia cum esset in forma Dei, non rapinam arbitratus est esse equalis Deo, sed semetipsum exinaniuit, formam serui accipiens . Quomodo dimisit et matrem? Gentem Iudeorum, Synagogam illam herentem ueteribus sacramentis. Ad ipsam figuram pertinet quod ait, Que est mihi mater, aut qui fratres ? Ille enim intus ducebat, illi foris stabant. uidete si non modo ita sunt Iudei. Docet Christus in Ecclesia, illi foris stant. Socrus ergo quid est? Mater sponsi. Mater sponsi Domini nostri Iesu Christi, Synagoga est. Proinde nurus eius Ecclesia, que ueniens de Gentibus non consensit in circumcisionem carnalem, diuisa est aduersus socrum suam. Accingere gladium tuum. De potentia huius gladii loquebamur, cum ista diceremus.

13. Accingere gladium tuum, sermonem tuum: circa femur, potentissime, circa femur habens gladium. Quid est, circa femur? quid significat de femore? Carnem. Unde illud est: Non deficiet princeps de Iuda, et dux de femoribus eius . Nonne et ipse Abraham, cui promissum erat semen in quo benedicerentur omnes gentes, quando misit seruum suum ad querendam et ducendam uxorem filio suo, unde ueniret illud semen sanctum in quo benedicerentur omnes gentes; fide tenens in illa ueluti humilitate  seminis esse magnitudinem nominis [1 1Kb] , id est Filium Dei uenturum ex filiis hominum per semen Abrahe, fecit ipsum seruum suum, quem mittebat, ita sibi iurare? Pone, inquit, manum tuam sub femore meo, et sic iura . Quasi diceret, Pone manum tuam ad altare, aut ad Euangelium, aut ad Prophetam, aut ad aliquid sanctum. Sub femore meo, inquit, pone manum: habens fiduciam, nec reuerens turpitudinem, sed intelligens ueritatem. Propterea, Accingere gladium tuum circa femur, potentissime. Potentissime etiam circa femur: quia quod infirmum est Dei, fortius est hominibus . Potentissime.

14. [uers. 5.] Specie tua et pulchritudine tua. Iustitiam accipe, qua semper es speciosus et pulcher. Et intende, et prospere procede, et regna. Nonne uidemus? Certe iam factum est. Attendite orbem terraram; intendit, prospere processit, et regnat; subdite sunt omnes gentes. Quid erat illud uidere in spiritu? Quod nunc est experiri in ueritate. Quando dicebantur hec, nondum ita regnabat Christus, nondum intenderat, nondum processerat: predicabantur; exhibita sunt, iam ea tenemus: in multis redditorem habemus Deum, in paucis debitorem. Intende, et prospere procede, et regna.

15. Propter ueritatem, et mansuetudinem, et iustitiam. Reddita est ueritas, quando ueritas de terra orta est, et iustitia de celo prospexit . Presentatus est Christus exspectationi [2 1Kb] generis humani, ut in semine Abrahe benedicerentur omnes gentes. Predicatum est Euangelium; ueritas est. Quid mansuetudo? Passi sunt martyres, et inde multum processit, et promouit per omnes gentes regnum Dei: quia patiebantur martyres, nec deficiebant, nec resistebant; dicentes omnia, nichil occultantes; parati ad omnia, nichil recusantes. Magna mansuetudo! Corpus Christi hoc fecit, in capite suo didicit. Ille prior sicut ouis ad occisionem [3 1Kb] ductus est, et sicut agnus coram tondente se non aperuit os suum : usque adeo mansuetus, ut pendens in cruce diceret, Pater, ignosce illis, quia nesciunt quid faciunt . Quid propter iustitiam? ueniet etiam, ut iudicet, et retribuat unicuique secundum opera sua . Dixit ueritatem, pertulit iniquitatem [4 1Kb] , allaturus est equitatem. Et deducet te mirabiliter dextera tua. Nos dextera ipsius, ipse dextera sua. Ille enim Deus, nos homines. Dextera sua deductus est, id est potentia sua. Etenim potentiam quam Pater habet, habet et ipse, et immortalitatem Patris habet et ipse; diuinitatem Patris habet, eternitatem Patris habet, uirtutem Patris habet. Deducet eum mirabiliter dextera eius, faciens diuina, patiens humana, malitias hominum sternens bonitate sua. Adhuc deducitur et ubi nondum est, et dextera eius deducit eum. Hoc enim eum  ducit, quod ipse donauit sanctis suis. Deducet te mirabiliter dextera tua.

16. [uers. 6.] Sagitte tue acute, potentissime [1 1Kb] : uerba cor transfigentia, amorem excitantia. Unde dicitur in Canticis canticorum: Quia uulnerata caritate ego sum . Dicit enim uulneratam se esse caritate, id est, amare se dicit, estuare se dicit, suspirare sponso, unde accepit sagittam uerbi. Sagitte tue acute, potentissime: et transfigentes, et efficientes: acute, potentissime. Populi sub te cadent. Qui ceciderunt? Qui percussi sunt, et ceciderunt. Populos uidemus subditos Christo, cadentes non uidemus. Exponit ubi cadunt: in corde. Ibi se erigebant aduersus Christum, ibi cadunt ante Christum. Blasphemabat Saulus Christum, erectus erat: supplicat Christo, cecidit, prostratus est: occisus est inimicus Christi, ut uiuat discipulus Christi. De celo emissa sagitta, corde percussus est Saulus, nondum Paulus, adhuc Saulus, adhuc erectus, nondum prostratus: accepit sagittam, cecidit in corde. Non enim quod prostratus est in facie, ibi cecidit in corde [2 1Kb] ; sed ubi ait: Domine, quid me iubes facere ? Modo ibas ad Christianos alligandos et perducendos ad penam; et modo dicis Christo: Quid me iubes facere? O sagittam acutam, potentissimam, qua accepta cecidit Saulus ut esset Paulus! Ut ille, ita et populi: gentes attendite, uidete subditas Christo. Ergo, Populi sub te cadent, in corde inimicorum regis: hoc est, in corde inimicorum tuorum. Ipsum enim appellat regem, ipsum nouit regem. Populi sub te cadent, in corde inimicorum regis. Inimici erant: acceperunt sagittas tuas, ceciderunt ante te. Ex inimicis amici facti sunt: inimici mortui sunt, amici uiuunt. Hoc est, Pro his que commutabuntur. Querimus intelligere uerba singula, uersus singulos: ita tamen querimus, ut de Christo dici nemo dubitet. Populi sub te cadent, in corde inimicorum regis.

17. [uers. 7.] Sedes tua, Deus, in secula seculorum. Quia benedixit te Deus in eternum, propter gratiam diffusam in labiis tuis. Erat autem sedes regni iudaici temporalis, pertinens ad eos qui sub Lege erant, non ad eos qui sub Gratia erant: uenit ille ut liberaret eos qui sub Lege erant, et sub Gratia constitueret. Sedes eius in secula seculorum. Quare? Quia sedes illa prima regni temporalis fuit. Unde nunc sedes in secula seculorum? Quia Dei. Sedes tua, Deus, in secula seculorum. O eternitatis diuinitas [3 1Kb] ! Non enim posset Deus sedem habere temporalem. Sedes tua, Deus, in secula seculorum. uirga directionis, uirga regni tui. Directionis uirga est, que dirigit homines. Curui erant, distorti erant: sibi regnare cupiebant, se amabant, facta sua mala diligebant; non uoluntatem suam Deo subdebant, sed uoluntatem Dei ad suas  concupiscentias flectere uolebant. Irascitur enim peccator et iniquus plerumque Deo, quia non pluit; et non uult sibi Deum irasci, quia fluit. Et ad hoc propemodum sedent quotidie homines, ut disputent contra Deum: Hoc facere debuit, hoc non bene fecit. Tu uidelicet uides quid facias, ille nescit? Distortus tu es, ille rectus est. Distortum ad rectum quando coniungis? Collineari non potest. Tanquam si in pauimento equali ponas lignum curuum; non adiungitur, non coheret, non coaptatur pauimento: pauimentum ubique equale est; sed illud curuum est, non coaptatur equali. Ergo Dei uoluntas equalis est, tua curua est: propterea tibi curua [1 1Kb] uidetur illa, quia tu illi coaptari non potes: dirige ad illam te, ne illam uelis curuare ad te [2 1Kb] ; quia non potes, frustra conaris: illa semper directa est. uis illi herere? Corrigere. Erit uirga ipsius qui te regit, uirga directionis. Inde et rex a regendo dicitur. Non autem regit qui non corrigit. Ad hoc est rex noster rectorum rex. Quomodo et sacerdos a sanctificando nos, ita et rex a regendo nos [3 1Kb] . Sed quid ait alio loco? Cum sancto sanctus eris, et cum uiro innocente innocens eris, et cum electo electus eris, et cum peruerso peruersus eris : non quia peruersus Deus, sed quia peruersi peruersum eum putant. Placet tibi bonum, bonus est Deus: displicet tibi, quasi prauus est Deus. Curuus est ad te Deus, tua curuatura facit hoc: nam illius rectitudo semper manet. Audi in alio psalmo: Quam bonus Deus Isrel rectis corde !

18. [uers. 8.] uirga directionis, uirga regni tui. Dilexisti iustitiam, et odisti iniquitatem. uide uirgam directionis, Dilexisti iustitiam, et odisti iniquitatem. Accede ad istam uirgam, sit tibi rex Christus: regat te uirga ista, ne frangat te. uirga enim ferrea est illa, inflexibilis. Et quid dictum est? Reges eos in uirga ferrea, et tanquam uas figuli conteres eos . Alios regit, alios conterit: regit spirituales, conterit carnales. Ergo accede ad istam uirgam. Quid in ea times? Hec est tota [4 1Kb] uirga: Dilexisti iustitiam, et odisti iniquitatem. Quid times? Sed forte iniquus eras: audis enim regem tuum, quia odit iniquitatem, et times. Est quod facias. Quid odit? Iniquitatem: numquid te? Sed in te est iniquitas? Odit illam Deus, oderis et tu: ut unam rem ambo oderitis. Eris enim Deo amicus, si odisti quod odit. Ita et amabis quod amat. Displiceat in teipso tibi iniquitas tua, et placeat tibi creatura ipsius. Homo enim es iniquus. Duo dixi nomina; duo nomina, homo et iniquus: in istis duobus nominibus unum est nature, alterum culpe; unum tibi Deus fecit, alterum tu fecisti: ama quod Deus fecit, oderis quod tu fecisti, quia et ipse hoc odit. uide quomodo iam illi incipias coniungi, cum odisti quod odit. Peccatum puniturus est, quia uirga  directionis est uirga regni ipsius. Sed non puniat peccatum? Sed non potest. Puniendum est peccatum: si puniendum non esset, nec peccatum esset. Preueni illum: non uis ut ipse pumat, tu puni. Ideo enim adhuc ipse parcit, differt, tenet manum, arcum intendit, hoc est minas [1 1Kb] . Clamaret tantum feriturum se, si uellet ferire? Differt ergo manum a peccatis tuis: tu noli differre. Conuerte te ad punienda peccata tua, quia impunita esse peccata non possunt. Puniendum ergo erit, aut a te, aut ab ipso: tu agnosce, ut ille ignoscat. Attende exemplum in illo psalmo penitentie: Auerte faciem tuam a peccatis meis . Numquid dixit, A me? Alio enim loco aperte dicit: Ne auertas faciem tuam a me . Ergo, Auerte faciem tuam a peccatis meis: nolo uideas peccata mea. Quia uidere Dei, animaduertere est. Ideo et iudex quod punit, animaduertere dicitur, id est, animum illuc aduertere; intendere utique ad puniendum, quia iudex est. Sic est et iudex Deus. Auerte faciem tuam a peccatis meis. Tu ab ipsis faciem noli auertere, si uis ut Deus ab ipsis auertat faciem suam. uide quomodo hoc offert Deo in ipso psalmo: Facinus meum ego, inquit, agnosco, et peccatum meum ante me est semper . Hoc non uult esse ante Deum, quod uult esse ante se. uirga directionis, uirga regni tui. Nemo sibi multum de misericordia Dei blandiatur; uirga directionis est. Numquid dicimus, non esse misericordem Deum? Quid misericordius eo, qui parcit tantum peccatoribus, eo qui in omnibus conuersis ad se non curat preterita? Sic eum dilige misericordem, ut uelis esse ueracem: non enim misericordia potest illi auferre iustitiam, neque iustitia misericordiam. Interim quamdiu ille differt, tu noli differre: quoniam uirga directionis, uirga regni ipsius.

19. Dilexisti iustitiam, et odisti iniquitatem: propterea unxit te, Deus, Deus tuus. Propterea unxit te, ut diligeres iustitiam, et odires iniquitatem. Et uide quomodo ait: Propterea unxit te, Deus, Deus tuus. O tu Deus, unxit te Deus tuus. Deus ungitur a Deo. Etenim in latino putatur idem casus nominis repetitus: in greco autem euidentissima distinctio est, quia unum nomen est quod compellatur, et alterum ab eo qui compellat, Unxit te, Deus. O tu Deus, unxit te Deus tuus: quomodo si diceret, Propterea unxit te, o tu Deus, Deus tuus. Sic accipite, sic intelligite, sic in greco euidentissimum est. Ergo quis est Deus unctus a Deo? Dicant nobis Iudei. Scripture iste communes sunt. Unctus est Deus a Deo: unctum audis, Christum intellige. Etenim Christus a chrismate: hoc nomen quod appellatur Christus, unctionis est. Nec in aliquo alibi ungebantur reges et sacerdotes, nisi in illo regno ubi Christus prophetabatur et ungebatur, et unde uenturum erat Christi nomen: nusquam est alibi omnino, in nulla gente, in nullo regno. Unctus est ergo Deus a Deo: quo oleo, nisi spirituali? Oleum enim uisibile in signo est, oleum inuisibile in sacramento est, oleum spirituale intus est [2 1Kb] . Unctus est  nobis Deus, et missus est nobis: et ipse Deus, ut ungeretur, homo erat: sed ita homo erat, ut Deus esset; ita Deus erat, ut homo esse non dedignaretur: uerus homo, uerus Deus; in nullo fallax, in nullo falsus; quia ubique uerax, ubique ueritas. Deus ergo homo, et ideo unctus Deus, quia homo Deus, et factus est Christus.

20. Hoc figurabatur in eo quod Iacob lapidem sibi ad caput posuerat, et dormierat . Iacob patriarcha lapidem sibi ad caput posuerat; dormiens autem illo lapide ad caput posito, uidit apertis celis scalam a celo in terram, et Angelos ascendentes et descendentes: hoc uiso euigilauit, unxit lapidem, et discessit. In illo lapide intellexit Christum, ideo unxit. uidete ex quo predicatur Christus. Quid sibi uult illa unctio lapidis, presertim apud Patriarchas, qui unum Deum colebant? Factum est autem in figura, et discessum est. Non enim unxit lapidem, et uenit illuc semper adorare, et sacrificia ibi facere. Expressum est mysterium, non inchoatum sacrilegium. Et uidete lapidem: Lapidem quem reprobauerunt edificantes, hic factus est in caput anguli . Et quia caput uiri Christus , propterea lapis ad caput. Attendite magnum sacramentum: lapis Christus. Lapidem uiuum, ait Petrus, ab hominibus reprobatum, a Deo autem electum . Et lapis ad caput, quia caput uiri Christus . Et unctus lapis quia a chrismate dictus est Christus. Et uidentur scale, reuelante Christo, a terra in celum, uel a celo in terram, et ascendentes et descendentes Angeli . Quid hoc sit, melius uidebimus, cum testimonium euangelicum ab ipso Domino commemorauerimus. Nostis quia Iacob ipse est Isrel. Illi enim cum Angelo luctanti et preualenti, et benedicto ab eo cui preualuit, nomen mutatum est, ut appellaretur Isrel : sicut populus Isrel preualuit Christo, ut crucifigeret eum; et tamen in his qui Christo crediderunt, ab ipso cui preualuit, benedictus est. Sed multi non crediderunt, inde claudicatio Iacob. Benedictio et claudicatio. Benedictio in his qui crediderunt: nam postea nouimus ex illo populo multos credidisse. Claudicatio autem in his qui non crediderunt. Et quia plures non crediderunt, et pauci crediderunt; ideo ut fieret claudicatio, tetigit latitudinem femoris eius. Quid est latitudo femoris eius? Multitudo generis. uidete ergo scalas illas · Dominus quando uidit Nathanelem in Euangelio ait: Ecce uere Isrelita, in quo dolus non est . Sic enim dicitur de ipso Iacob, Et erat Iacob sine dolo habitans in domo : hoc recolens Dominus uidens Nathanelem sine dolo de gente illa et de populo illo, Ecce uere, inquit, Isrelita, in quo dolus non est. Appellauit Isrelitam, in quo dolus non esset, propter Iacob. Et ille Nathanel, Unde me  nosti? Et Dominus, Cum esses sub arbore fici uidi te: id est, cum esses in illo populo sub Lege constitutus, que carnali umbra illum populum protegebat, ibi te uidi. Quid est, ibi te uidi? Ibi tui misertus sum. Ille autem recordatus quod fuerat etiam sub arbore fici in ueritate, admiratus, quia putabat se a nemine uisum cum ibi esset, confitetur et dicit: Tu es Filius Dei, tu es rex Isrel. Quis hoc dixit? Qui audierat quod uerus esset Isrelita, et dolus in illo non esset. Et Dominus: Quia dixi tibi, uidi te sub arbore fici, credidisti; maiora horum uidebis. Loquitur cum Isrel, cum Iacob, cum illo qui sibi lapidem ad caput posuerat. Maiora horum uidebis. Que maiora? Quia iam lapis ille ad caput est. Amen dico uobis, uidebitis celum apertum, et Angelos Dei ascendentes et descendentes super Filium hominis . Angeli Dei ascendant et descendant per scalas illas, fiat hoc in Ecclesia, Angeli Dei annuntiatores sunt ueritatis: ascendant et uideant, In principio erat uerbum, et uerbum erat apud Deum, et Deus erat uerbum. Descendant, et uideant, quia uerbum caro factum est, et habitauit in nobis . Ascendant, ut erigant magnos: descendant, ut nutriant paruos. uide ascendentem Paulum: Siue mente excessimus, Deo. uide descendentem: Siue temperantes sumus, uobis . uide ascendentem: Sapientiam loquimur inter perfectos. uide descendentem: Lac uobis potum dedi, non escam . Hoc fit in Ecclesia: ascendunt et descendunt Angeli Dei super Filium hominis: quia sursum est Filius hominis, ad quem ascendunt corde, id est caput eius; et deorsum Filius hominis, id est corpus eius. Membra eius hic sunt, caput sursum est: ascenditur ad caput, descenditur ad membra. Christus ibi, Christus hic. Nam si ibi tantum, et hic non; unde uox illa: Saule, Saule, quid me persequeris ? Quis enim illi in celo molestus fuit? Nemo, nec Iudei, nec Saulus, nec diabolus tentator; nemo ibi molestus illi: sed sicut in compage corporis humani pede calcato lingua clamat.

21. Dilexisti iustitiam, et odisti iniquitatem: propterea unxit te, Deus, Deus tuus. Locuti sumus de uncto Deo, hoc est de Christo. Non potuit apertius dici nomen Christi, quam ut diceretur unctus Deus. Quomodo speciosus forma pre filiis hominum; sic unctus, oleo exsultationis pre participibus suis. Qui enim participes eius? Filii hominum: quoniam et ipse Filius hominis particeps factus est mortalitatis illorum, ut faceret eos participes immortalitatis sue.

22. [uers. 9, 10.] Myrrha et gutta et casia a uestimentis tuis. Odores boni a uestimentis tuis. uestimenta eius sunt sancti eius, electi eius, tota Ecclesia eius, quam sibi sicut uestem exhibet, sine macula et ruga : propter maculam, abluens in sanguine; propter rugam, extendens in cruce. Inde bonus odor qui significatur nominatis quibusdam aromatis. Audi Paulum illum minimum, fimbriam de uestimento quod tetigit mulier in fluxu sanguinis, et sanata est ; audi illum dicentem: Christi bonus odor sumus in omni loco, et in iis qui  salui fiunt, et in iis qui pereunt . Non dixit, Bonus odor in iis qui salui fiunt, et malus odor in iis qui pereunt; sed, Quod ad nos attinet, bonus odor sumus, et in iis qui salui fiunt, et in iis qui pereunt. Saluum fieri hominem bono odore non est improbabile neque incredibile: perire autem hominem bono odore, que ratio est? Magna uis, magna ueritas: etsi capi non potest, ita est. Nam ut noueritis quia difficile capitur, statim subiecit: Et ad hec quis idoneus? Quis intelligat homines mori bono odore? Tamen aliquid dicam, fratres. Ecce ipse Paulus predicabat Euangelium; multi illum amabant predicatorem Euangelii, multi illi inuidebant: qui illum amabant, bono odore saluabantur; qui illi inuidebant, bono odore peribant. Ideo et pereuntibus non malus odor, sed bonus odor. Ideo enim magis illi inuidebant, quia tam bona in illo gratia preualebat: nemo enim inuidet misero. Erat ergo gloriosus in predicatione uerbi Dei, et uiuens secundum regulam illius uirge directionis: et diligebant eum qui in illo diligebant Christum, qui sequebantur bonum odorem; diligebat amicum sponsi sui ipsa sponsa, que dicit in Canticis canticorum, Post odorem unguentorum tuorum curremus . Illi autem quanto magis eum uidebant in gloria predicationis Euangelii et in uita inculpabili, tanto magis inuidia torquebantur, et occidebantur bono odore.

23. Myrrha et gutta et casia a uestimentis tuis, a domibus eburneis, ex quibus delectauerunt te filie regum. Domos eburneas, domos magnas, domos regales, quasuis elige, delectauerunt inde Christum filie regum. uis domos eburneas spiritualiter accipere? Magnas domos, et magna tabernacula Dei, corda sanctorum, ipsosque reges regentes carnem, subiugantes sibi turbas humanarum affectionum, castigantes corpus, et seruituti subiicientes, accipe: quia inde delectauerunt eum filie regum. Etenim omnes anime que illis predicantibus et euangelizantibus nate sunt, filie regum sunt: et Ecclesie filie Apostolorum, filie regum sunt. Ille est enim Rex regum: illi autem reges de quibus dictum est, Sedebitis super duodecim sedes, iudicantes duodecim tribus Isrel . Predicauerunt uerbum ueritatis, et genuerunt Ecclesias, non sibi, sed illi. Ad hoc sacramentum pertinet quod scriptum est in Lege: Si mortuus fuerit frater, accipiat uxorem eius frater eius, et suscitet semen fratri suo . Accipiat uxorem frater eius, et suscitet semen, non sibi, sed fratri suo. Dixit Christus, Dic fratribus meis . Dixit in psalmo, Narrabo nomen tuum fratribus meis . Mortuus est Christus, resurrexit, ascendit, absentauit se corpore: susceperunt fratres eius uxorem eius, predicatione Euangelii generaturi filios, non per seipsos, sed per Euangelium, propter nomen fratris. In Christo enim Iesu, inquit, per Euangelium, ego uos genui . Itaque suscitantes semen fratri suo, quotquot genuerunt, non Paulianos aut Petrianos, sed Christianos nominauerunt. uidete si non iste sensus uigilat et in his uersibus. Cum enim diceret, a domibus eburneis, dixit de regalibus,  amplis, pulchris, lenibus, qualia sunt corda sanctorum: subiecit, Ex quibus te delectauerunt filie regum, in honore tuo. Filie quidem regum, filie Apostolorum tuorum: sed, in honore tuo, quia semen illi suscitauerunt fratri suo. Ideo ipsos quos suscitauerat fratri suo Paulus, cum uideret currere ad nomen suum, exclamauit: Numquid Paulus crucifixus est pro uobis? Quid enim ait Lex? Et habeat natus nomen defuncti  . Defuncto nascatur, defuncti nomine appelletur. Seruat hoc legitimum Paulus: uolentes appellari ex nomine suo, reuocat: Numquid id Paulus pro uobis crucifixus est? Ad defunctum aspicite, Numquid Paulus pro uobis crucifixus est? Et quid ergo? Quando illos generasti, quid si nomen tuum illis imposuisti? Non. Ait enim: Aut in nomine Pauli baptizati estis ? Delectauerunt te filie regum in honore tuo. Tenete, seruate, in honore tuo. Hoc est habere uestem nuptialem, illius honorem, illius gloriam querere. Intelligite etiam filias regum, ciuitates que crediderunt in Christum, et a regibus condite sunt: et a domibus eburneis, diuitibus, superbis, elatis. Filie regum delectauerunt te in honore tuo: quia non quesierunt honorem patrum suorum, sed quesierunt honorem tuum. Ostendatur mihi Rome in honore tanto templum Romuli, in quanto ibi ostendo memoriam Petri. In Petro quis honoratur, nisi ille defunctus pro nobis? Sumus enim Christiani, non Petriani. Etsi nati per fratrem defuncti, tamen cognominati nomine defuncti. Per illum nati, sed illi nati. Ecce Roma, ecce Carthago, ecce alie et alie ciuitates filie regum sunt; et delectauerunt regem suum in honore ipsius; et ex omnibus fit una quedam regina.

24. Quale carmen nuptiale? Ecce inter cantica hilaritatis plena, procedit et ipsa sponsa. Sponsus enim ueniebat, ipse describebatur, in illum erat omnis intentio nostra: procedat et ista. Astitit regina a dextris tuis. Que a sinistris, non regina. Stabit enim quedam et a sinistris, cui dicetur: uade in ignem eternum. A dextris autem stabit, cui dicetur: uenite, benedicti Patris mei, percipite regnum quod uobis paratum est ab initio mundi . Astitit regina a dextris tuis, in uestitu deaurato, circumamicta uarietate. uestitus regine huius quis est? Et pretiosus est, et uarius est: sacramenta doctrine in linguis omnibus uariis [1 1Kb] . Alia lingua afra, alia syra, alia greca, alia hebrea, alia illa et illa: faciunt iste lingue uarietatem uestis regine huius. Quomodo autem omnis uarietas uestis in unitate concordat, sic et omnes lingue ad unam fidem. In ueste uarietas sit, scissura non sit. Ecce uarietatem intelleximus de diuersitate linguarum et uestem intelleximus propter unitatem: in ipsa autem uarietate aurum quod est? Ipsa sapientia. Quelibet sit uarietas linguarum, unum aurum predicatur: non diuersum aurum, sed uarietas de auro. Eamdem quippe sapientiam, eamdem doctrinam et disciplinam omnes lingue predicant. uarietas in linguis, aurum in sententiis.

 25. [uers. 11.] Alloquitur Propheta reginam istam , et unumquemque nostrum; si tamen nouerimus ubi sumus, et ad illud corpus pertinere conemur, et fide et spe pertineamus uniti in membris Christi. Nos enim alloquitur: Audi, filia, et uide. Alloquitur eam tanquam unus de patribus, quia filie regum sunt: etsi alloquatur propheta, etsi alloquatur apostolus, tanquam filiam , et uox una paterna alloquitur unicam filiam. Audi, filia, et uide. Prius audi, postea uide. uentum est enim ad nos cum Euangelio, et predicatum est nobis quod nondum uidemus, et audiendo credidimus, credendo uidebimus; sicut dicit ipse sponsus apud Prophetam: Populus quem non cognoui, seruiuit mihi; in obauditu auris obediuit mihi . Quid est, in obauditu auris? Quia non uidit. uiderunt Iudei, et crucifixerunt: non uiderunt Gentes, et crediderunt. ueniat regina de Gentibus in uestitu deaurato, circumamicta uarietate: ueniat ex Gentibus, ueniat circumamicta omnibus linguis, in unitate sapientie; dicatur ei, Audi filia, et uide. Si non audieris, non uidebis. Audi ut mundes cor fide, sicut Apostolus ait in Actibus Apostolorum: Fide mundans corda eorum . Ad hoc enim audimus quod credamus, antequam uideamus, ut credendo cor mundemus, unde uidere possimus. Audi, ut credas, munda cor fide. Et cum cor mundauero, quid uidebo? Beati mundo corde, quia ipsi Deum uidebunt . Audi, filia, et uide; et inclina aurem tuam. Parum est audi, humiliter audi: Inclina aurem tuam. Et obliuiscere populum tuum et domum patris tui. Erat populus quidam, et domus patris quedam, in qua nata es, populus Babylonie, habens regem diabolum. Undecumque uenerunt Gentes, a patre diabolo uenerunt: sed patri diabolo renuntiauerunt. Obliuiscere populum tuum et domum patris tui. Fedam te ille genuit, cum peccatricem fecit: pulchram te iste regenerat qui iustificat impiam. Obliuiscere populum tuum, et domum patris tui.

26. [uers. 12, 15.] Quoniam concupiuit rex speciem tuam. Quam speciem, nisi quam ipse fecit? Concupiuit speciem. Cuius speciem? Peccatricis, inique, impie, qualis erat apud patrem diabolum, et apud populum suum? Non, sed de qua dicitur: Que est ista que ascendit dealbata ? Antea ergo non erat alba, postea dealbata. Quia si fuerint peccata uestra sicut phenicium, tanquam niuem dealbabo . Concupiuit rex speciem tuam. Quis rex? Quia ipse est Dominus [1 1Kb] Deus tuus. Iam uide si non debes dimittere patrem tuum illum, et populum tuum illum, et uenire ad regem istum, Deum tuum: Deus tuus est, rex tuus est. Rex tuus, et ipse est sponsus tuus. Regi nubis Deo, ab illo dotata, ab illo decorata, ab illo redempta, ab illo sanata. Quidquid hahes unde illi placeas, ab illo habes.

27. Et adorabunt eum filie Tyri in muneribus. Ipsum  regem tuum Deum tuum adorabunt filie Tyri in muneribus. Filie Tyri, filie Gentium: a parte ad totum. Tyrus uicina huic terre ubi prophetia erat, significabat Gentes credituras Christo. Inde erat illa Chananea, que primo canis est appellata, Nam ut noueritis quia inde erat, Euangelium sic loquitur: Secessit in partes Tyri et Sidonis, et ecce mulier Chananea de finibus illis egressa clamabat, et cetera que ibi narrantur. Que primo canis erat apud patrem suum et in populo suo, clamando et ueniendo ad istum regem, decora facta credendo in illum [1 1Kb] , quid meruit audire? O mulier, magna est fides tua . Concupiuit rex speciem tuam. Et adorabunt eum filie Tyri in muneribus. Quibus muneribus? Sic ad se uult ueniri rex iste, et thesauros suos impleri uult: et ipse donauit unde impleantur, et a uobis impleantur [2 1Kb] . ueniant, inquit, adorent eum in muneribus. Quid est, in muneribus? Nolite uobis condere thesauros in terra, ubi tinea et rubigo exterminat, et ubi fures effodiunt et furantur: sed thesaurizate uobis thesauros in celo, ubi neque fur neque tinea corrumpit. Ubi enim fuerit thesaurus tuus, illic erit et cor tuum . uenite cum muneribus: Date eleemosynas, et omnia munda sunt uobis . uenite cum muneribus ad eum qui dicit: Misericordiam uolo magis quam sacrificium . Ad illud templum quod erat ante umbra futuri, ueniebatur cum tauris et arietibus, cum hircis, cum diuersis quibusque animalibus aptis ad sacrificium, ut in illo sanguine aliud fieret, aliud significaretur. Modo iam ipse sanguis, quem figurabant illa omnia, uenit: uenit Rex ipse, et ipse munera uult. Que munera? Eleemosynas. Ipse est enim iudicaturus, et ipse munera imputabit quibusdam [3 1Kb] . uenite, inquit, benedicti Patris mei, percipite regnum quod uobis paratum est ab initio mundi. Quare? Esuriui, et dedistis mihi manducare; sitiui, et dedistis mihi bibere; nudus fui, et uestistis me; hospes, et adduxistis me; infirmus et in carcere, et uisitastis me. Hec sunt munera in quibus adorant filie Tyri regem: quia cum dicerent, Quando te uidimus? ille qui et sursum est et deorsum, propter ascendentes et descendentes, Cum uni, inquit, ex minimis meis fecistis, mihi fecistis .

28. Adorabunt eum filie Tyri in muneribus. Et que sunt filie Tyri, et quomodo adorabunt eum in muneribus, planius illud uoluit dicere: uultum tuum deprecabuntur diuites plebis. He filie Tyri adorantes in muneribus, diuites sunt plebis, quos ille alloquitur amicus sponsi: Precipe diuitibus huius mundi, non superbe sapere, neque sperare in incerto diuitiarum; sed in Deo uiuo, qui prestat nobis omnia abundanter ad fruendum: diuites sint in operibus bonis, facile tribuant, communicent. Adorent in muneribus; sed non perdunt:  securi ponant ubi semper inueniant. Thesaurizent sibi fundamentum bonum in futurum, ut apprehendant ueram uitam . Adorando in muneribus, uultum tuum deprecabuntur. Ad Ecclesiam enim concurrunt, et ibi eleemosynas faciunt. Ne extra fiant, id est, ne extra positi fiant, in Ecclesia faciant. uultus enim sponse huius et regine proderit facientibus. Propterea illi qui res suas uendebant, uultum regine huius deprecantes in muneribus ueniebant; et ea que portabant, ad pedes Apostolorum ponebant . Feruebat dilectio in Ecclesia, uultus erat regine Ecclesia, uultus erat regine obsequium filiarum Tyri, id est, diuitum adorantium in muneribus. uultum tuum deprecabuntur diuites plebis. Et qui deprecabuntur uultum, et cuius uultum deprecabuntur, omnes una sponsa, omnes una regina, mater et filii simul totum ad Christum pertinens, ad caput pertinens.

29. Sed quia fiunt ista opera et iste eleemosyne ad iactantiam hominum, inde dicit ipse Dominus: Cauete facere iustitiam uestram coram hominibus ut uideamini ab eis . Quomodo autem et publice debent fieri propter uultum sponse, ait: Luceant opera uestra coram hominibus, ut uideant bona facta uestra, et glorificent Patrem uestrum qui in celis est : non ut gloriam uestram queratis in operibus bonis que publice facitis, sed ut gloriam Dei. Et quis nouit, inquit, utrum gloriam Dei quero, an gloriam meam? Quia do pauperi, uideor: quo animo dem, quis uidet? Sufficiat tibi qui uidet; ille uidet qui retribuet. Intus amat qui intus uidet: intus amat, intus ametur qui interiorem facit et ipsam pulchritudinem. Noli quasi oculis exterioribus delectari, quia uideris, et quia laudaris; attende quid hic sequatur: Omnis gloria eius filie regis intrinsecus. Extrinsecus non solum uestis est aurea et uaria, sed intus pulchram nouit, qui speciem eius amauit. Que sunt interiora pulchritudinis? Conscientie. Ibi uidet Christus, ibi amat Christus, ibi alloquitur Christus, ibi punit Christus, ibi coronat Christus. Sit ergo eleemosyna tua in occulto; quia omnis gloria eius filie regis intrinsecus. In fimbriis aureis, circumamicta uarietate. Pulchritudo intrinsecus: in fimbriis autem aureis uarietas linguarum, doctrine decus. Ista quid prosunt, si non sit pulchritudo illa intrinsecus?

30. Afferentur regi uirgines post eam. uere factum est. Credidit Ecclesia, facta est Ecclesia per omnes gentes. Modo quemadmodum concupiscunt uirgines placere illi regi? Unde incitantur? Quia precessit Ecclesia. Afferentur regi uirgines post eam: proxime eius afferentur tibi. Non enim que afferuntur aliene sunt, sed proxime eius, ad eam pertinentes. Et quia dixit, regi; ad eum conuersus dixit, tibi: proxime eius afferentur tibi.

31. [uers. 16.] Afferentur in letitia et exsultatione, adducentur in templum regis. Templum regis ipsa Ecclesia, intrat in templum ipsa Ecclesia. Unde construitur templum? De hominibus qui intrant in templum. Lapides uiui qui sunt, nisi fideles Dei? Adducentur in templum  regis. Sunt enim uirgines extra templum regis, heretice sanctimoniales: sunt quidem uirgines, sed quid proderit eis nisi adducantur in templum regis? Templum regis in unitate est: templum regis non est ruinosum, non discissum, non diuisum. Iunctura lapidum uiuentium caritas est. Adducentur in templum regis.

32. [uers. 17.] Pro patribus tuis nati sunt tibi filii. Nihil euidentius. Attendite iam ipsum templum regis, quia inde loquitur propter unitatem diffusam toto orbe terrarum: quia ille que uirgines esse uoluerunt, nisi adducantur in templum regis, sponso placere non possunt. Pro patribus tuis nati sunt tibi filii. Genuerunt te Apostoli: ipsi missi sunt, ipsi predicauerunt, ipsi patres. Sed numquid nobiscum corporaliter semper esse potuerunt? Etsi unus ipsorum dixit: Cupio dissolui, et esse cum Christo multo magis optimum est; manere in carne necessarium propter uos . Dixit hoc quidem, sed quamdiu hic manere potuit? Numquid usque ad hoc tempus? numquid usque in posterum? Ergo illorum abscessu deserta est Ecclesia? Absit. Pro patribus tuis nati sunt tibi filii. Quid est, Pro patribus tuis nati sunt tibi filii? Patres missi sunt Apostoli, pro Apostolis filii nati sunt tibi, constituti sunt episcopi. Hodie enim episcopi, qui sunt per totum mundum, unde nati sunt? Ipsa Ecclesia patres illos appellat, ipsa illos genuit, et ipsa illos constituit in sedibus patrum. Non ergo te putes desertam, quia non uides Petrum, quia non uides Paulum, quia non uides illos per quos nata es: de prole tua tibi creuit paternitas. Pro patribus tuis nati sunt tibi filii: constitues eos principes super omnem terram. uide templum regis quam late diffusum est: ut nouerint uirgines que non adducuntur in templum regis, non se ad istas nuptias pertinere. Pro patribus tuis nati sunt tibi filii: constitues eos principes super omnem terram. Hec est catholica Ecclesia: filii eius constituti sunt principes super omnem terram, filii eius constituti sunt pro patribus. Agnoscant qui precisi sunt, ueniant ad unitatem, adducantur in templum regis. Templum suum Deus ubique collocauit, fundamenta Prophetarum et Apostolorum ubique firmauit. Filios genuit Ecclesia, constituit eos pro patribus suis principes super omnem terram.

33. [uers. 18.] Memores erunt nominis tui in omni generatione et generatione. Propterea populi confitebuntur tibi. Quid ergo prodest confiteri, et extra templum confiteri? Quid prodest precari, et in monte non precari? uoce mea, inquit, ad Dominum clamaui, et exaudiuit me de monte sancto suo . De quo monte? De quo dictum est: Non potest ciuitas abscondi supra montem constituta . De quo monte? Quem uidit Daniel ex paruo lapide creuisse, et fregisse omnia regna terrarum, et impleuisse omnem faciem terre . Ibi adoret qui uult accipere, ibi petat qui uult exaudiri, ibi confiteatur qui uult sibi ignosci. Propterea populi confitebuntur tibi in eternum, et in seculum seculi. Quia et in illa uita eterna non erit iam quidem gemitus peccatorum, sed  tamen in diuinis laudibus superne illius ac perpetue ciuitatis non deerit sempiterna confessio tante felicitatis. Ipsi enim ciuitati, cui alius psalmus cantat, Gloriosa dicta sunt de te, ciuitas Dei ; ipsi sponse Christi, ipsi regine filie regis, et coniugi regis; quia principes eius sunt memores nominis eius in omni generatione et generatione, id est, quamdiu transeat hoc seculum, quod multis generationibus agitur, gerentes pro illa caritatis curam, ut de isto seculo liberata in eternum Deo conregnet; propter hoc eidem ipsi confitebuntur populi in eternum, conspicuis et manifestis illic cordibus omnium perfecta caritate luminosis, ut se uniuersam plenissime nouerit, que hic in multis suis partibus occulta sibi est. Unde admonemur ab Apostolo nichil ante tempus iudicare, donec ueniat Dominus, et illuminet abscondita tenebrarum, et manifestet cogitationes cordis, et sit laus unicuique a Deo . Ipsa enim sancta ciuitas sibi quodammodo confitebitur, cum populi eius quibus constat, ipsi ciuitati confitebuntur in eternum; ut ex nulla parte se lateat, nullo in se existente cuius aliquid lateat.



IN PSALMUM XLu ENARRATIO. SERMO AD PLEBEM.

1. [uers. 1.] Iam Charitati uestre quedam sicut notissima loquimur, in quibus immorari non debemus: quia ea que scitis, breuiter commemorari debent. Filios Core nos esse intelligamus. Commemoro enim uos scientes, Core interpretari Caluitium; Dominumque nostrum, quoniam in Caluarie loco crucifixus est [1 1Kb] , adduxisse sibi multos, tanquam illud granum, quod nisi mortificatum esset, solum remaneret ; et eos qui adducti sunt, appellatos filios Core: hoc in mysterio. Ceterum fuerunt nescio qui filii Core illo tempore, quando ista cantabantur : sed spiritus nos uiuificare debet, non littera uelare  . Nos ergo hic intelligamus, et uidete si ea que sequuntur, id est, que habet psalmi ipsius contextus, congruunt nobis: et inuenimus hic nos, si tamen inheremus membris eius, cuius corporis caput in celo est, ex illa passione ascendens, ut eos qui in humilitate iacebant, secum in ubertate adducat, fructum ferentes in tolerantia. Dictum est autem: In finem pro filiis Core, pro occultis, Psalmus. Occultum est ergo; sed ille ipse qui in Caluarie loco crucifixus est, nostis quia uelum discidit, ut templi secreta patescerent . Proinde quia crux Domini nostri clauis fuit, qua clausa aperirentur; credamus adfuturum eum nobis, ut ista occulta reuelentur. In finem quod habet, semper Christum intelligere debemus. Finis enim Legis Christus, ad iustitiam omni credenti . Finis autem dicitur, non quia consumit, sed quia perficit.  Nam et finitum cibum dicimus qui manducabatur, et finitam tunicam que texebatur: illud ad consumptionem, hoc ad perfectionem. Quia ergo ultra quo tendamus non habemus, cum ad Christum peruenerimus, ipse cursus nostri finis dicitur. Nec putare debemus, quia cum ad illum peruenerimus, aliquid amplius debemus niti ut et ad Patrem perueniamus. Hoc enim putauit et Philippus, cum ei dixit: Domine, ostende nobis Patrem, et sufficit nobis. Cum dicit, sufficit nobis, finem querit satietatis et perfectionis. Et ille, tanto, inquit, tempore uobiscum sum, et non cognouistis me? Philippe, qui uidet me, uidet et Patrem . In illo ergo habemus Patrem, quia ipse in Patre, et Pater in ipso, et ipse et Pater unum sunt .

2. [uers. 2.] Quid igitur hic admonet qui cantat, ubi uocem nostram agnoscere debemus, si tamen huius uocis affectum habemus? Deus noster refugium et uirtus. Sunt quedam refugia ubi non est uirtus, quo quisque cum fugerit, magis infirmatur quam confirmetur. Confugis, uerbi gratia, ad aliquem in seculo magnum, ut facias tibi potentem amicum: refugium tibi uidetur. Tanta tamen huius seculi incerta sunt, et ita potentum ruine quotidiane erebrescunt, ut cum ad tale refugium perueneris, plus ibi timere incipias. Antea enim cause tue tantum timebas; cum uero ad talem refugeris, et de illo tibi timebis. Multi enim cum ad talia refugia confugissent, cadentibus illis ad quos confugerant, et ipsi quesiti sunt: quos nemo quereret, si non ad talia confugissent. Non est refugium nostrum tale, sed refugium nostrum uirtus est. Cum illuc confugerimus, firmi erimus.

3. Adiutor in tribulationibus que inuenerunt nos nimis. Multe sunt tribulationes, et in omni tribulatione ad Deum confugiendum est: siue sit tribulatio in re familiari, siue sit in salute corporis, siue de periculo carissimorum, siue de aliqua re ad huius uite sustentaculum necessaria, omnino aliud refugium non debet esse homini christiano quam Saluator eius, quam Deus eius, quo cum confugerit, fortis sit. Non enim ipse in se fortis erit, aut sibi ipse fortitudo erit; sed ille illi fortitudo erit, qui refugium eius factus est. uerumtamen, carissimi, inter omnes tribulationes humane anime, nulla est maior tribulatio quam conscientia delictorum. Namque si ibi uulnus non sit, sanumque sit intus hominis quod conscientia uocatur; ubicumque alibi passus fuerit tribulationes, illuc confugiet, et ibi inueniet Deum. Si autem ibi requies non est propter abundantiam iniquitatis, quoniam et ibi Deus non est; quid facturus est homo? quo confugiet, cum ceperit pati tribulationes? Fugiet ab agro ad ciuitatem, a publico ad domum, a domo in cubiculum, et sequitur tribulatio. A cubiculo iam quo fugiat non habet, nisi in interius cubile suum. Porro si ibi tumultus est, si fumus iniquitatis, si flamma sceleris, non illuc potest confugere: pellitur inde; et cum inde pellitur, a seipso pellitur. Et ecce hostem suum inuenit, quo confugerat: seipsum quo fugiturus est? Quocumque fugerit, se trahit post se: et quocumque  talem traxerit se, cruciat se de se. Ipse sunt tribulationes [1 1Kb] que inueniunt hominem nimis: acerbiores enim non sunt: tanto non sunt acerbiores, quanto non sunt interiores. uidete, carissimi, cum ligna deiiciuntur [2 1Kb] et probantur a fabris; aliquando in superficie uidentur quasi lesa et putria: faber autem inspicit tanquam medullam interiorem ligni, et si sana interius ligna cognouerit, promittit ea in edificio duratura; nec ualde erit de superficie lesa sollicitus, quando id quod interius est sanum renuntiat. Porro homini interius conscientia non inuenitur: quid igitur prodest, si quod est exterius sanum est, et putrefacta est medulla conscientie? Arcte iste, et uehementes omnino, et sicut psalmus ipse ait, nimie tribulationes sunt: tamen et in his adiutor factus est Dominus dimittendo peccata. Iniquorum enim conscientias non sanat nisi indulgentia. Si enim magnas tribulationes habere se dicit debitor fisci confessus [3 1Kb] , et intuens angustias rei familiaris sue, cum se uidet non posse esse soluendo; propter imminentes omni anno compulsores, tribulationes magnas se pati dicit, nec usquam respirat nisi in spe indulgentie rerum terrenarum [4 1Kb] : quanto magis debitor penarum de abundantia delictorum, quando reddet quod debet de mala conscientia, quando si reddiderit ipse perit? Hoc enim debitum reddere, penas luere est. Restat ergo ut de ipsius indulgentia securi esse possimus: si tamen accepta indulgentia non rursus ad debita contrahenda redeamus.

4. Isti ergo filii Core fortasse intelliguntur esse illi, quibus locutus est Petrus in Actibus Apostolorum, cum intenti facti essent ad mirabilia aduentus Spiritus sancti, cum omnes in quos uenerat linguis omnibus loquerentur. Annuntiauit enim illis Christum, eum qui tanta potuisset mittendo Spiritum sanctum. Illi quem ipsi crucifixerant manibus suis, cogitantes quam contemptibilis esset, cum ab eis occideretur, quam altus et excelsus apud Deum factus esset, qui Spiritu sancto [5 1Kb] idiotas impleret, et linguas infantium faceret disertas, compuncti corde, dixerunt: Quid faciemus? Iste erant nimie tribulationes, que illos inuenerant. Non enim ipsi inuenerunt peccata sua, sed inuenta in eis sunt commemoratione Apostolorum. Ideo inuenerunt illos tribulationes, non ipsi inuenerunt tribulationes. Nam quando sine alicuius admonitione ipse homo considerat factum suum, et rogat Deum, quid dicit? Tribulationem et dolorem inueni, et nomen Domini inuocaui . Alia est ergo tribulatio quam tu inuenis, alia que te inuenit. In utraque tamen siue que te inuenit, siue quam tu inuenis, ut utramque depellat, ille rogandus est qui est adiutor in tribulationibus. Nam et ille cum inueniret, hoc dixit, Et nomen  Domini inuocari: et hi in tribulationibus, a quibus se inuentos esse dixerunt, hoc dixerunt, Deus noster refugium et uirtus, adiutor in tribulationibus que inuenerunt nos nimis. Sed quia adiutor factus est, unde factus est? Compuncti, inquit, corde dixerunt: Quid faciemus? Tanquam magna desperatione. Ille tantus est, quem nos occidimus, nos ubi erimus? Et Petrus, Agite penitentiam, et baptizetur unusquisque uestrum in nomine Domini nostri Iesu Christi, et dimittuntur uobis peccata uestra . Nihil enim hoc peccato grauius cogitare potuerunt. Quod grauius peccatum egri, quam medici interfectio? quid grauius potest eger facere, quam si medicum suum occidat? Cum hoc dimittitur, quid non dimittitur? Ab illo ergo cui dictum est, Refugium et uirtus, acceperunt magnam securitatem. Baptizetur unusquisque uestrum in nomine Domini nostri Iesu Christi: in illius nomine quem occidistis, baptizamini, et dimittuntur uobis peccata uestra. Medicum uel postea cognouistis, iam securi bibite sanguinem quem fudistis.

5. [uers. 3.] Denique accepta tanta securitate, quid dicunt? Propterea non timebimus, cum conturbabitur terra. Paulo ante solliciti, subito securi, ex tribulationibus nimiis in magna tranquillitate positi. Dormiebat enim illis Christus, ideo turbabantur: excitatus est Christus, sicut modo audiuimus in Euangelio, imperauit uentis, et quieuerunt . Quoniam Christus in cuiusque corde per fidem est, significatum est nobis, quia eius cor tanquam nauis in huius seculi tempestate turbatur [1 1Kb] , qui fidem suam obliuiscitur: tanquam Christo dormiente turbatur; excitato autem Christo, fit tranquillitas. Denique et ipse Dominus quid ait? Ubi est fides uestra ? Excitatus Christus excitauit fidem: ut quod in naui factum erat, fieret in cordibus eorum. Adiutor in tribulationibus que inuenerunt nos nimis: id egit ut ibi esset tranquillitas magna.

6. uidete ipsam tranquillitatem: Propterea non timebimus, cum conturbabitur terra, et transferentur montes in cor maris. Tunc non timebimus. Queramus montes translatos; et si inuenire potuerimus, manifestum est quia ipsa est securitas nostra. Dominus quippe dixit discipulis: Si habueritis fidem sicut granum sinapis, dicetis monti huic, Tollere et mittere in mare, et fiet . Forte, monti huic, de seipso dixit; dictus est enim mons: Erit in nouissimis temporibus manifestus mons Domini. Sed iste mons super alios montes collocatus est: quia et Apostoli montes, portantes montem hunc. Ideo sequitur, Erit in nouissimis temporibus, manifestus mons Domini, paratus in cacumine montium . Transcendit ergo cacumina montium omnium, et in cacumine omnium montium collocatus est; quoniam montes sunt annuntiantes montem. Mare autem significat hoc seculum, in cuius maris comparatione tanquam terra uidebatur  gens Iudeorum. Non enim idololatrie amaritudine tegebatur, sed erat tanquam arida amaritudine Gentium tanquam mari circumdata. Futurum erat ut turbaretur terra, id est illa ipsa gens iudea; et transferrentur montes in cor maris, id est primo ipse mons magnus paratus in cacumine montium. Deseruit enim gentem iudeam, et factus est in Gentibus; translatus est de terra ad mare. Transferentibus quibus? Apostolis, quibus dixerat, Si habueritis fidem in uobis tanquam granum sinapis, dicetis monti huic, Tollere et mittere in mare, et fiet: id est, per fidelissimam uestram predicationem fiet ut mons iste, hoc est ego ipse predicer in Gentibus, glorificer in Gentibus, agnoscar in Gentibus, et fiat quod de me predictum est, Populus quem non cognoui, seruiuit mihi . Quando autem et illi montes translati sunt? Et hoc indicet nobis Scriptura Dei. Quando Apostolus predicabat Iudeis, respuerunt uerbum; et ait apostolus Paulus: Ad uos missi eramus, sed quia respuistis uerbum Dei, imus ad Gentes . Translati sunt montes in cor maris. uere enim Gentes crediderunt montibus, ut in corde maris essent montes illi: non sicut Iudei, de quibus dictum est, Populus hic labiis me honorat, cor autem eorum longe est a me . Hoc enim et de Nouo Testamento promittit Dominus, per prophetam dicens: Dabo leges meas in cordibus eorum . He leges, hec precepta per Apostolos indita omnium Gentium fidei et credulitati, montes dicti sunt translati in cor maris. Tunc nos non timebimus. Qui non timebimus? Illi qui compuncti sumus corde, ne fieremus de numero reproborum Iudeorum, tanquam ramorum fractorum. Crediderunt enim quidam illorum, et adheserunt Apostolis predicantibus [1 1Kb] . Timeant ergo illi quos deseruerunt montes: nos a montibus non recessimus; et quando translati sunt in cor maris, secuti sumus.

7. [uers. 4.] Quid iam sequitur ex eo quod translati sunt montes in cor maris? Attendite et uidete ueritatem. Hec enim quando dicebantur, obscura erant, quia nondum contigerant: nunc autem quis iam facta non cognoscat? Liber tibi sit pagina diuina, ut hec audias: liber tibi sit orbis terrarum, ut hec uideas. In istis codicibus non ea legunt, nisi qui litteras nouerunt: in toto mundo legat et idiota. Quid ergo factum est, dum translati sunt montes in cor maris? Sonuerunt et turbate sunt aque eius. Quando predicabatur Euangelium  , Quid est hoc? Peregrinorum demoniorum uidetur iste annuntiator esse : hoc Athenienses. Ephesii autem quo tumultu cocidere Apostolos uoluerum, quando in theatro pro Diana sua tantum strepitum fecerunt, ut clamarent: Magna Diana Ephesia ? Inter quos fluctus et sonitus maris non timebant, qui ad refugium  illud confugerant. Denique apostolus Paulus uolebat intrare in theatrum, et a discipulis reuocatus est, quia necessarium erat adhuc ut in carne maneret propter ipsos. Sed tamen Sonuerunt et turbate sunt aque eius: conturbati sunt montes in fortitudine eius. Cuius? Numquidnam maris, an potius Dei, de quo dictum est: Refugium et uirtus, adiutor in tribulationibus que inuenerunt nos nimis? Turbati enim sunt montes, id est potestates huius seculi. Alii sunt enim montes Dei, alii sunt montes seculi: montes seculi, quibus caput diabolus; montes Dei, quibus caput Christus. Sed per istos montes turbati sunt illi montes. Tunc dederunt uoces [1 1Kb] contra Christianos, quando turbati sunt montes sonantibus fluctibus: et montes sunt turbati, et factus est magnus terre motus cum motu aque. Sed cui hec? Ciuitati illi fundate super petram. Sonant aque, turbantur montes, annuntiato Euangelio. Quid tu ciuitas Dei? Audi quod sequitur.

8. [uers. 5.] Fluminis impetus letificant ciuitatem Dei. Cum turbantur [2 1Kb] montes, cum seuit mare, non deserit Deus ciuitatem suam per impetus fluminis. Qui sunt isti impetus fluminis? Inundatio illa Spiritus sancti, de qua Dominus dicebat: Si quis sitit, ueniat et bibat: qui credit in me, flumina aque uiue fluent de uentre eius. Ergo hec flumina fluebant de uentre Pauli, Petri, Ioannis, aliorum Apostolorum, aliorum Euangelistarum fidelium. Hec flumina cum fluerent ab uno flumine, multi impetus fluminis letificant ciuitatem Dei. Nam ut noueritis hoc de Spiritu sancto dictum, in eodem Euangelio consequenter dicit Euangelista: Hoc autem dicebat de Spiritu, quem accepturi erant hi qui in eum erant credituri. Spiritus autem nondum erat datus, quia iehsu nondum erat glorificatus . Glorificato Iesu post resurrectionem, glorificato post ascensionem, die Pentecostes uenit Spiritus sanctus, impleuit credentes, locuti sunt linguis , predicare Euangelium ceperunt Gentibus. Hinc ciuitas Dei letificabatur, dum mare turbaretur sonitu aquarum suarum, dum montes conturbarentur querentes quid agerent, quomodo nouam doctrinam pellerent, quomodo Christianorum genus de terra eradicarent. Contra quem? Contra fluminis impetus letificantes ciuitatem Dei. Hinc etiam ostendit de quo flumine diceret, quia spiritum sanctum significabat, Fluminis impetus letificant ciuitatem Dei. Et quid sequitur? Sanctificauit tabernaculum suum Altissimus. Si ergo sequitur sanctificationis nomen, manifestum est fluminis illos impetus de Spiritu sancto intelligendos, quo sanctificatur omnis pia anima credens in Christum, ut fiat ciuis ciuitatis Dei.

9. [uers. 6.] Deus in medio eius, et [3 1Kb] non commouebitur. Seuiat mare, conturbentur montes: Deus in  medio eius, et non commouebitur. Quid est, in medio eius? Tanquam Deus in uno loco stet, et circumdent eum qui credunt in eum. Ergo ambitur loco Deus, et lata sunt que circumdant, in angusto est qui circumdatur? Absit. Nihil tale cogitetis de Deo, qui nullo capitur loco, cui sedes est conscientia piorum: et ita sedes Dei est in cordibus hominum, ut si homo ceciderit a Deo, Deus in se maneat, non quasi cadat, non inueniendo ubi sit. Magis enim te subleuat, ut in illo sis, quam in te incumbit, ut si te subduxeris, cadat. Ille si se subduxerit, cades tu: tu te si subduxeris, non cadet ille. Quid ergo est, Deus in medio eius? Hoc significat quod equus est omnibus Deus, et personas non accipit. Quomodo enim illud quod in medio est, paria habet spatia ad omnes fines; ita Deus medius esse dicitur, equaliter omnibus consulens. Deus in medio eius, et non commouebitur. Unde non commouebitur? Quia in medio eius Deus. Adiuuabit eam Deus uultu suo. Ille est, adiutor in tribulationibus, que inuenerunt nos nimis. Adiuuabit eam Deus uultu suo. Quid est, uultu suo? Demonstratione sua. Quomodo se demonstrat Deus, et uultum eius uideamus? Iam commemoro, didicistis presentem Deum, didicimus per opera. Quando ab illo aliquid adiutorii accipimus, ita ut omnino non dubitemus a Domino nobis esse concessum, uultus Dei nobiscum est. Adiuuabit eam Deus uultu suo.

10. [uers. 7.] Conturbate sunt gentes. Et quomodo conturbate? utquid conturbate? Ut deiicerent ciuitatem Dei, in cuius medio Deus? ut euerterent tabernaculum sanctificatum, quod adiuuat Deus uultu suo? Non. Sed iam salubriter conturbate gentes. Quid enim sequitur? Et inclinata sunt regna. Inclinata, inquit, sunt regna: iam non erecta, ut seuirent [1 1Kb] ; sed inclinata, ut adorarent. Quando inclinata sunt regna? Quando factum est quod predictum est in alio psalmo: Adorabunt eum omnes reges terre, omnes gentes seruient ei . Que res fecit ut inclinarentur regna? Que res, audi: Dedit uocem suam Altissimus, et mota est terra. Arreptitii idolorum tanquam rane de paludibus personabant, tanto tumultuosius, quanto sordidius de luto et ceno. Et quid strepitus ranarum ad tonitrua nubium? Inde enim dedit uocem suam Altissimus, et mota est terra: tonuit de nubibus suis. Que sunt nubes eius? Apostoli eius, predicatores eius, de quibus intonabat preceptis, coruscabat miraculis. Ipsi nubes qui et montes: montes propter altitudinem et firmitatem, nubes propter pluuiam et ubertatem. Irrigauerunt enim terram nubes iste, de quibus dictum est, Dedit uocem suam Altissimus, et mota est terra. De his enim nubibus minatur cuidam uinee sterili, unde translati sunt montes in cor maris: Mandabo, inquit, nubibus meis ne pluant super eam imbrem . Hoc impletum est in eo quod commemorauimus, quando translati sunt montes in cor maris: quando dictum est, Ad uos missi eramus, sed quia respuistis uerbum Dei, imus ad gentes : impletum est, Mandabo nubibus meis, ne pluant  super eam imbrem. Denique ipsa gens Iudea modo sic remansit, tanquam uellus siccum in area. Nam et hoc nostis contigisse in quodam miraculo. Area sicca erat, uellus solum madebat: sed pluuia in uellere non apparebat . Sic et sacramentum Noui Testamenti non apparebat in gente Iudeorum. Quod illic uellus, hic uelum: uelatum enim erat sacramentum in uellere. In area uero, in omnibus Gentibus patet Euangelium Christi: pluuia manifesta est, nuda est gratia Christi [1 1Kb] ; non enim tegitur uelamento. Ut autem exiret inde pluuia, expressum est uellus. Per pressuram enim a se excluserunt Christum, et Dominus iam de nubibus suis compluit aream, uellus siccum remansit. Inde ergo dedit uocem suam Altissimus, de istis nubibus, per quam uocem regna inclinarentur, et adorarent.

11. [uers. 8.] Dominus uirtutum nobiscum, susceptor noster Deus Iacob. Non quicumque homo, non potestas quelibet, non denique angelus, non aliqua creatura, siue terrena, siue celestis, sed Dominus uirtutum nobiscum, susceptor noster Deus Iacob. Qui misit Angelos, uenit post Angelos, uenit ut ei seruirent Angeli, uenit ut homines faceret equales Angelis. Magna gratia. Si Deus pro nobis, quis contra nos? Dominus uirtutum nobiscum. Quis Dominus uirtutum nobiscum. Si Deus pro nobis, inquam, quis contra nos? Qui Filio suo proprio non pepercit, sed pro nobis omnibus tradidit illum, quomodo non et cum illo omnia nobis donauit ? Ergo securi simus, in tranquillitate cordis nutriamus bonam conscientiam de pane Domini. Dominus uirtutum nobiscum, susceptor noster Deus Iacob. Quantacumque sit infirmitas tua, uide quis te suscipiat. Aegrotat nescio quis, adhibetur medicus; susceptum suum dicit medicus egrotum. Quis eum suscepit? Ille. Magna spes salutis, magnus medicus eum suscepit. Quis medicus? Omnis medicus preter illum homo est: omnis medicus qui uenit ad infirmum, alia die infirmari potest, preter illum. Susceptor noster Deus Iacob. Fac te infantem paruulum omnino, quales a parentibus suscipiuntur. Qui enim non suscipiuntur, exponuntur: qui suscipiuntur, nutriuntur. Putasne sic te suscepit Deus, quomodo infantem te suscepit mater tua? Non sic, sed in eternum. Tua enim uox est in illo psalmo: Quoniam pater meus et mater mea dereliquerunt me, Dominus autem assumpsit me . Susceptor noster Deus Iacob.

12. [uers. 9.] uenite, et uidete opera Domini. Iam de hac susceptione quid fecit Dominus? Animaduerte orbem terrarum, ueni, et uide. Si enim non uenis, non uides; si non uides, non credis; si non credis, longe stas: si credis, uenis; si credis, uides. Quomodo enim uenitur ad montem istum? Numquid pedibus? numquid nauibus? numquid pennis? numquid equis? Quantum attinet ad locorum spatia, ne satagas,  ne conturberis, ipse ad te uenit. Etenim ex lapide paruo creuit, et factus est mons magnus, ita ut impleret uniuersam faciem terre. Quid uis ergo ad eum per terras uenire, qui terras impleuit? Ecce iam uenit; euigila: crescendo et dormientes pulsat [1 1Kb] ; si tamen non tantus in eis somnus est, qui etiam contra montem uenientem obdurescant, sed audiant: Surge qui dormis, et exsurge a mortuis, et illuminabit te Christus . Multum enim erat Iudeis uidere lapidem. Lapis enim ille adhuc paruus erat: merito et paruum contempserunt, contemnendo offenderunt, et offendendo quassati sunt; restat ut et conterantur. Hoc enim de lapide illo dictum est: Qui offenderit in lapidem illum, conquassabit eum; super quem uenerit, conteret eum . Aliud est conquassari, aliud conteri: conquassari minus est quam conteri: sed neminem conterit excelsus ueniens, nisi quem conquassauerit humilis iacens. Modo enim antequam ueniat Dominus noster, humiliter iacuit Iudeis, et offenderunt in illum, et conquassati sunt: ueniet postea in iudicio suo clarus atque altus, magnus et potens; non infirmus ut iudicetur, sed fortis ut iudicet, et conterat eos qui conquassati sunt in eum offendendo. Lapis enim offensionis et petra scandali non credentibus ipse est . Ergo, carissimi, non est mirum si Iudei non agnouerunt quem tanquam paruulum lapidem ante pedes suos iacentem contempserunt: illi mirandi sunt qui adhuc tam magnum montem nolunt agnoscere. Iudei in lapidem paruum non uidendo offenderunt, heretici in montem offendunt. Iam enim creuit ille lapis; iam dicimus illis, Ecce impleta est prophetia Danielis, Lapis ille qui erat paruus, factus est mons magnus, et impleuit uniuersam terram . Quare in illum offenditis, et non in illum ascenditis? Quis tam cecus est ut offendat in montem? Quasi ideo ad te uenerit ut habeas in quem offendas, et non habeas in quem ascendas. uenite, ascendamus ad montem Domini . Isaias hoc dicit: uenite, ascendamus. Quid est, uenite, ascendamus? uenite, est credite; ascendamus, proficiamus. Isti autem nec uenire uolunt, nec ascendere, nec credere, nec proficere. Latrant contra montem. Iam in illum toties offendendo quassati sunt, et nolunt ascendere, semper eligentes offendere. Dicamus illis, uenite, et uidete opera Domini, que posuit prodigia super terram. Prodigia dicuntur, quod aliquid portendant, signa illa miraculorum que facta sunt quando mundus credidit. Et quid inde factum est, et quid portendebant?

13. [uers. 10.] Auferens bella usque ad fines terre. Hoc nondum uidemus esse completum: sunt adhuc bella, sunt inter gentes pro regno; inter sectas, inter Iudeos, Paganos, Christianos, hereticos, sunt bella, crebrescunt bella; aliis pro ueritate, aliis pro falsitate certantibus.  Nondum ergo completum est, Auferens bella usque ad fines terre: sed fortasse complebitur. An et modo completum est? In quibusdam completum est: in tritico completum est, in zizaniis nondum completum est. Quid est hoc ergo, Auferens bella usque ad fines terre? Bella dicit, quibus bellatur aduersus Deum? Quis enim bellat aduersus Deum? Impietas. Et quid potest facere Deo impietas? Nihil. Quid facit fietile uas elisum ad petram, quamuis uehementer elidatur? Tanto maiore malo suo uenit, quanto maiore impetu uenerit. Hec bella magna erant, crebra erant. Contra Deum impietas dimicabat, et uasa fictilia conterebantur: presumendo de se homines, de uirtute sua multum preualendo. Cuius rei scutum etiam Iob dixit de quodam impio: Cucurrit aduersus Deum in crassa ceruice scuti sui . Quid est, in crassa ceruice scuti sui? Nimium presumendo de protectione sua. Numquidnam isti tales erant qui dicebant: Deus noster refugium et uirtus, adiutor in tribulationibus que inuenerunt nos nimis? aut in alio psalmo: Non enim in arcu meo sperabo, et brachium meum non saluabit me ? Quando quisque cognoscit quia in seipso nichil est, et adiutorium de se nullum habet, arma in illo confracta sunt, bella sedata sunt. Talia ergo bella deleuit uox illa Altissimi de nubibus sanctis, qua terra commota est, et inclinata sunt regna: abstulit hec bella usque ad fines terre. Arcum conteret, et confringet arma, et scuta comburet igni. Arcus, arma, scuta, ignis. Arcus est, insidie; arma, publica oppugnatio; scutum, uana presumptionis protectio [1 1Kb] . Ignis quo ista comburuntur, est de quo Dominus ait: Ignem ueni mittere in terram . De quo igne dicit psalmus: Et non est qui se abscondat a calore eius . Feruente igne isto, nulla in nobis impietatis arma remanebunt, necesse est ut omnia confringantur, conterantur, comburantur. Remaneas inermis non habens ullum adiutorium tuum: et quanto magis infirmus es, nulla tua arma habens, tanto magis te suscipit, de quo dictum est: Susceptor noster Deus Iacob. ualebas enim quasi per te, conturbaris in te. Perde arma quibus presumebas: audi Dominum dicentem, Sufficit tibi gratia mea. Dic et tu, Quando infirmor, tunc fortis sum. Apostoli uox est. Omnia arma sua perdiderat tanquam fortitudinis sue, qui dicebat, Ego autem non gloriabor, nisi in infirmitatibus meis : uelut si diceret, Non curro aduersus Deum in crassa ceruice scuti mei, qui prius fui blasphemus, et persecutor, et iniuriosus; sed ideo misericordiam consecutus sum, ut in me ostenderet Christus iehsu omnem longanimitatem in eos qui credituri sunt illi in uitam eternam . Auferens bella usque ad fines terre. Quando autem nos Dominus suscipit, numquid inermes dimittit? Armat nos, sed aliis armis, euangelicis, ueritatis, continentie, salutis, spei, fidei, caritatis. Hec arma habebimus, sed non a nobis. Arma autem que a nobis habuimus,  arserunt: si tamen igne illo Spiritus sancti accensi sumus, de quo dicitur, Et scuta comburet igni. Qui potens [1 1Kb] in te esse cupiebas, infirmum te fecit Deus, ut fortem te faceret de se, quia infirmabaris de te.

14. [uers. 11.] Quid ergo sequitur? uacate. Ad quam rem? Et uidete quoniam ego sum Deus. Hoc est, Non uos, sed ego sum Deus: ego creaui, ego recreo; ego formaui, ego reformo; ego feci, ego reficio. Si non potuisti facere te, quomodo potes reficere te? Hoc non uidet tumultus contentiosus animi humani: cui tumultui contentioso dicitur, uacate, id est, reprimite animos uestros a contradictionibus. Nolite argumentari et tanquam armari contra Deum: alioquin uiuunt arma nondum illo igne combusta. Si autem combusta sunt, uacate; quia non habetis unde pugnetis. Si autem uacaueritis in uobis, et a me petieritis omnia, qui [2 1Kb] primo de uobis presumebatis, uacate, et uidebitis quoniam ego sum Deus.

15. [uers. 12.] Exaltabor in gentibus, et exaltabor in terra. Paulo ante dixeram terre nomine significari gentem Iudeorum, maris nomine ceteras gentes. Translati sunt montes in cor maris: conturbate sunt gentes, inclinata sunt regna, dedit uocem suam Altissimus, et mota est terra. Dominus uirtutum nobiscum, susceptor noster Deus Iacob. Facta sunt miracula in gentibus, impletur fides gentium, ardent arma presumptionis humane: uacatur in tranquillitate cordis, ut cognoscatur auctor Deus omnium munerum suorum. Et post istam clarificationem, numquid deserit et plebem Iudeorum, de qua dicit Apostolus: Dico enim uobis, ut non sitis uobis sapientes, quia cecitas ex parte Isrel facta est, donec plenitudo Gentium intraret? Id est, donec montes huc transferrentur, nubes hic pluerent, hic Dominus tonitruo suo regna inclinaret, donec plenitudo Gentium intraret. Et quid postea? Et sic omnis Isrel saluus fieret . Ideo et hic ipsum ordinem seruans, Exaltabor, inquit, in gentibus, et exaltabor in terra: id est et in mari et in terra; ut iam [3 1Kb] omnes dicant quod sequitur, Dominus uirtutum nobiscum, susceptor noster Deus Iacob.



IN PSALMUM XLuI ENARRATIO. SERMO AD PLEBEM.

1. Dominus Deus noster fidem in qua uiuimus, et ex qua uiuimus, per Libros sanctos, Scripturas sanctas multipliciter nobis uarieque diffudit; sacramenta quidem uerborum uarians, fidem tamen unam commendans. Una enim eademque res ideo multis modis dicitur, ut modo ipso [4 1Kb] dicendi propter fastidium uarietur,  sed propter concordiam una teneatur. Itaque in hoc psalmo quem cantatum audiuimus, cui cantando respondimus, ea sumus dicturi que nostis: et tamen fortassis aliquam, adiuuante et donante Domino, suauitatem allaturi sumus uobis, quando ea que alibi et alibi noueratis, etiam commoniti ruminatis. Nam et ipsa ruminatione, in qua significat Deus munda animalia, hoc uoluit insinuare, quia omnis homo quod audit sic debet in cor mittere, ut non piger sit postea inde cogitare: ut quando audit, sit similis manducanti; cum autem audita in memoriam reuocat, et cogitatione dulcissima recolit, fiat similis ruminanti. Alio ergo modo eadem dicuntur, et faciunt nos dulciter cogitare que nouimus, et eadem ipsa libenter audire; quia modus dicendi uariatur, et res antiqua ipso modo dicendi renouatur.

2. [uers. 1.] Titulus Psalmi sic se habet: In finem pro filiis Core, Psalmus ipsi Dauid. Filios istos Core habent tituli Psalmorum etiam alii nonnulli, et indicant dulce mysterium, insinuant magnum sacramentum: ubi et nos ipsos libenter intelligamus, et agnoscamus in titulo nos qui audimus et legimus, et tanquam speculo proposito qui sumus intuemur. Filii Core qui sunt? Fuit homo quidam Core nomine , sic enim uocabatur aliquis homo: uerumtamen cum leguntur que scripta sunt, et inuenitur sermo diuinus loqui ad quosdam, qui non ualde intelliguntur filii esse illius unius hominis qui uocabatur Core; recurrit animus ad mysterium, ut querat quid significet Core. Quia enim uerbum hebreum est, dicitur utique et interpretatur in grecam linguam et in latinam linguam. Et factum est iam; multa nomina hebrea interpretata sunt nobis: et inspicimus, et inuenimus Core interpretari Caluum. Multo magis attendistis. Obscurum erat cum dicerentur filii Core, nonne obscurius est cum dicuntur filii calui? Qui sunt isti filii calui? An forte filii sponsi? Quia sponsus in loco Caluarie crucifixus est. Recolite Euangelium, ubi Dominum crucifixerunt, et inuenietis eum in loco Caluarie crucifixum . Proinde qui crucem eius irrident, a demonibus tanquam a bestiis deuorantur. Nam significauit et hoc quedam Scriptura. Cum ascenderet propheta Dei Eliseus, clamabant post eum pueri irridentes, Ascende calue, ascende calue: ille autem non tam crudeliter quam mystice, fecit illos pueros ab ursis exeuntibus deuorari . Si non deuorarentur illi pueri, numquid usque adhuc uiuerent? aut non possent mortales nati etiam febre intercipi? Mysterium in eis tamen non ostenderetur, ubi posteri terrerentur. Nemo ergo irrideat crucem Domini: Iudei sunt possessi a demonibus et deuorati. Nam in Caluarie loco crucifigentes Christum, et leuantes in cruce, tanquam ipsi dicebant sensu puerili, non intelligentes quid loquerentur, Ascende calue. Quid est enim, Ascende? Crucifige, crucifige . Proponitur enim pueritia ad imitandum humilitatem, et item proponitur pueritia ad cauendum fatuitatem. Proposita pueritia ad imitandum humilitatem a Domino est, quando uocauit  ad se pueros, et cum prohiberentur ab illo, dixit: Sinite eos uenire ad me, talium est enim regnum celorum . Propositum exemplum pueritie ad cauendam fatuitatem ab Apotolo est: Fratres, nolite pueri esse sensibus. Et rursum proponit ad imitandum: Sed malitia infantes estote, ut mentibus perfecti sitis . Pro filiis Core. Psalmus canitur: ergo pro Christianis cantatus est. Audiamus eum tanquam filii sponsi illius, quem pueri insensati in Caluarie loco crucifixerunt. Illi enim meruerunt a bestiis deuorari, nos ab Angelis coronari. Agnoscimus enim humilitatem Domini nostri, et non de illa erubescimus. Non erubescimus de illo appellato mystice caluo, propter Caluarie locum. Ipsa enim cruce in qua illi insultatum est, non permisit caluam esse frontem nostram, quia eam suo ligno [1 1Kb] signauit. Denique ut noueritis, quia nobis dicuntur hec, uidete quid dicitur.

3. [uers. 2.] Omnes gentes, plaudite manibus. Numquid populus Iudeorum omnes gentes erant? Sed cecitas ex parte Isrel facta est, ut pueri insensati clamarent, Calue, calue; atque ita Dominus crucifigeretur in Caluarie loco, ut sanguine fuso gentes redimeret, et impleretur quod ait Apostolus: Cecitas ex parte Isrel facta est, ut plenitudo Gentium intraret . Insultent ergo uani et hebetes, et insensati, et dicant, Calue, calue: uos autem sanguine illius redempti, qui fusus est in Caluarie loco, Omnes gentes plaudite manibus, peruenisse ad uos gratiam Dei. Plaudite manibus. Quid est, plaudite? Gaudete. Sed quare manibus? Quia bonis operibus. Ne gaudeatis ore, et cessetis manibus. Si gaudetis, plaudite manibus. Manus gentium uideat, qui gaudia donare dignatus est. Quid est, manus gentium? Facta bene operantium. Omnes gentes, plaudite manibus: iubilate Deo in uoce exsultationis. Et uoce, et manibus. Si tantum uoce, non bene; quia pigre sunt manus: si tantum manibus, nec hoc bene; quia muta est lingua: concordent manus et lingua; illa confiteatur, ille operentur. Iubilate Deo in uoce exsultationis.

4. [uers. 3.] Quoniam Dominus excelsus terribilis. Excelsus ille, quasi irrisibilis descendendo, ascendendo in celum factus est terribilis. Rex magnus super omnem terram. Non tantum super Iudeos: nam et super illos rex. Inde enim et Apostoli crediderunt, inde et multa millia hominum res suas uendiderunt, et pretia ad pedes Apostolorum posuerunt : et impletum est in illis, quod erat in titulo crucis conscriptum, Rex Iudeorum . Rex est enim et Iudeorum. Sed parum est Iudeorum. Omnes gentes plaudite manibus: quoniam rex omnis terre Deus. Non enim illi sufficit unam gentem habere sub se: ideo tantum pretium ex latere dedit, ut emeret orbem terrarum. Rex magnus super omnem terram.

5. [uers. 4.] Subiecit plebes nobis, et gentes sub pedibus nostris. Quas subiecit, et quibus? Qui sunt qui loquuntur? Forte Iudei? Plane si Apostoli, plane si sancti. His enim Deus subiecit plebes et gentes, ut  hodie honorentur in gentibus, qui a suis ciuibus occidi meruerunt: quomodo Dominus eorum occisus est a ciuibus, et honoratur a gentibus, crucifixus a suis, adoratur ab alienis, sed pretio [1 1Kb] factis suis. Ideo enim emit nos, ut alieni ab eo non essemus. Putas ergo uoces esse Apostolorum, Subiecit plebes nobis, et gentes sub pedibus nostris? Nescio. Mirum si Apostoli tam superbe loquerentur, ut gauderent gentes esse positas sub pedibus suis, id est Christianos sub pedibus Apostolorum. Etenim gaudent nos secum esse sub pedibus illius qui mortuus est pro nobis. Nam sub pedes Pauli currebant, qui uolebant esse Pauli; et dicebat eis: Numquid Paulus pro uobis crucifixus est ? Quid ergo hic? quid accepturi sumus? Subiecit plebes nobis, et gentes sub pedibus nostris. Omnes pertinentes ad hereditatem Christi in omnibus gentibus sunt, et omnes non pertinentes ad hereditatem Christi in omnibus gentibus sunt: et uidetis sic exaltari in nomine Christi Ecclesiam Christi, ut omnes nondum credentes in Christo, sub pedibus iaceant Christianorum. Quanti enim modo currunt ad Ecclesiam nondum christiani, rogant auxilium Ecclesie; subueniri sibi temporaliter uolunt, etiamsi in eternum nobiscum regnare adhuc nolunt. Cum omnes querunt auxilium Ecclesie, et qui nondum sunt in Ecclesia, nonne subiecit plebes et gentes sub pedibus nostris?

6. [uers. 5.] Elegit nobis hereditatem suam, speciem Iacob quam dilexit. Pulchritudinem quamdam Iacob elegit nobis hereditatem suam Iacob. Duo fratres erant Esaü et Iacob; in utero matris ambo confligebant, et de conflictu uiscera materna quatiebantur: et ibi cum duo essent, electus est minor, et prepositus est maiori, et dictum est, Duo populi sunt in utero tuo, et maior seruiet minori . Per omnes gentes maior, per omnes gentes minor: sed minor in bonis christianis, electis, piis, fidelibus; maior in superbis, indignis, peccatoribus, contumacibus, sua peccata defendentibus magis quam confitentibus; qualis etiam ipse populus Iudeorum fuit, ignorans Dei iustitiam, et suam uolens constituere . Sed quia dictum est, Maior seruiet minori, manifestum est quia piis subdentur impii, et humilibus subdentur superbi. Prior natus est Esaü, et posterior natus est Iacob: sed qui posterius natus est, prelatus est primo nato, qui per gulam perdidit primogenita sua. Sic habes scriptum: Desiderauit lenticulam, et ait illi frater eius, Si uis ut dem tibi, da mihi primogenita tua. Ille plus amauit quod carnaliter concupierat, quam quod spiritualiter prius nascendo meruerat: et deposuit primogenita sua, ut manducaret lenticulam . Lenticulam autem inuenimus cibum esse Aegyptiorum; nam ibi abundat in Aegypto. Unde magnificatur lenticula alexandrina, et uenit usque ad terras nostras, quasi hic non nascatur lenticula. Ergo desiderando cibum egyptium, perdidit primatum. Sic et populus Iudeorum, de quo dictum est, Conuersi sunt corde in Aegyptum ,  lenticulam quodammodo desiderauerunt, et primatum perdiderunt. Elegit nobis hereditatem suam, speciem Iacob quam dilexit.

7. [uers. 6.] Ascendit Deus in iubilatione. Ipse ille Deus noster Dominus Christus ascendit in iubilatione. Dominus in uoce tube. Ascendit: quo, nisi quo scimus? Quo eum Iudei non sunt secuti, nec oculis. In cruce enim exaltatum irriserunt, in celum ascendentem non uiderunt. Ascendit Deus in iubilatione. Quid est iubilatio, nisi admiratio gaudii, que uerbis non potest explicari? Quomodo admirati sunt gaudentes discipuli, uidentes ire in celum  quem planxerunt mortuum: reuera gaudio huic uerba non sufficiebant, restabat iubilare quod nemo poterat explicare. Ibi erat et uox tube, uox illa Angelorum. Dictum est enim, Sicut tuba exalta uocem tuam . Predicauerunt Angeli ascensionem Domini: uiderunt discipulos ascendente Domino [1 1Kb] herentes, admirantes, stupentes, nichil dicentes, sed corde iubilantes: et uox iam tube in clara uoce Angelorum, uiri Galilei, quid statis? Hic est iehsu. Quasi illi non scirent quia ipse esset iehsu. Ante se paulo ante cum non uiderant? secum loquentem non audierant? Nempe non solum speciem uiderunt presentis, sed et membra contrectauerunt . Ipsi ergo nesciebant quod ille esset iehsu? Sed admiratione ipsa pre gaudio iubilationis, tanquam mente alienatis, loquuntur Angeli, Ipse est iehsu. Quasi, Si creditis illi, ille est quo crucifixo nutauerunt uobis pedes, quo occiso et sepulto spem uobis perdidisse putabitis; ecce ipse est iehsu. Ascendit ante uos; sic ueniet quemadmodum eum uidetis euntem in celum : tollitur quidem corpus ab oculis uestris, sed non separatur Deus a cordibus uestris: uidete ascendentem, credite in absentem, sperate uenientem; sed tamen per misericordiam occultam etiam sentite presentem. Ille enim qui ascendit in celum, ut tolleretur ab oculis uestris, promisit uobis dicens: Ecce ego uobiscum sum usque in consummationem seculi . Merito et Apostolus sic nos alloquebatur: Dominus in proximo est, nichil solliciti fueritis . Sedet super celos Christus, et longe sunt celi, et ipse qui ibi sedet prope est. Dominus in uoce tube. Ergo uos filii Core, iam si intellexistis uos, et inspicitis hic uos, et uos gaudetis, quia uidetis hic uos.

8. [uers. 7.] Psallite Deo nostro, psallite. Quem tanquam hominem irriserunt qui a Deo alienati sunt, psallite Deo nostro. Non enim homo tantum, sed et Deus. Homo ex semine Dauid , Deus Dominus Dauid, ex Iudeis carnem habens: quorum patres, ait Apostolus, et ex quibus Christus secundum carnem. Ex Iudeis ergo Christus, sed secundum carnem. Quis autem iste Christus, qui est ex Iudeis secundum carnem? Qui est super omnia Deus benedictus in secula . Deus ante carnem, Deus in carne, Deus cum carne. Nec solum ante carnem Deus, sed ante terram Deus, unde facta est caro; nec tantum ante  terram Deus, unde caro facta est, sed etiam ante celum Deus, quod prius factum est; ante diem Deus qui primus factus est; ante omnes Angelos Deus, ipse Christus Deus: quoniam in principio erat uerbum, et uerbum erat apud Deum, et Deus erat uerbum: omnia per ipsum facta sunt, et sine ipso factum est nichil . Ille est ante omnia, per quem facta sunt omnia. Psallite ergo Deo nostro, psallite  .

9. [uers. 8.] Quoniam rex omnis terre Deus. Quid enim? Et ante, non omnis terre Deus? Nonne et celi et terre Deus, cum utique per illum facta sunt omnia? Quis posset dicere non esse Deum suum? Sed non omnes homines agnouerunt Deum suum; et ubi agnoscebatur, quasi ibi tantum Deus erat. Notus in Iudea Deus : nondum filiis Core dicebatur, Omnes gentes, plaudite manibus. Ille enim Deus notus in Iudea, rex omnis terre Deus est. Iam ab omnibus agnoscitur, quia impletum est quod dicit Isaias, Ipse Deus tuus qui eruit te, uniuerse terre Deus uocabitur . Quoniam rex omnis terre Deus: psallite intelligenter. Docet nos et admonet nos ut psallamus intelligenter: non queramus sonum auris, sed lumen cordis. Psallite, inquit, intelligenter. Gentes, unde uocati estis ut christiani essetis, adorabant deos manu factos, et psallebant illis; sed non intelligenter. Si intelligenter cantarent, lapides non adorarent. Quando homo sensatus cantabat lapidi insensato, numquid intelligenter cantabat? Modo autem, fratres, non uidemus oculis quem adoramus, et tamen correcti [1 1Kb] adoramus. Multo magis nobis Deus commendatur [2 1Kb] , quia eum oculis non uidemus. Si eum oculis uideremus, forte contemneremus. Nam et Christum Iudei uisum contempserunt, non uisum Gentes adorauerunt. Illis enim dictum est, Psallite intelligenter. Nolite esse sicut equus et mulus, in quibus non est intellectus .

10. [uers. 9.] Regnabit Dominus super omnes gentes. Qui regnabat super unam gentem, regnabit, inquit, super omnes gentes. Quando dicebantur ista, super unam gentem regnabat Deus: prophetia erat, nondum res demonstrabatur. Deo gratias, iam uidemus impleri quod ante prophetabatur. Chirographum Deus ante tempus scripsit nobis, impleto tempore reddidit nobis. Regnabit Deus super omnes gentes, promissio est. Deus sedet super sedem sanctam suam. Quod tunc futurum promittebatur, nunc impletum agnoscitur et tenetur. Deus sedet super sedem sanctam suam. Que sedes eius sancta? Forsitan celi; et bene intelligitur. Ascendit enim Christus, sicut nouimus, cum corpore in quo crucifixus est, et sedet ad dexteram Patris : inde eum uenturum exspectamus ad iudicandos uiuos et mortuos . Sedet super sedem sanctam suam. Celi sunt sedes sancta eius? uis et tu esse sedes eius? Noli putare te esse non posse:  para illi locum in corde tuo; uenit, et libenter sedet. Ipse certe est Dei uirtus et Dei Sapientia . Et quid dicit Scriptura de ipsa Sapientia? Anima iusti, sedes sapientie . Si ergo anima iusti sedes est sapientie; sit anima tua iusta, et eris regalis sella sapientie. Et reuera, fratres, omnes homines qui bene uiuunt, qui bene agunt, secundum caritatem piam [1 1Kb] conuersantur, nonne Deus in illis sedet, et ipse iubet? Obtemperat anima sedenti in se Deo, et ipsa iubet membris. Anima enim tua iubet membro tuo, quo moueatur pes, quo manus, quo oculus, quo auris, et iubet ipsa membris tanquam famulis suis: sed et ipsa seruit interius insidenti sibi Domino suo. Non potest inferiori se bene imperare, nisi superiori se non fuerit dedignata seruire. Deus sedet super sedem sanctam suam.

11. [uers. 10.] Principes populorum conuenerunt cum Deo Abraham. Deus Abraham et Deus Isaac et Deus Iacob . uerum est, dixit hoc Deus, et superbierunt inde Iudei, et dixerunt: Nos filii Abrahe sumus. Superbientes de nomine paterno, gerentes eius carnem, non tenentes eius fidem; semine adherentes, moribus degenerantes. Denique Dominus quid ait eis ita superbientibus? Si filii Abrahe estis, facta Abrahe facite . Item quid dixit illis Ioannes uenientibus et contremiscentibus quibusdam ipsorum, qui se penitendo corrigere uoluerunt? Progenies uiperarum. Erant enim iniqui, erant perditi, erant peccatores, erant impii: uenerunt ad baptismum Ioannis: et quid eis dicit? Progenies uiperarum. Illi se dicebant filios Abrahe, et ipse illos dicebat filios uiperarum. Numquid Abraham uipera erat? Sed quia male uiuendo demones imitati erant, et eorum filii facti erant, quos imitando male uiuebant: Progenies, inquit, uiperarum, quis uobis ostendit fugere ab ira uentura? Facite ergo fructum dignum penitentie: et nolite dicere apud uosmetipsos, Patrem habemus Abraham, et quasi superbire de genere Abrahe; potens est enim Deus de lapidibus istis suscitare filios Abrahe . Non enim remansurus est Abraham sine filiis, si uos damnauerit Deus: potens est enim et damnare quos odit, et illi reddere quos promisit. Et unde illi redditurus est filios, si damnat Hebreos de carne eius progenitos? De lapidibus istis. Ostendebat illis lapides in eremo. Qui erant lapides, nisi Gentes, que lapides adorabant? Lapides quare? Adorando lapides, dicti erant lapides: quia psalmus predixerat, Similes illis fiant qui faciunt ea, et omnes qui confidunt in eis . Tamen de ipsis lapidibus reddidit filios Abrahe: modo omnes qui lapides adorabamus, conuersi ad Dominum filii Abrahe facti sumus; non ducendo ab illo carnem, sed imitando fidem. Principes ergo populorum conuenerunt cum Deo Abraham. Principes populorum: Gentium principes, non unius populi principes, sed principes populorum omnium, conuenerunt cum Deo Abraham.

12. Ex ipsis principibus erat et iste Centurio, de quo modo Euangelium cum legeretur audistis. Erat  enim Centurio habens honorem et potestatem inter homines, princeps erat de principibus populorum. uenienti ad se Christo obuiam misit amicos suos, imo uere transituro Christo misit amicos; et rogauit ut curaret puerum eius qui periculose infirmabatur: et cum uellet ipse Dominus uenire, hoc ei mandauit, Non sum dignus ut sub tectum meum intres, sed tantum dic uerbo, et sanabitur puer meus. Nam et ego homo sum sub potestate constitutus, habens sub me milites. uidete quemadmodum tenuit ordinem: prius commemorauit quod sub alio esset, et postea quod alii sub illo essent. Sub potestate sum, et in potestate sum; et sub aliquo sum, et super aliquos sum. Et dico huic, uade, et uadit; et alii, ueni, et uenit; et seruo meo, Fac hoc, et facit. Tanquam diceret, Si ego sub potestate constitutus iubeo illis qui sub me sunt, tu qui sub nullius potestate positus es, non potes iubere creature tue, quando omnia per te facta sunt, et sine te factum est nichil? Dic ergo uerbo, inquit, et sanabitur puer meus. Nam ut in domum meam intres, non sum dignus. Trepidauit Christum mittere intra parietes suos, et iam intus erat in corde eius: iam erat anima eius sedes illius, iam ibi sedebat ille qui humiles requirebat. Conuersus denique Christus, miratus est, et ait sequentibus se: Amen dico uobis, non inueni tantam fidem in Isrel . Et sicut alius euangelista eamdem rem narrat, sequitur Dominus, et dicit: Ideo dico uobis, quia multi ab Oriente et Occidente uenient, et recumbent cum Abraham et Isaac et Iacob in regno celorum. Iste enim Centurio non erat de populo Isrel. Nam in populo Isrel superbi repellebant a se Deum: in principibus Gentium inuentus est humilis, qui ad se inuitaret Deum. Admirans iehsu fidem ipsius, reprobat perfidiam Iudeorum. Sani enim sibi uidebantur, cum periculosius egrotarent, quando medicum non cognoscentes occidebant. Cum ergo reprobaret et repudiaret illorum superbiam, quid ait? Ideo uobis dico, quia multi ab Oriente et Occidente uenient, non pertinentes ad cognationem Isrel: uenient multi quibus dixit, Omnes gentes, plaudite manibus; et recumbent cum Abraham in regno celorum. Non illos genuit carne sua Abraham; et uenientes recumbent cum illo in regno celorum, et filii ipsius erunt. Quare filii ipsius? Non nati de carne, sed sequendo fidem ipsius. Filii autem regni, id est Iudei, ibunt in tenebras exteriores: illic erit ploratio et stridor dentium . Damnabuntur in tenebras exteriores qui nati sunt de carne Abrahe, et recumbent cum eo in regno celorum qui imitati sunt fidem Abrahe. Merito ergo et hic, Principes populorum conuenerunt cum Deo Abraham.

13. Et quid illi qui pertinebant ad Deum Abraham? Quoniam dii fortes terre ualde eleuati sunt. Qui erant dii, populus ille Dei, uitis illa Dei, de qua dicitur, Iudicate inter me et inter uineam meam , ibunt in tenebras exteriores, non recumbent cum Abraham et Isaac et Iacob, non conueniunt cum Deo Abraham. Quare? Quoniam dii fortes terre. Illi qui erant dii fortes terre, presumentes de terra. De qua terra? de seipsis: quia omnis homo terra. Homini enim dictum  est: Terra es, et in terram ibis . Debet autem homo de Deo presumere, et inde sperare auxilium, non de se. Non enim terra pluit sibi, aut lucet sibi: quomodo autem terra de celo exspectat pluuiam et lucem, sic homo de Deo debet exspectare misericordiam et ueritatem. Illi ergo dii fortes terre ualde eleuati sunt, id est, ualde superbierunt: non sibi medicum necessarium putauerunt, et ideo in sua egritudine remanserunt, et ipsa egritudine ad mortem perducti sunt. Precisi sunt rami naturales, ut humilis insereretur oleaster . Quoniam dii fortes terre ualde eleuati sunt. Teneamus ergo, fratres, humilitatem, caritatem, pietatem; quia uocati [1 1Kb] sumus illis reprobatis, uel illorum exemplo superbire timeamus.



IN PSALMUM XLuII ENARRATIO. SERMO AD PLEBEM.

1. [uers. 1.] Titulus Psalmi est, Laus Cantici filiis Core, secunda sabbati. De hoc quod Dominus donare dignatur, excipite tanquam filii firmamenti. Secunda enim sabbati, id est, post diem primum, quem dominicum dicimus, que etiam secunda feria dicitur, lactum est firmamentum celi, imo firmamentum celum. Celum enim uocauit Deus firmamentum . Primo autem die lucem fecerat, et a tenebris diuiserat; et uocauerat lucem, diem, et tenebras, noctem. Sicut autem indicat psalmi huius contextio, aliquid etiam prelocutus est Deus in illo opere suo, quod compleretur in nobis [2 1Kb] : et secundum huius creature conditionem secula cucurrerunt. Non frustra enim Dominus ait de Moyse, De me enim ille scripsit : nisi quia omnia que scripta sunt, etiam cum Deus conderet creaturam, possunt interpretari ad significationem futurorum; ut intelligas Deum fecisse lucem, cum Christus a mortuis resurrexit. Tunc enim reuera illa lux diuisa est a tenebris, quando immortalitas a mortalitate discreta est. Quid ergo sequitur, nisi ut capiti etiam corpus fieret, quod est Ecclesia? Denique est etiam psalmus de prima sabbati, in quo apertissime resurrectio Domini declaratur: ibi enim dicitur, Tollite portas principes uestri [3 1Kb] , et eleuamini porte eternales, et introibit Rex glorie . Quid euidentius quam Christum esse Regem glorie? de quo dictum est: Si cognouissent, nunquam Dominum glorie crucifixissent . Secundam ergo sabbati non debemus intelligere nisi Ecclesiam Christi: sed Ecclesiam Christi in sanctis, Ecclesiam Christi in his qui scripti sunt in celo, Ecclesiam Christi in his qui mundi huius tentationibus non cedunt. Ipsi enim digni sunt nomine firmamenti.  Ergo Ecclesia Christi in his qui firmi sunt, de quibus dicit Apostolus, Debemus autem nos firmi infirmitates infirmorum sustinere , appellata est firmamentum. De hoc cantatur in Psalmo: audiamus, agnoscamus, sociemur, gloriemur, regnemus. Namque eam etiam firmamentum apostolicis Litteris appellatam audi, et agnosce: Que est, inquit, Ecclesia Dei uiui, columna et firmamentum ueritatis . De hoc firmamento cantatur filiis Core, quos nostis esse filios sponsi crucifixi in Caluarie loco. Core namque Caluitium interpretatur. Sequitur in hoc psalmo, qui inscribitur, secunda sabbati.

2. [uers. 2.] Magnus, Dominus, et laudabilis ualde. Ecce magnus Dominus, et laudabilis ualde: sed numquid infideles laudant Dominum? Numquid etiam qui credunt et male uiuunt laudant Dominum, per quos fit ut nomen Dei blasphemetur in Gentibus? numquid laudant Dominum ? An uero si etiam laudent, acceptatur laus eorum, eum scriptum sit: Non est speciosa laus in ore peccatoris ? Dixisti ergo, Magnus Dominus, et laudabilis ualde: sed hic ubi. In ciuitate Dei nostri, in monte sancto eius. De hoc alibi dicitur: Quis ascendet in montem Domini? Innocens manibus et mundo corde . In his magnus Dominus, et laudabilis ualde: hoc est, in ciuitate Dei nostri, in monte sancto eius. Hec est ciuitas in monte posita, que abscondi non potest: hec est lucerna que sub modio non occultatur, omnibus nota, omnibus diffamata . Non autem uniuersi ciues eius sunt, sed illi in quibus magnus Dominus, et laudabilis ualde. Que est ergo ista ciuitas, uideamus, ne forte quia dictum est, In ciuitate Dei nostri, in monte sancto eius, debeamus querere istum montem, ubi etiam exaudiri possimus. Non enim frustra dicitur in alio psalmo: uoce mea ad Dominum clamaui, et exaudiuit me de monte sancto suo . Adiuuit ergo te mons iste ut exaudireris. Nam si in eum non ascenderes, infra iacens clamare posses, sed exaudiri non posses. Quis est ergo iste mons, fratres? Magna cura inquirendus, magna sollicitudine inuestigandus; labore etiam occupandus et ascendendus. Sed si in aliqua parte terrarum est, quid faciemus? Peregrinabimur de terra nostra, ut ad illum montem peruenire possimus? Imo tunc peregrinamur, si in illo non sumus. Ipsa est enim ciuitas nostra, si membra regis sumus, qui caput est ciuitatis ipsius. Ubi est ergo iste mons? Si regionem aliquam tenuit, laborandum est, ut dixi, ut ad eum perueniatur. Sed quid satagis? Utinam non sis piger ascendere in montem, quomodo mons non fuit tardus uenire ad dormientem. Fuit enim quidam lapis angularis contemptibilis, in quem Iudei offenderunt , precisus de quodam monte sine manibus, hoc est de regno Iudeorum ueniens sine manibus, quia humanum opus non accessit ad Mariam, de qua natus Christus . Sed si lapis iste ubi in eum offenderunt Iudei, ibi remaneret, tu quo ascenderes non haberes. Quid autem factum est? Quid dicit prophetia Danielis? Quid, nisi quia creuit lapis iste, et  factus est mons magnus? Quam magnus? Ita ut impleret uniuersam faciem terre . Ergo crescendo mons iste et implendo uniuersam faciem terre, uenit ad nos. Quid ergo montem quasi absentem querimus, et non in presentem iam ascendimus, ut sit in nobis magnus Dominus, et laudabilis ualde?

3. [uers. 3.] Denique ne istum montem non agnosceres et in hoc psalmo, et in aliqua parte terrarum querendum existimares, uide quid sequitur: cum dixisset, In ciuitate Dei nostri, in monte sancto eius, quid addidit? Dilatans exsultationes uniuerse terre, montes Sion. Sion unus mons est: quid ergo montes? An quia ad Sion pertinuerunt etiam qui de diuerso uenerunt, ut sibi occurrerent in lapidem angularem, et fierent illi duo parietes tanquam duo montes, unus ex circumcisione, alter ex preputio; unus ex Iudeis, alter ex Gentibus: non iam aduersi; etsi diuersi [1 1Kb] , quia ex diuerso, iam in angulo nec diuersi? Ipse est enim, inquit, pax nostra, qui fecit utraque unum . Ipse ille angularis lapis, quem reprobauerunt edificantes, factus est in caput anguli . Duos iunxit in se mons montes. Una domus, et due domus: due propter ex diuerso uenientes, una propter lapidem angularem, in quo sibi ambe copulantur. Audi et hoc, Montes Sion; latera aquilonis ciuitas regis magni. Intenderas enim tu Sion tanquam unum locum, ubi condita est Ierusalem, et in ea tibi non occurrebat, nisi populus ex circumcisione; qui quidem ex reliquiis a Christo collectus est, ex magna autem parte tanquam palea uentilatus. Etenim scriptum est, Reliquie salue fient . Sed attende et Gentes, uide et oleastrum inseri in pinguedinem oliue . Ecce Gentes, Latera aquilonis: adiuncta sunt latera aquilonis ciuitati regis magni. Contrarius solet esse aquilo Sion: Sion quippe in meridie, aquilo contra meridiem. Quis est iste aquilo, nisi qui dixit, Ponam sedem meam ad aquilonem, et ero similis Altissimo ? Tenuerat regnum diabolus impiorum, et possederat Gentes seruientes simulacris, adorantes demonia: et totum quidquid generis humani erat ubique per mundum, inherendo illi aquilo factum erat. Sed quoniam ille qui alligat fortem, aufert eius uasa, et facit uasa sua , liberati homines ab infidelitate et superstitione demoniorum, credentes in Christum colliniati sunt illi ciuitati, occurrerunt in angulo illi parieti de circumcisione uenienti, et facta est ciuitas regis magni que fuerant latera aquilonis. Ideo et in alia Scriptura dicitur: Ab aquilone nubes coloris aurei; in his est magna gloria et honor Omnipotentis . Magna enim gloria medici est, quando ex desperatione conualescit egrotus. Ab aquilone nubes, et non nigre nubes, non caliginose, non tetre, sed coloris aurei. Unde nisi gratia illuminante [2 1Kb]  per Christum? Ecce, Latera aquilonis, ciuitas regis magni. Latera utique, quia inheserant diabolo. Quicumque enim alicui coherent, latera ipsius dicuntur. Nam et de aliquibus hominibus solemus ita loqui, Bonus homo est, sed mala latera habet: id est, ipse quidem probitate prestat, sed maligni sunt qui ei coniuncti sunt. Latera ergo aquilonis qui diabolo coherebant: unde uenit et iste filius, de quo modo audiebamus, quia mortuus erat, et reuixit; perierat, et inuentus est. Proficiscendo enim in regionem longinquam, etiam ad aquilonem peruenerat, et ibi, sicut audistis, uni ex principibus regionis illius adheserat. Factus est ergo latus aquilonis, adherendo principi illius regionis: sed quia ciuitas regis magni et ex latere aquilonis colligitur [1 1Kb] , reuersus ad se, dixit, Surgam, et ibo ad patrem meum. Et occurrit ei pater, qui dicit de illo, Mortuus erat, et reuixit; perierat, et inuentus est. uitulus ille saginatus, lapis angularis fuit. Denique et maior filius qui epulari nolebat , exhortatus a patre ingressus est: et duo iam parietes, tanquam illi duo filii ad uitulum peruenientes, ciuitatem regis magni fecerunt.

4. [uers. 4.] Sequatur ergo iste psalmus, et dicat: Deus in domibus eius cognoscetur [2 1Kb] . Iam in domibus propter montes, propter duos parietes, propter duos filios. Deus in domibus eius cognoscetur. Sed gratiam commendat, ideo addidit, Cum suscipiet eam. Nam quid esset ipsa ciuitas, nisi ille suscepisset eam? Nonne statim caderet, nisi tale fundamentum haberet? Fundamentum enim aliud nemo potest ponere, preter id quod positum est, quod est Christus iehsu . Nemo ergo de suis meritis glorietur; sed qui gloriatur, in Domino glorietur . Quia tunc est illa magna ciuitas, tunc in ea cognoscitur Dominus, cum suscipiet eam: quomodo suscipit medicus egrotum curandum, non sicut est amandum. Etenim febrem odit medicus. Non amat medicus egrotum, et amat medicus egrotum: si egrotum amaret, semper egrotum optaret; rursus si egrotum non amaret, ad egrotum non ueniret: sed amat egrotum, ut faciat sanum. Suscepit ergo hanc ciuitatem Dominus, et agnitus est in ea, id est, gratia ipsius cognita est in illa ciuitate; quia quidquid habet illa ciuitas que gloriatur in Domino, non habet de se. Propter hoc enim dicitur: Quid enim habes quod non accepisti? Si autem accepisti, quid gloriaris quasi non acceperis ? Deus in domibus eius cognoscetur, cum suscipiet eam.

5. [uers. 5-7.] Quoniam ecce reges terre collecti sunt. Iam ecce illa latera aquilonis uidete quomodo ueniant, uidete quomodo dicant, uenite, ascendamus in montem Domini: annuntiauit enim nobis uiam suam, ut ingrediamur in eam . Ecce reges terre collecti sunt, et conuenerunt in unum. In quem unum, nisi in lapidem illum angularem ? Ipsi uidentes ita admirati sunt. Post admirationem miraculorum  et glorie Christi, quid secutum est? Conturbati sunt, commoti sunt, tremor apprehendit eos. Unde tremor apprehendit eos, nisi de conscientia delictorum? Currant ergo reges post regem, agnoscant reges regem. Inde alibi, Ego autem, inquit, constitutus sum rex ab eo super Sion montem sanctum eius, predicans preceptum Domini: Dominus dixit ad me, Filius meus es tu, ego hodie genui te. Postula a me, et dabo tibi gentes hereditatem tuam, et possessionem tuam terminos terre; reges eos in uirga ferrea, et tanquam uas figuli conteres eos . Auditus est ergo rex constitutus in Sion, tradita est illi possessio usque ad terminos orbis terre. Metuere debent reges, ne regnum perdant, ne illis auferatur regnum, sicut miser timuit Herodes, et pro paruulo occidit paruulos ? Timens autem regnum amittere, non meruit regem agnoscere. Utinam et ipse regem cum Magis adoraret! non male regnum querendo, innocentes perderet, et nocens periret. Nam quod ad illum attinebat, perdidit innocentes: quantum autem ad Christum, etiam paruus pro se morientes paruulos coronauit. Ergo debuerunt timere reges quando dictum est: Ego autem constitutus sum rex ab eo, et hereditatem usque ad fines terre dabit mihi qui me constituit regem. Sed quid inuidetis, reges? uidete, non inuidete. Longe enim iste aliter rex qui dixit: Regnum meum non est de hoc mundo . Nolite ergo timere ne uobis auferatur regnum mundi huius: dabitur uobis regnum, sed celorum, ubi ille rex est. Ideo quid ibi sequitur? Et nunc reges intelligite. Iam inuidere uos parabatis: intelligite; de alio rege dicitur, cuius regnum non est de hoc mundo. Merito ergo collecti sunt reges in unum, conturbati sunt, tremor apprehendit eos. Inde et illis hoc dicitur: Et nunc reges intelligite, erudimini omnes qui iudicatis terram. Seruite Domino in timore, et exsultate ei cum tremore . Et quid fecerunt? Ibi dolores ut parturientis. Quid sunt dolores ut parturientis, nisi dolores penitentis? uide ipsam conceptionem doloris et parturitionis: A timore tuo, inquit Isaias, concepimus, et parturiuimus Spiritum salutis . Sic ergo conceperunt reges a timore Christi, ut parturiendo salutem parerent credendo in eum quem timuerunt. Ibi dolores sicut parturientis. Ubi parturientem audis, fetum exspecta. Parturit uetus homo, sed nascitur nouus homo. Ibi dolores ut parturientis.

6. [uers. 8.] In spiritu uiolento conteres [1 1Kb] naues Tharsis. Breuiter intelligitur, euertes superbiam gentium. Sed unde ex hac historia dicitur euersio superbie gentium? Propter naues Tharsis. Tharsis ciuitatem quesierunt docti, hoc est, quenam ciuitas hoc nomine significaretur: et aliquibus uisum est Ciliciam dictam esse Tharsis, ex eo quod metropolis eius Tharsus dicitur. De qua ciuitate erat etiam Paulus apostolus, natus in Tharso Cilicie . Aliqui autem eam Carthaginem intellexerunt: fortassis aliquando ita nominatam, aut aliqua locutione ita significatam.  Namque apud prophetam Isaiam sic inuenitur: Ululate naues Carthaginis . Apud Ezechielem autem a diuersis interpretibus, ab aliis Carthago, ab aliis Tharsis interpretata est ; et hac diuersitate interpretum potest intelligi hanc appellari Tharsum, que Carthago dicebatur. Manifestum est autem, quod primordia regni Carthaginis nauibus floruerunt, et ita floruerunt, ut inter ceteras gentes excellerent negotiationibus et nauigationibus. Nam quando Dido fugiens fratrem delapsa est ad terras Africe, ubi Carthaginem condidit, naues que parate erant ad mercationem in eius regione assumpserat ad fugam, consentientibus sibi regionis eius principibus: et ipse naues etiam condita Carthagine ad negotiandum non defecerunt. Atque hinc nimium superba facta est ciuitas illa, ut digne per eius naues intelligatur superbia gentium, presumens in incertis tanquam in flatibus uentorum. Iam non presumatur de uelificatione, et quasi prosperitate seculi huius, tanquam maris: fundamentum nostrum in Sion sit; ibi stabiliri debemus, non perflari omni uento doctrine . Quicumque ergo ex incertis huius uite tumuerant, euertantur; et subiiciatur Christo omnis superbia gentium, conterenti in spiritu uiolento naues Tharsis: non cuiuscumque ciuitatis, sed Tharsis. Quomodo in spiritu uiolento? Timore fortissimo. Sic enim eum tremuit omnis superbia iudicaturum, ut in humilem crederet, ne excelsum expauesceret.

7. [uers. 9.] Sicut audiuimus, ita et uidimus. O beata Ecclesia! quodam tempore audisti, quodam tempore uidisti. Audiuit in promissionibus, uidet in exhibitionibus: audiuit in prophetia, uidet in Euangelio. Omnia enim que modo complentur, antea propheta sunt. Erige oculos ergo, et diffunde per mundum; uide iam hereditatem usque ad terminos orbis terre: uide iam impleri quod dictum est, Adorabunt eum omnes reges terre, omnes gentes seruient illi . uide impletum esse quod dictum est, Exaltare super celos, Deus, et super omnem terram gloria tua . uide illum cuius pedes et manus fixi sunt clauis, cuius ossa in ligno pendentia numerata sunt, super cuius uestimentum sors missa est : uide regnantem, quem illi uiderunt pendentem: uide in celo sedentem, quem contempserunt in terra ambulantem. uide inde impleri, Commemorabuntur, et conuertentur ad Dominum uniuersi fines terre, et adorabunt in conspectu eius uniuerse patrie gentium . Hec uidens exclama cum gaudio, Sicut audiuimus, ita et uidimus. Merito sic uocatur ipsa Ecclesia de gentibus: Audi filia, et uide, et obliuiscere populum tuum et domum patris tui . Pater tuus Aquilo fuit, ueni ad montem Sion. Audi, et uide: non uide, et audi; sed audi, et uide: prius audi, postea uide. Audis primo quod non uides, uidebis postea quod audisti. Populus, inquit, quem non cognoui, seruiuit mihi, in obauditu auris obaudiuit mihi . Si in obaubitu auris obaudiuit, ergo non uidit. Et ubi est, Quibus non est nuntiatum de eo, uidebunt;  et qui non audierunt, intelligent ? Ad quos non missi sunt Prophete, ipsi primo audierunt et intellexerunt Prophetas: illi qui primo non audierunt, postea audientes admirati sunt. Remanserunt illi ad quos missi sunt, codices ferentes, ueritatem non intelligentes; Testamenti tabulas habentes, et hereditatem non tenentes. Sed nos sicut audiuimus, ita et uidimus. In ciuitate Domini uirtutum, in ciuitate Dei nostri. Ib audiuimus, ibi et uidimus. Extra illam qui est, nec audit, nec uidet; in illa qui est, nec surdus nec cecus est. Sicut audiuimus, ita et uidimus. Et ubi audis? ubi uides? In ciuitate Domini uirtutum, in ciuitate Dei nostri. Deus fundauit eam in eternum. Non insultent heretici per partes conscissi: non se extollant qui dicunt, Ecce hic est Christus, ecce illic . Qui dicit, Ecce hic est, ecce illic, ad partes inducit. Unitatem promisit Deus: reges in unum collecti sunt, non per schismata dissipati sunt. Sed forte ista ciuitas que mundum tenuit, aliquando euertetur. Absit: Deus fundauit eam in eternum. Si ergo eam Deus fundauit in eternum, quid times ne cadat firmamentum?

8. [uers. 10.] Suscepimus, Deus, misericordiam tuam in medio populi tui [1 1Kb] . Qui susceperunt, et ubi susceperunt? Nonne ipse populus tuus suscepit misericordiam tuam? Si populus tuus suscepit misericordiam tuam, quomodo suscepimus misericordiam tuam, et in medio populi tui? quasi alii sint qui susceperunt, alii in quorum medio susceperunt. Magnum sacramentum, sed tamen notum: cum et hinc, hoc est, ex his uersibus exsculptum fuerit et erutum quod nostis, non erit rudius, sed dulcius. Nunc quippe populus Dei censentur omnes qui portant sacramenta eius, sed non omnes pertinent ad misericordiam eius. Omnes quippe sacramentum Baptismi Christi accipientes, Christiani uocantur; sed non omnes digne illo sacramento uiuunt. Sunt enim quidam de quibus dicit Apostolus: Habentes formam pietatis, uirtutem autem eius abnegantes . Tamen propter ipsam speciem pietatis in populo Dei nominantur: quomodo ad aream, quamdiu trituratur, non solum grana, sed etiam palea pertinet. Numquid et ad horreum pertinebit? In hoc medio autem populi mali est populus bonus, qui suscepit misericordiam Dei. uiuit digne misericordia Dei, qui audit et tenet et facit quod ait Apostolus: Precipientes ergo rogamus, ne in uacuum gratiam Dei suscipiatis . Qui ergo non in uacuum gratiam Dei suscipit, ipse tam sacramentum quam etiam misericordiam Dei suscipit. Et quid illi obest, quia in medio populi inobedientis est, donec area ista uentiletur, donec boni a malis separentur? quid ei obest in medio populi habitare? Sit de illis qui appellantur firmamentum, suscipiens misericordiam Dei; sit lilium in medio spinarum. Nam et ipse spine quoniam ad populum Dei pertinent, uis audire? Ita posita est ipsa similitudo: Sicut lilium, inquit, in medio spinarum,  ita proxima mea in medio filiarum . Numquid dixit, in medio alienarum? Non; sed, in medio filiarum. Sunt ergo filie male, et inter illas est lilium in medio spinarum. Itaque illi qui sacramenta habent, et mores bonos non habent, et Dei dicuntur et non Dei; et eius dicuntur et alieni: eius, propter ipsius sacramentum; alieni, propter proprium uitium. Ita et filie aliene: filie, propter formam pietatis; aliene, propter amissionem uirtutis. Sit ibi lilium, suscipiat misericordiam Dei, teneat radicem boni floris, non sit ingratum pluuie dulci de celo uenienti. Ingrate sint spine, crescant de imbribus; ad ignem crescunt, non ad horreum. Suscepimus, Deus, misericordiam tuam in medio populi tui. In medio populi tui non suscipientis misericordiam tuam nos suscepimus misericordiam tuam. In sua enim propria uenit, et sui eum non receperunt. In medio tamen eorum quotquot receperunt eum, dedit eis potestatem filios Dei fieri .

9. Iam hic occurrit unicuique cogitanti, Et quid? Iste populus qui in medio populi Dei suscipit misericordiam Dei, quantum numerum habet? Quam pauci sunt! uix inuenitur aliquis: illisne contentus Deus erit, et perdet tantam multitudinem? Dicunt hoc qui sibi promittunt quod a Deo promittente non audierunt. Et uere si male uiuamus, si mundi huius deliciis perfruamur, si nostris libidinibus seruiamus, perditurus est nos Deus? Quot enim sunt illi qui uidentur seruare precepta Dei? uix inuenitur unus uel duo uel paucissimi: ipsos solos Deus liberaturus est, et ceteros damnaturus? Absit, inquiunt: cum uenerit et uidebit tantam multitudinem ad sinistram, miserebitur, et dabit indulgentiam. Hoc plane etiam serpens ille promisit primo homini: nam minatus erat Deus mortem, si gustaret . ille autem, Absit, inquit, non morte moriemini. Crediderunt serpenti, inuenerunt uerum esse quod minatus est Deus, falsum quod promiserat diabolus. Ita et nunc, fratres, ponite uobis Ecclesiam ante oculos ad instar similitudinemque paradisi: non cessat serpens suggerere quod tunc suggessit. Sed casus primi hominis ad experimentum cauendi debet nobis ualere, non ad imitationem peccandi. Ideo ille cecidit, ut nos surgamus. Respondeamus talibus suggestionibus quod respondit Iob. Nam et ipsum per feminam tamquam per Euam tentauit, et uicit in stercore , uictus in paradiso. Ergo non audiamus tales uoces, nec putemus paucos esse istos: multi sunt, sed inter plures latent. Non possumus enim negare plures esse malos, et tam plures, ut inter eos prorsus boni non appareant, quomodo non apparent grana in area. Nam quisquis aream uidet, potest putare quod palea sola sit. Da hominem inexpertum, et putat inaniter fieri quod boues mittuntur, quod ibi homines sub estu desudant ut conterant paleam; sed ibi est et massa uentilatione purganda. Tunc procedet copia frumenti, que latebat in copia palearum. Et modo uis inuenire bonos? Esto [1 1Kb] , et inuenies.

 10. [uers. 11.] Contra istam ergo desperationem uide quid sequatur in psalmo isto. Quoniam cum dixisset, Suscepimus, Deus, misericordiam tuam in medio populi tui, significauit esse populum non suscipientem misericordiam Dei, in cuius medio quidam suscipiant misericordiam Dei: et ne occurreret hominibus, tam paucos esse, ut prope nulli sint; quomodo consolatus est consequentibus uerbis? Secundum nomen tuum, Deus, ita et laus tua in fines terre. Quid est hoc? Magnus Dominus et laudabilis ualde, in ciuitate Dei nostri, in monte sancto eius; nec potest esse laus eius, nisi in sanctis eius. Nam qui male uiuunt, non eum laudant; sed etsi predicant lingua, blasphemant uita. Quia ergo laus eius non est nisi in sanctis eius, non sibi dicant heretici: In nobis remansit laus eius, quia pauci sumus, et a turba separati; nos iuste uiuimus, nos laudamus Deum, non solum loquendo, uerum etiam conuersando. Respondetur eis ex hoc psalmo: Quid uos dicitis in parte laudare Deum, cui dictum est, Secundum nomen tuum Deus, ita et laus tua in fines terre? Id est, quomodo notus es per omnes terras, sic et laudaris per omnes terras; nec desunt qui te nunc laudant per omnes terras. Illi autem laudant, qui bene uiuunt. Secundum enim nomen tuum, Deus, ita et laus tua, non in parte, sed in fines terre. Iustitia plena est dextera tua: id est, multi sunt et illi qui stabunt ad dexteram. Non solum illi multi erunt qui stabunt ad sinistram, sed et ibi erit plenitudo masse ad dexteram constitute: Iustitia plena est dextera tua.

11. [uers. 12.] Letetur mons Sion, et exsultent filie Iudee [1 1Kb] , propter iudicia tua, Domine. O mons Sion, o filie Iudee, laboratis modo inter zizania, inter paleas, inter spinas laboratis; sed exsultate propter iudicia Dei. Non errat Deus in iudicando. Discrete uiuite, etsi concrete nate estis, non frustra uox exiit de ore et de corde uestro: Ne comperdas cum impiis animam meam, et cum uiris sanguinum uitam meam . Ille uentilabit tantus artifex, in manu uentilabrum portabit, ut unum granum tritici non cadat in aceruum palee comburendum, nec una arista palee transeat ad massam in horreo recondendam . Exsultate, filie Iudee, propter iudicia Dei non errantis; et nolite modo temere iudicare. Ad uos pertineat colligere, ad illum pertineat separare. Letetur mons Sion, et exsultent filie Iudee, propter iudicia tua, Domine. Ne autem putetis filias Iudee Iudeos esse. Iuda Confessio est. Omnes filii confessionis, filii Iudee sunt: quia, Salus ex Iudeis, nichil est aliud quam Christus ex Iudeis . Hoc ait et Apostolus: Non enim qui in manifesto Iudeus est, neque que in manifesto in carne est circumcisio; sed qui in abscondito Iudeus est, et circumcisio cordis, in spiritu, non littera, cuius laus non ex hominibus, sed ex Deo . Talis Iudeus esto: gloriare de circumcisione cordis, etsi non habes circumcisionem carnis. Exsultent filie Iudee, propter iudicia tua, Domine.

 12. [uers. 13.] Circumdate Sion, et complectimini eam. Dicatur eis qui male uiuunt, in quorum medio est populus ille qui suscepit misericordiam Dei: In medio uestrum est populus bene uiuens, Circumdate Sion. Sed quomodo? Complectimini eam. Nolite scandalis circumdare, sed caritate circumdate; ut qui bene uiuunt in medio uestrum, eos imitemini, et eorum imitatione Christo, cuius membra sunt, incorporemini [1 1Kb] . Circumdate Sion, et complectimini eam. Narrate in turribus eius. In altitudine munitionum eius predicate laudes eius.

13. [uers. 14.] Ponite corda uestra in uirtute eius. Non ut habeatis formam pietatis, uirtutem eius abnegetis ; sed in uirtute eius ponite corda uestra. Que est uirtus ciuitatis huius? Qui uult intelligere uirtutem huius ciuitatis, intelligat uim caritatis. Ipsa est uirtus quam nemo uincit. Huius ignem nulli fluctus seculi, nulla flumina tentationis exstinguunt. De hac dictum est, ualida est sicut mors dilectio . Quomodo enim mors quando uenit, resisti ei non potest, quibuslibet artibus, quibuslibet medicamentis occurras; uiolentiam mortis uitare non potest, qui mortalis natus est: sic contra uiolentiam caritatis mundus nil potest. A contrario enim similitudo data est de morte; quomodo enim mors ad auferendum uiolentissima est, sic caritas uiolentissima est ad saluandum. Per caritatem enim multi mortui sunt seculo, ut uiuerent Deo. Hac caritate accensi martyres, non simulati, non uana gloria uentilati, non tales de quibus dictum est, Si tradidero corpus meum ut ardeam, caritatem autem non habeam, nichil mihi prodest , sed tales quos uere Christi et ueritatis caritas perduceret ad passionem; quid eis fecerunt tentationes seuientium? Maiorem uiolentiam habuerunt oculi flentium suorum, quam persecutiones insectantium. Quam multos enim tenebant filii ne paterentur! quam multorum genibus prouoluebantur uxores, ne uidue relinquerentur! quam multos parentes filii prohibebant mori, sicut nouimus et legimus in passione beate Perpetue! Facta sunt is a. Sed lacryme quantelibet et quantolibet impetu fluerent; quando ardorem caritatis exstinguerent? Hec est uirtus Sion, cui et alibi dicitur: Fiat pax in uirtute tua, et abundantia in turribus tuis . Annuntiate in turribus eius, Ponite corda uestra in uirtute eius, et distribuite domos eius.

14. Quid hic intelligimus, Ponite corda uestra in uirtute eius; et distribuite domos eius? Id est, distinguite domum a domo, nolite confundere. Domus est enim formam pietatis habens, et pietatem non habens: est autem domus et formam et pietatem habens. Distribuite, nolite confundere. Tunc autem distribuitis et non confunditis; quando corda uestra in uirtute eius ponitis, id est; cum facti fueritis per caritatem spirituales. Tunc temere non iudicabitis; tunc uidebitis nichil obesse bonis malos, quamdiu sumus in hac area: Distribuite domos eius. Potest et alius esse  intellectus. Domos illas duas, unam ex circumcisione, alteram ex preputio uenientem, Apostolis dictum est ut distribuerent. Cum enim uocatus esset Saulus, et factus apostolus Paulus, conueniens in unitatem coapostolorum suorum, sic cum eis habuit placitum, ut illi irent in circumcisionem, iste in preputium . Ista dispensatione apostolatus sui distribuerunt domos ciuitatis magni regis, et concordantes in angulo, Euangelium dispensatione diuiserunt, caritate iunxerunt. Et reuera hoc magis intelligendum est. Nam sequitur, et ostendit quod hoc predicatoribus dictum sit, Et distribuite domos eius: ut enarretis in progenie altera, id est, ut etiam ad nos post futuros illorum Euangelii dispensatio perueniret. Non enim illis tantum laborauerunt, cum quibus in hac terra uixerunt; nec Dominus illis tantum Apostolis, quibus se uiuum etiam post resurrectionem dignatus est ostendere, sed et nobis. Nam illis loquebatur, et nos significabat, cum diceret: Ecce ego uobiscum sum omnibus diebus, usque ad consummationem seculi . Numquid illi hic futuri erant usque in consummationem seculi? Item dicit: Non pro his rogo tantum, sed pro his qui credituri sunt per uerbum illorum in me : Ergo attendit nos, quia passus est propter nos. Merito itaque dicitur, Ut enarretis in progenie altera.

15. [uers. 15.] Quid enarretis? Quoniam hic est Deus, Deus noster. Terra uidebatur, terre conditor non uidebatur: caro tenebatur, sed Deus in carne non agnoscebatur. Tenebatur caro ab eis ex quibus fuerat sumpta ipsa caro, ex semine Abrahe enim uirgo Maria: ad carnem remanserunt, diuinitatem non intellexerunt. O Apostoli, o ciuitas magna! in turribus tu predica, et dic, Hic est Deus, Deus noster. Sic, sic quomodo contemptus est, quomodo lapis ante pedes iacuit offendentium, ut humiliaret corda confitentium; sic hic est Deus noster. Certe uisus est, sicut dictum est: Post hec in terris uisus est, et cum hominibus conuersatus est . Hic est Deus noster. Et homo est, et quis est qui cognoscet eum? Quoniam hic est Deus noster. Sed forte ad tempus, quomodo dii falsi. Quia enim uocari possunt dii, esse autem non possunt, ad tempus uel uocantur. Nam quid eis dicit propheta, uel quid monet ut eis dicatur? Hec eis dicetis: Quid? Dii qui celum et terram non fecerunt, pereant de terra; et de his que sub celo sunt . Non est iste talis Deus, quoniam Deus noster super omnes deos. Super quos omnes deos? Quoniam omnes dii gentium demonia, Dominus autem celos fecit . Ipse est ergo Deus noster, hic est Deus noster: Quousque? In eternum et in seculum seculi; ipse reget nos in secula. Si Deus noster est, et rex noster est; protegit nos, quia Deus est, ne moriamur; regit nos, quia rex est, ne cadamus. Regendo autem nos non frangit nos; nam quos non regit, frangit. Reges eos, inquit, in uirga ferrea, et tanquam uas figuli conteres eos . Sed sunt quos non regit: ipsis non parcit, tanquam uas figuli conterens eos. Ab illo ergo optemus regi et liberari:  quia hic est Deus noster in eternum, et in seculum seculi; et ipse reget nos in secula.



IN PSALMUM XLuIII ENARRATIO.



SERMO I. De prima parte Psalmi.

1. Omnia diuina eloquia salubria sunt bene intelligentibus; periculosa uero his qui ea uolunt ad sui cordis peruersitatem detorquere, potius quam suum cor ad eorum rectitudinem corrigere. Hec est enim in hominibus magna et usitata peruersitas; quia cum debeant uiuere ipsi secundum uoluntatem Dei, Deum uolunt uiuere secundum uoluntatem suam: et cum ipsi nolunt corrigi, illum uolunt deprauari; rectum non arbitrantes quod ille uult, sed quod ipsi uolunt. Solemus autem audire homines murmurantes aduersus Deum, quod malis in hac uita bene sit et laborent boni: quasi ille peruersus sit, et nesciat quid agat, aut omnino auerterit oculos a rebus humanis; uel securitatem suam perturbari nolit, ut hec non attendat, quia cum labore ista Deus aut uideat aut corrigat. Murmurant ergo homines, qui propterea uolunt Deum colere ut hic illis bene sit, quando uiderint eos qui Deum non colunt pollere atque florere felicitate terrena; se autem colentes Deum laborare in angustiis, in necessitatibus, in erumna, ceterisque difficultatibus mortalitatis humane. Contra istam uocem et contra has blasphemias murmurantium, incantat semper sermo diuinus, curans a morsu serpentis. uenenati enim cordis est ista sanies, eructans in Deum putorem blasphemie, et quod peius est manus curantis repellens, morsum serpentis non repellens. Hoc dixi, repellit a se cor hominis uerbi Dei seueritatem, et admittit ad se male suadentis serpentis blanditias. Contra hos ergo cantat sermo diuinus, et iam in isto psalmo loquitur nobis. Ad quem psalmum [1 1Kb] intentam ego facerem Sanctitatem uestram, nisi ipse nos faceret omnes intentos; nec nos solos, sed totum orbem terrarum. Audite enim quemadmodum cepit.

2. [uers. 2.] Audite hec omnes gentes. Non ergo uos soli qui hic estis. Nam uox nostra quanta est, ut sic clamemus, ut audiant omnes gentes? Clamauit enim per Apostolos Dominus noster iehsu Christus, clamauit tot linguis quas misit [2 1Kb] ; et uidemus hunc psalmum qui ante non recitabatur nisi in una gente, in synagoga Iudeorum, recitari per totum orbem terrarum, per omnes Ecclesias, impletumque esse quod hic dictum est, Audite hec omnes gentes. Ad hoc solum uolo intentos facere animos uestros, ne propter laborem corporalem non erigatis animum, terrente uos longitudine psalmi huius. Si potuerit, finietur hodie: si non, restabit nobis aliquid in crastinum diem; tamen uos semper intenti estote. Tantum enim audietis,  si Dominus uoluerit, quantum uos non grauet, sed releuet. Audite hec, omnes gentes: unde estis et uos. Auribus percipite, omnes qui habitatis orbem. Hoc iterum uidetur repetisse, quasi parum fuerit quod dixit, Audite. Quod dico, inquit, audite, auribus percipite, hoc est, nolite transeunter audire. Quid est, auribus percipite? Quod Dominus dicebat, Qui habet aures audiendi, audiat : cum omnes qui in conspectu eius erant, utique haberent aures; quas ille aures querebat nisi cordis, cum diceret, Qui habet aures audiendi, audiat? Has et iste psalmus aures pulsat. Auribus percipite, omnes qui habitatis orbem. Forte et hic est aliqua distinctio. Non quidem nos coarctare debemus, sed nichil mali est etiam istam explicare sententiam. Forte aliquid distat inter id quod dixit, omnes gentes, et quod dixit, omnes qui habitatis orbem. Significantius enim fortasse uoluit nos intelligere quod dixit, inhabitatis, ut gentes intelligamus omnes iniquos, habitatores autem orbis omnes, iustos. Ille enim habitat qui non tenetur: nam qui tenetur, habitatur, non habitat. Quomodo ille possidet quecumque habet, qui dominus est rerum suarum; dominus autem est, qui non est irretitus cupiditate: qui autem cupiditate tenetur, possessus est, non possessor. Habemus enim quoddam uerbum habitatione signatum in Scriptura Dei, ubi ait, Elegi abiici in domo Domini, magis quam habitare in tabernaculis peccatorum . Quid enim, si abiiceris in domo Domini, non ibi habitas? Noluit significare habitationem, nisi in eis qui regunt, et tenent, et dominantur, et gubernant: qui autem contemnuntur, non quasi habitant, sed subiecti sunt. Ita autem dixit: Subditus uolo esse in domo Dei, magis quam regnare in tabernaculis peccatorum. Itaque si est aliqua distinctio inter omnes gentes, et habitatores orbis, sicut est distinctio inter audite, et auribus percipite, hoc quidem uidetur repetisse; sed tamen aliud est, quod sane uoluit significare; quia ista eloquia audituri erant non solum peccatores et impii, sed et iusti. Permixte modo audiunt omnes: sed cum uentum fuerit ad reddendam rationem, separabuntur qui sine causa audierunt, ab illis qui auribus perceperunt. Audiant ergo et peccatores: Audite hec, omnes gentes. Audiant et iusti, qui non sine causa audierunt, et regunt potius terram, quam reguntur a terra: Auribus percipite, omnes qui habitatis orbem.

3. [uers. 3.] Et iterum dicit: Quique terrigene et filii hominum. Quod ait, terrigene, ad peccatores retulit; quod ait, filii hominum, ad fideles et iustos. uidetis ergo, quia seruatur ista distinctio. Qui sunt ergo terrigene? Filii terre. Qui sunt filii terre? Qui hereditates terrenas requirunt. Qui sunt filii hominum? Qui pertinent ad filium hominis. Aliquando iam ista distinximus Sanctitati uestre, et inuenimus quia Adam homo erat, filius hominis non erat; Christus autem filius hominis erat, et Deus erat  . Quicumque  enim pertinent ad Adam, terrigene: quicumque pertinent ad Christum, filii hominum. Omnes tamen audiant, ego nulli subtraho sermonem meum. Terrigena est, audiat propter iudicium; filius hominis est, audiat propter regnum. Simul in unum diues et pauper. Iterum ipsa sunt repetita. Quod ait diues, ad terrigenas pertinet; quod ait, pauper, ad filios hominum. Diuites intellige superbos, pauperes humiles. Habeat multas facultates pecuniarum; si in eis non extollitur, pauper est: non habeat aliquid, et cupiat et infletur; inter diuites et reprobos eum deputat Deus. Et diuites et pauperes in corde interrogat Deus, non in arca [1 1Kb] et domo. Nonne pauperes sunt qui accipiunt mandatum Apostoli dicentis Timotheo: Precipe diuitibus huius seculi non superbe sapere? Quomodo eos qui diuites erant fecit pauperes? Tulit illis quare queruntur diuitie. Nemo enim uult esse diues, nisi ut infletur inter eos inter quos uiuit, et superior illis uideatur. Cum autem dixit, non superbe sapere, equales eos fecit non habentibus; ut fortassis pauculis nummis mendicus plus extollatur, quam ille diues qui audit Apostolum dicentem: Precipe diuititibus huius seculi non superbe sapere. Unde non superbe sapere? Si faciant quod sequitur, Neque sperare in incerto diuitiarum, sed in Deo uiuo, qui prestat nobis omnia abundanter ad fruendum . Non dixit, qui prestat illis; sed, qui prestat nobis. Numquid ipse Paulus non habebat diuitias? Habebat plane. Quas diuitias? De quibus dicit alio loco Scriptura: Fideli homini mundus totus diuitiarum est . Audi et ipsum confitentem: Quasi nichil habentes, et omnia possidentes . Qui uult ergo esse diues, non hereat parti, et totum possidebit: illi inhereat qui totum creauit. Simul in unum diues et pauper. Dicit in alio psalmo; Edent pauperes, et saturabuntur. Quomodo commendauit pauperes? Edent pauperes, et saturabuntur. Quid edunt? Quod sciunt fideles. Quomodo saturabuntur? Imitando passionem Domini sui, et non sine causa accipiendo pretium suum. Edent pauperes, et saturabuntur, et laudabunt Dominum, qui requirunt eum. Diuites quid? Etiam ipsi edunt. Sed quomodo edunt? Manducauerunt et adorauerunt omnes diuites terre . Non dixit, Manducauerunt, et saturati sunt; sed, Manducauerunt, et adorauerunt. Adorant quidem Deum, sed humanitatem nolunt exhibere fraternam. Manducant illi, et adorant; manducant isti, et saturantur: tamen omnes manducant. Exigitur de manducante quod manducat; non prohibeatur manducare a dispensatore, sed moneatur timere exactorem. Audiant ergo ista peccatores et iusti, gentes et qui habitant orbem, terrigene et filii hominum, simul in unum diues et pauper: non diuisi, non separati. Tempus messis hoc faciet, manus uentilatoris hoc poterit . Nunc simul in unum audiant diues et pauper, simul in unum pascantur hedi et agni, donec ueniat qui segreget alios ad dexteram, alios ad sinistram . Simul in unum audiant docentem,  ne segregati ab inuicem audiant iudicantem.

4. [uers. 4.] Et quid est quod nunc audituri sunt? Os meum loquetur sapientiam, et meditatio cordis mei, intelligentiam. Et hec repetita potius, ne forte cum dixisset, os meum, intelligeres eum tibi loqui, qui in labiis haberet sapientiam. Multi enim habent in labiis et non habent in corde, de quibus dicit Scriptura: Populus iste labiis me honorat, cor autem eorum longe est a me . Quid ergo ait ille qui tibi loquitur? qui cum dixerit, Os meum loquetur sapientiam; ut intelligas quia illud quod ex ore funditur, de uena cordis emanat, intulit, Et meditatio cordis mei intelligentiam.

5. [uers. 5.] Inclinabo in parabolam aurem meam, aperiam in psalterio propositionem meam. Quis est hic cuius meditatio cordis loquitur intelligentiam, ut non sit in sola superficie labiorum, sed hominis interiora possideat? Quis est iste qui audit, et sic loquitur? Multi enim loquuntur quod non audiunt? Qui sunt qui loquuntur quod non audiunt? Qui non faciunt que dicunt: quales dicit Dominus Phariseos sedere super cathedram Moysi. uoluit tibi loqui in cathedra Moysi, per eos qui ea loquuntur, et non faciunt; et tibi securitatem Dominus uoluit dare. Nolite timere, Que dicunt, inquit, facite, que autem faciunt nolite facere; dicunt enim, et non faciunt . Non audiunt quod dicunt. Qui uero faciunt, et sic dicunt, audiunt quod dicunt: et ideo fructuose dicunt, quia audiunt. Qui ergo dictor et non auditor est, alteri prodest, sibi non prodest. Iste ergo qui et auditor uolebat esse et dictor, qui tibi loquitur, antequam diceret, Aperiam in psalterio propositionem meam, quod est iam loqui per corpus, sic enim utitur anima corpore, quomodo utitur citharista psalterio, dixit, Inclinabo in parabolam aurem meam. Antequam loquar tibi, inquit, per corpus, antequam psalterium sonet, primo ego inclinabo in parabolam aurem meam, id est, audiam quid tibi dicam. Et quare, in parabolam? Quia uidemus nunc per speculum in enigmate , sicut dicit Apostolus. Quamdiu sumus in hoc corpore, peregrinamur a Domino . Quia nondum est illa uisio nostra facie ad faciem, ubi iam non sint parabole, ubi iam non sint enigmata et similitudines. Quidquid modo intelligimus, per enigmata conspicimus. Aenigma est obscura parabola que difficile intelligitur. Quantumuis excolat homo cor suum, et ad interiora intelligenda refugiat, quamdiu per corruptibilitatem carnis huius uidemus, ex parte uidemus. Assumpta autem incorruptione in resurrectione mortuorum, cum apparuerit Filius hominis iudicaturus uiuos et mortuos, tunc uidebitur Filius hominis, qui primo iudicatus est, iudicans, discernens malos a bonis, ponens malos a sinistris, bonos a dextris. uidebunt illum et boni et mali, sed malis dicet. Ite in ignem eternum: bonis autem dicet, uenite benedicti Patris mei, percipite regnum. Abibunt mali in ambustionem eternam, iusti autem in uitam eternam ; et ibi erit illa uisio facie ad faciem, qua illi non sunt digni. Attendite quid dicam. Filium enim hominis sicut hic cum esset adhuc iudicandus,  et mali uiderunt, et boni; uiderunt enim Apostoli qui secuti sunt, uiderunt Iudei qui crucifixerunt; sic cum uenerit iudicaturus, et boni illum uidebunt et mali: boni, ut percipiant mercedem, quia secuti sunt; mali, ut percipiant penam, quia crucifixerunt. Soli ergo illi damnabuntur, qui crucifixerunt? Audeo dicere, soli. Ergo nos, inquiunt peccatores huius temporis, securi sumus. Si non animum interrogat Deus, securi estis. Quid est quod dixi? Intelligat Charitas uestra, ne hoc dicant in iudicio Dei, quia non intellexerunt. Iudei quia uiderunt Christum, crucifixerunt; tu quia non uides Christum, uerbo ipsius resistis. Qui uerbo resistis, carnem non crucifigeres si uideres? Contempsit Iudeus in ligno pendentem, contemnis tu in celo sedentem. Ergo uiderunt eum ambo genera, dum hic esset: ambo genera uidebunt, et cum uenerit. Filius enim hominis ueniet ut iudicet; quia Filius hominis uenit ut iudicaretur. Ideo quia Pater non est incarnatus, Pater non est passus, et per Filium hominis iudicat, sicut ipse dixit in Euangelio, Pater non iudicat quemquam, sed omne iudicium dedit filio: secutus paulo post ait, Et dedit ei potestatem iudicii faciendi, quoniam Filius hominis est . Secundum enim quod Filius Dei est, uerbum semper cum Patre; et quia semper cum Patre, cum Patre semper iudicat: secundum autem quod Filius hominis est, et iudicatus est, et iudicaturus est. Quomodo autem uisus est ab eis qui crediderunt, et ab eis qui crucifixerunt, quando iudicatus est; sic uidebitur, cum ceperit esse iudex, et ab eis quos damnabit, et ab eis quos coronabit. uisionem autem illam diuinitatis, quam promisit dilectoribus suis, quando ait, Qui diligit me, diligetur a Patre meo: et qui diligit me, mandata mea custodit, et ego diligam eum, et ostendam meipsum illi , iam impii non uidebunt. Ista demonstratio quodammodo familiaris est, suis illam seruat, non illam ostendit impiis. Qualis est ista uisio? Qualis Christus? Aequalis Patri. Qualis est Christus? In principio erat uerbum, et uerbum erat apud Deum, et Deus erat uerbum . Huic uisioni suspiramus modo, et gemimus quamdiu peregrini sumus; huic uisioni in fine reddemur, hanc uisionem modo in enigmate uidemus, si ergo in enigmate uidemus, inclinemus in parabolam aurem nostram, et sic aperiamus in psalterio propositionem nostram: audiamus quod dicimus, faciamus quod precipimus.

6. [uers. 6.] Et quid dixit? Utquid timebo in die mala? Iniquitas calcanei mei circumdabit me. Cepit obscurius, Utquid timebo, inquit, in die mala? Iniquitas calcanei mei circumdabit me. Magis ergo debet timere, si iniquitas calcanei eius circumdabit eum. Non enim timeat, inquit, homo quod non habet in potestate deuitare. uerbi gratia: qui timet mortem, quid facturus est ut non moriatur? Dicat mihi qua euadat quod debet Adam, qui natus est ex Adam. Sed cogitet quia natus est ex Adam, et secutus est Christum, et oportet [1 1Kb] eum soluere quod debet Adam, et consequi quod promisit Christus. Qui ergo timet mortem, non est qua  euadat: qui autem timet damnationem quam audient impii, Ite in ignem eternum, est qua euadat. Non ergo timeat? Utquid enim timeat? Iniquitas calcanei ipsius illum circumdatura est? Si ergo uitet iniquitatem calcanei sui, et ambulet per uias Dei, non perueniet ad diem malam: dies mala, dies nouissima, non erit illi mala. Etenim dies nouissima mala erit quibusdam, bona erit quibusdam. Numquid mala erit illis quibus dicetur: uenite, benedicti Patris mei, percipite regnum? Sed mala erit illis quibus dicetur: Ite in ignem eternum . Quod si iniquitas calcanei sui circumdabit eum, utquid ergo timet in die mala? Modo cum uiuunt prouideant sibi, tollant iniquitatem a calcaneo suo: ambulent illam uiam, ambulent per uiam de qua ipse dixit, Ego sum uia, et ueritas, et uita : et non timeant in die mala, quia dat illis securitatem, qui factus est uia. Utquid timebo in die mala? Iniquitas calcanei mei circumdabit me. Ergo uitent iniquitatem calcanei sui. In calcaneo quisque labitur. Intendat Charitas uestra. A Deo quid dictum est serpenti? Ipsa tuum obseruabit caput, et tu eius obseruabis calcaneum . Diabolus calcaneum tuum obseruat, quando labaris, ut deiiciat te. Ille obseruat calcaneum tuum, tu obserua caput illius. Quod est caput illius? Initium male suggestionis. Quando incipit mala suggerere, tunc repelle antequam surgat delectatio, et sequatur consensio; et tunc uitabis caput eius, et non apprehendet ille calcaneum tuum. Quare autem Eue hoc dixit? Quia per carnem labitur homo. Eua nobis interior caro nostra est. Qui diligit, inquit, uxorem suam, seipsum diligit. Quid est, seipsum? Sequitur, et dicit: Nemo enim unquam carnem suam odio habuit . Quia ergo quomodo illum hominem Adam per Euam supplantauit , sic diabolus per carnem uult nos supplantare; preceptum est Eue ut obseruet caput diaboli, quia diabolus calcaneum ipsius obseruat. Si ergo iniquitas calcanei circumdabit nos, utquid timemus in die mala, cum conuersi ad Christum habeamus in potestate ut non faciamus iniquitatem; et non erit quod nos circumdet, et gaudebimus in die nouissima, non plangemus?

7. [uers. 7.] Qui sunt autem quos circumdabit iniquitas calcanei? Qui confidunt in uirtute sua, et in abundantia diuitiarum suarum gloriantur. Ergo uitabo ista, et non iniquitas calcanei mei circumdabit me. Quid est uitare ista? Non confidamus in uirtute nostra, non gloriemur in abundantia diuitiarum nostrarum; sed gloriemur in eo qui nobis promisit humilibus altitudinem, et minatus est elatis damnationem; et non nos iniquitas calcanei circumdabit. Qui confidunt in uirtute sua, et in abundantia diuitiarum suarum gloriantur.

8. [uers. 8.] Sunt qui presumunt in amicis suis: alii presumunt in uirtute sua, alii in diuitiis. Ista est presumptio generis humani, non presumentis in Deo. Dixit de uirtute, dixit de diuitiis, dicit de amicis:  Frater non redimit, redimet homo? Exspectas ut homo te redimat ab ira uentura? Si te frater non redimit, homo te redempturus est? Quis est frater, qui si non redemerit, nullus homo redempturus est? Qui post resurrectionem dixit: uade, dic fratribus meis . Frater noster uoluit esse: et cum Deo dicimus, Pater noster, hoc manifestatur in nobis. Qui enim dicit Deo, Pater noster; Christo dicit, Frater. Ergo qui patrem Deum et fratrem habet Christum, non timeat in die mala. Non enim eum circumdabit iniquitas calcanei eius; quia non presumit de uirtute sua, nec in abundantia diuitiarum suarum gloriatur, nec de amicis suis potentibus se iactat. In illo ergo presumat qui propter illum mortuus est, ut ille non in sempiternum moreretur; qui propter illum humiliatus est, ut ille exaltaretur; qui quesiuit impium, ut a fideli quereretur. Ergo si ipse non redimit, homo redempturus est? Aliquis homo redimet, si Filius hominis non redimit? Si Christus non redimit, Adam redimet? Frater non redimit, redimet homo?

9. [uers. 9.] Non dabit Deo depropitiationem suam [1 1Kb] , et pretium redemptionis anime sue. Ille confidit in uirtute sua, et in abundantia diuitiarum suarum gloriatur, qui non dabit Deo depropitiationem suam; id est placationem qua flectat Deum pro peccatis: nec pretium redemptionis anime sue, qui presumit de uirtute sua, et de amicis, et de diuitiis suis. Qui sunt autem qui dant pretium redemptionis anime sue? Quibus ait Dominus: Facite uobis amicos de mammona iniquitatis, ut et ipsi recipiant uos in tabernacula eterna . Illi dant pretium redemptionis anime sue, qui non cessant eleemosynas facere. Adeo illos quos monet per Timotheum Apostolus, noluit esse superbos, ne in abundantia diuitiarum suarum gloriarentur: denique quod possidebant, noluit apud illos ueterascere, sed aliquid ex eo fieri, ut esset pretium redemptionis anime eorum. Ait enim: Diuitibus huius seculi precipe, non superbe sapere, neque sperare in incerto diuitiarum, sed in Deo uiuo, qui prestat nobis omnia abundanter ad fruendum. Et quasi dicerent: Quid ergo facturi sumus de diuitiis nostris? Diuites sint, inquit, in operibus bonis, facile tribuant, communicent: et non illud perdituri sunt. Unde scimus? Audi quid sequitur: Thesaurizent sibi fundamentum bonum in futurum, ut apprehendant ueram uitam . Sic dabunt pretium redemptionis anime sue. Et Dominus noster hoc monet: Facite uobis sacculos non ueterascentes, thesaurum non deficientem in celis, quo fur non accedit, neque tinea corrumpit . Noluit Deus ut perdas diuitias tuas, sed ut locum illis mutes consilium tibi dedit. Intelligat Charitas uestra: modo si amicus tuus intraret in domum tuam, et inueniret te in loco humido frumenta posuisse, qui forte sciret naturam corruptionis frumentorum quam tu nescires, daret tibi huiusmodi consilium, dicens: Frater, perdis quod cum magno labore collegisti;  in loco humido posuisti, paucis diebus ista putrescunt. Et quid facio, frater? Leua in superiora. Audires amicum suggerentem ut frumenta leuares de inferioribus ad superiora; et non audis Christum monentem ut thesaurum tuum leues de terra ad celum, ubi non hoc tibi reddatur quod seruas, sed serues terram, accipias celum, serues mortalia, accipias sempiterna! Feneres Christum [1 1Kb] ; accipiat in terra parua, ut reddat tibi in celo multa. uerum autem illi quos circumdabit iniquitas calcanei sui, quia [2 1Kb] confidunt in uirtute sua, et in abundantia diuitiarum suarum gloriantur, et de amicis hominibus nichil ualentibus prestare presumunt, non dabunt Deo depropitiationem suam, et pretium redemptionis anime sue.

10. [uers. 10.] Et quid dixit de tali homine? Et laborauit [3 1Kb] in eternum, et uiuet in finem. Labor eius sine fine erit, uita ipsius habebit finem. Quare hoc dixit, uiuet in finem? uitam quippe non ponunt isti, nisi delicias quotidianas. Adeo multi inopes et pauperes nostri, parum firmi, et non intuentes quid illis promittat Deus pro istis laboribus, cum uiderint diuites in epulis quotidianis, in splendore et nitore auri et argenti, quid dicunt? Soli [4 1Kb] sunt isti, isti uere uiuunt. Dicitur; iam non dicatur, et monemus; etsi dici habet, uel a paucioribus dicatur, quam diceretur si non moneremus. Nam nec nos presumimus ita nos ista dicere ut non dicatur, sed uel a paucioribus dicatur; nam dicetur usque in finem seculi. Parum est quia dicit eum uiuere; adiungit, et dicit [5 1Kb] , tonat: Putas eum solum uiuere. uiuat; finietur uita ipsius: quoniam non dat pretium redemptionis anime sue, finietur uita, labor non finietur. Laborauit in eternum, et uiuet in finem. Quomodo uiuet in finem? Quomodo uiuebat ille qui induebatur purpura et bysso, et epulabatur quotidie splendide; et iacentem ulcerosum ante ianuam, cuius ulcera canes linguebant, et desiderantem micas que de mensa eius cadebant, superbus et tumidus contemnebat. Quid illi profuerunt ille diuitie? Mutauerunt uices ambo: ille a ianua diuitis sublatus est in sinum Abrahe; ille ab epulis splendidis missus est in ignem: ille requiescebat, ille ardebat; satiabatur ille, ille sitiebat: ille laborauerat in finem, uiuebat in eternum; ille uixerat in finem, laborabat in eternum. Et quid profuit diuiti, qui quesiuit apud inferos in tormentis positus, stillari sibi guttam aque in linguam suam de digito Lazari, dicens, Quoniam ardeo hic in hac flamma, et non illi concessum est ? Sic desiderauit ille guttam de digito, quomodo ille micas de mensa diuitis: sed illius labor finitus est, et illius uita finita est; labor huius in eternum, uita illius in eternum. Non hic habemus uitam, qui forte hic laboramus in terra: et non sic erimus  postea; erit enim uita nostra Christus in eternum: illi autem qui hic uolunt habere uitam, laborabunt in eternum, et uiuent in finem.

11. [uers. 11.] Quoniam non uidebit interitum, cum uiderit sapientes morientes. Iste qui laborauit in eternum, et uiuet in finem, non uidebit interitum, cum uiderit sapientes morientes: quid est hoc? Non intelliget quid sit interitus, quando uiderit sapientes morientes. Dicit enim sibi: Iste, quia sapiens erat, et cum sapientia inhabitabat, et cum pietate Deum coluit, numquid non est mortuus? Faciam mihi ergo bene, cum uiuo: nam si aliquid possent qui aliud sapiunt, non morerentur. uidet illum mori, et non uidet que sit mors. Non uidebit interitum, cum uidebit sapientes morientes. Quomodo Iudei uiderunt Christum pendentem in cruce, et contempserunt, dicentes, Iste si Filius Dei esset, descenderet de cruce : non uidentes quid sit interitus. Si uiderent quid sit interitus, si uiderent [1 1Kb] ! Ille moriebatur temporaliter, ut reuiuisceret in eternum; illi uiuebant temporaliter, ut morerentur in eternum. Sed quia illum uidebant morientem, non uidebant interitum, id est, non intelligebant quis esset uerus interitus. Quid dicunt etiam in Sapientia? Morte turpissima condemnemus illum, erit enim respectus ex sermonibus illius; si enim est uere filius Dei, liberabit illum de manibus contrariorum : non permittet mori filium suum, si uere filius ipsius est. At ubi uiderunt illum in cruce insultantes se, et illum non descendentem de cruce, dixerunt, uere homo fuit. Dictum est: et utique poterat descendere de cruce, qui potuit de sepulcro resurgere; sed docuit nos ferre insultantes, docuit aduersus linguas hominum esse patientes, bibere modo calicem amaritudinis, et postea accipere sempiternam salutem. Bibe, eger, calicem amarum, ut sanus sis, cui non sunt sana uiscera: noli trepidare, quia ne trepidares, prior bibit medicus; id est, passionis amaritudinem bibit prior Dominus. Bibit qui peccatum non habebat, qui quod in eo sanaretur non habebat. Bibe donec transeat amaritudo huius seculi, et ueniat seculum ubi nullum scandalum, nulla ira, nulla tabes, nulla amaritudo, nulla febris, nullus dolus, nulle inimicitie, nulla senectus, nulla mors, nulla contentio. Labora hic, uenturus ad finem; labora, ne cum non uis hic laborare, uenias ad finem uite, et nunquam uenias ad finem laborum. Quoniam non uidebit interitum, cum uiderit sapientes morientes.

12. Simul imprudens et insipiens peribunt. Quis est imprudens? Qui non sibi prospicit in futurum. Quis est insipiens? Qui non intelligit in quo malo sit. Tu uero intellige in quo malo sis modo, et prospice ut in bonis sis in posterum. Intelligendo in quo malo sis, non eris insipiens: prospiciendo tibi in futurum, non eris imprudens. Quis est qui sibi prospicit? Seruus ille cui dedit Dominus suus quod erogaret, et postea dixit ei: Non potes mihi agere, redde rationem actus tui. Et ille: Quid facio? fodere non possum, mendicare confundor. Sed et de re domini sui fecit sibi amicos,  qui illum reciperent, cum de actu proiiceretur. Et ille fraudem fecit domino suo, ut compararet sibi amicos qui illum susciperent: tu noli timere ne fraudem facias; ipse Dominus hortatur ut facias, ipse tibi dicit, Fac tibi amicos de mammona iniquitatis . Fortassis ea que acquisisti, de iniquitate acquisisti; aut fortasse ea ipsa est iniquitas, quia tu habes et alter non habet, tu abundas et alter eget. De ista mammona iniquitatis, de diuitiis istis quas iniqui uocant diuitias, fac tibi amicos et prudens eris: comparas tibi, non fraudaris. Modo enim uideris perdere. Numquid perdes in thesaurario [1 1Kb] ponens? Nam pueri, fratres, unde sibi emant nescio quid simul inueniunt nummos, et ponunt in thesaurario, et non aperiunt nisi postea: numquid quia non uident quod colligunt, ideo perdiderunt? Noli timere: ponunt pueri in thesaurario, et securi sunt; ponis tu in manu Christi, et times! Esto prudens, et prospice tibi in posterum in celo. Esto ergo prudens, imitare formicam, sicut dicit Scriptura ; reconde estate, ne esurias in hieme: hiems est dies nouissimus, dies tribulationis; hiems est dies scandalorum et amaritudinis: collige quod ibi tibi sit [2 1Kb] in posterum; si autem non facis, simul imprudens et insipiens peribis.

13. Sed mortuus est ille diues, et tale illi funus factum est. Ecce quo se conuerterunt homines: non attendunt quam malam uitam habuerit cum uiueret, sed quam pompam cum moreretur. O felix quem tanti plangunt! Iste [3 1Kb] uero sic uixit ut pauci plangant. Omnes enim deberent plangere tam male uiuentem. Sed pompa est funeris, excipitur sepulcro pretioso, inuoluitur pretiosis uestibus, sepelitur unguentis et aromatis. Deinde memoriam qualem habet! quam marmoratam! uiuitur in ipsa memoria? Ille ibi mortuus est [4 1Kb] . Ista putantes homines bona, aberrauerunt a Deo, nec quesierunt uera, et decepti sunt falsis: adeo uide quid sequitur. Ille qui non dedit pretium redemptionis anime sue, qui non intellexit interitum, quia uidit sapientes morientes, factus est imprudens et insipiens, ut simul periret. Et quomodo peribunt qui relinquent alienis diuitias suas? Simul imprudens et insipiens peribunt.

14. Attendite, fratres: Et relinquent alienis diuitias suas. Quasi eos posuit in maledicto, qui cum mortui fuerint, alieni possidebunt res ipsorum. Ergo felices illi qui relinquunt filios in possessione sua, quibus sui succedunt. Habuit filios, non est mortuus. Quid filii ipsius? Et ipsi seruant quod eis reliquerunt parentes sui: parum est quia seruant; et augent. Quibus et ipsi seruant? Filiis suis, et illi filiis, et tertii filiis Quid Christo? quid anime sue? Omnia filiis. Inter filios suos quos habent in terra, computent unum fratrem quem habent in celo: cui totum dare debebant,  uel diuidant cum illo. Sed tamen ait mihi aliquis: Ecce quos maledictos dixit Scriptura, quos dixit perire et relinquere alienis diuitias suas; ille autem beatus qui suis relinquit. Ego discutio sensum istum, quia inclino in parabolam aurem meam; et uideo non frustra sic loqui Scripturam. uideo enim multos iniquos mori, quibus successores sunt filii; nec potuit sic loqui Scriptura, ut separaret eos a miseria, quorum uitam improbat: et quid, putatis, intelligo, fratres, nisi quia omnes tales alienis relinquunt diuitias suas? Quomodo alieni sunt filii? Iniquorum filii alieni sunt; nam inuenimus quemdam extraneum propinquum factum, quia profuit. Si quis tuorum tibi nichil prodest, alienus est. Ubi inuenimus nescio quem exterum propinquum factum, quia profuit? In Euangelio. Iacebat quidam uulneratus a latronibus, Dominus autem dixerat cuidam: Diliges proximum tuum tanquam teipsum. Et ille responderat: Et quis est mihi proximus? Et narrauit Dominus: Homo quidam descendebat ab Ierusalem in Iericho, et incidit in latrones, qui eum uulnerauerunt, et semiuiuum in uia reliquerunt: transierunt propinqui; Iudeus enim erat, de Ierusalem descendebat Iericho: transiit sacerdos, et preteriit; transiit Leuites, et preteriit etiam ipse; transiuit quidam Samaritanus, Samaritanus nescio quis, extraneus erat; ipse ad illum accessit, inspexit miseriam eius, et misericordia curauit uulnera, leuauit in iumentum, et duxit in stabulum, commendauit stabulario. Que in mysterio dicta sunt, et ad discutiendum nunc prolixiora uidentur: tamen propter quod proposui, fratres, ait Dominus, Quis est illorum illi sauciato proximus? Respondit ille: Credo, qui cum illo fecit misericordiam. uade, inquit, et tu fac similiter . Cui misericordiam facis, proximus tibi est. Si ergo extraneus Samaritanus faciendo misericordiam et subueniendo proximus factus est; quicumque tibi in tribulatione subuenire non possunt, alieni a te facti sunt. Iam attendamus illos diuites qui male uixerunt, qui superbe egerunt, mortui sunt, et reliquerunt, non dico extraneis, filiis suis reliquerunt diuitias, et filii ipsorum uiam parentum suorum sequuntur: sicut illi superbi, ita et isti; sicut illi rapaces, ita et isti; ut illi auari, et isti: alieni ab illis sunt. Nam ut noueritis quia alieni sunt, subuenirent illi diuiti qui ardebat in flamma successores diuitiarum ipsius. Sed forte non habuit qui illi succederent, et alieni possederunt diuitias ipsius? Inuenimus in ipso Euangelio quia habuit: ait enim, Habeo quinque fratres . Fratres ipsius subuenire illi ardenti in flamma non potuerunt. Quid tibi diceret diues? Habeo quinque fratres [1 1Kb] : unum fratrem mihi amicum non feci, qui iacebat ante ianuam: illi mihi fratres subuenire non possunt qui possident diuitias meas; alieni a me facti sunt. uidetis quia omnes qui male uiuunt, alienis relinquunt diuitias suas.

15. [uers. 12.] Sed plane prestant illis ipsi alieni,  qui uocantur sui? Audite quid illis prestant, attendite quomodo irrideantur: Simul imprudens et insipiens peribunt; et relinquent alienis diuitias suas. Quare dixit alienis? Quia nichil eis prodesse possunt. Et tamen in quo sibi uidentur prodesse: Et sepulcra eorum domus eorum in eternum. Iam quia ista structa sunt sepulcra, domus sunt sepulcra. Nam plerumque audis diuitem dicentem: Habeo marmoratam domum quam relicturus sum, et non cogito mihi eternam domum ubi semper ero. Quando cogitat sibi memoriam marmoratam aut exsculptam facere, quasi de domo eterna cogitat; quasi ibi maneat ille diues. Si ibi maneret, non arderet apud inferos. Ubi maneat spiritus male agentis, non ubi ponatur corpus mortale, cogitandum est: sed domus eorum sepulcra eorum in eternum. Tabernacula eorum in generationem et generationem. Tabernacula, in quibus temporaliter manserunt - domus, in quibus quasi in eternum manebunt, id est sepulcra. Tabernacula ergo suis dimittunt, ubi manebant cum uiuerent, transeunt quasi ad domos eternas ad sepulcra. Quid illis prosunt tabernacula eorum in generationem et generationem? Iam generatio et generatio, puta, filii sunt, nepotes erunt et pronepotes: quid faciunt, quid prosunt tabernacula eorum? Quid? Audi: Inuocabunt nomina eorum in terris ipsorum. Quid est hoc? Tollent panem et merum ad sepulcra, et inuocabunt ibi nomina mortuorum. Putas quantum inuocatum est nomen illius diuitis postea, quando inebriabant se homines in memoria ipsius, nec descendebat una gutta super linguam ipsius ardentem ? uentri suo seruiunt homines, non spiritibus suorum. Ad spiritus mortuorum non peruenit, nisi quod secum uiui fecerunt: si autem uiui secum non fecerunt, ad mortuos nichil peruenit. Sed quid faciunt illi? Solum inuocabunt nomina eorum in terris ipsorum.

16. [uers. 13.] Et homo, cum in honore esset, non intellexit: comparatus est iumentis insensatis, et similis factus est illis. Quomodo insultatum est hominibus, qui non intellexerunt quid facerent de diuitiis cum uiuerent, et putarunt se beatos futuros, si haberent memoriam marmoratam, quasi eternam domum, et si sui, quibus reliquissent substantiam suam, inuocarent nomina eorum in terris ipsorum. Debuerunt autem contra preparare sibi domum eternam in bonis operibus, preparare sibi uitam immortalem, mittere ante se sumptus, sequi opera sua, attendere comitem egentem, dare ei cum quo ambulabant, non contemnere Christum ante ianuam ulcerosum, qui dixit: Cum uni ex minimis meis fecistis, mihi fecistis . Quia ergo non intellexit homo in honore positus. Quid est, in honore positus? Factus ad imaginem et similitudinem Dei, homo prelatus iumentis . Non enim fecit Deus sic hominem, quomodo fecit iumentum; sed fecit Deus hominem cui seruirent iumenta: numquid eius uiribus, et non intellectui? Ille autem non intellexit: et qui factus erat ad imaginem Dei, comparatus est iumentis insensatis, et similis factus est illis. Unde alibi dicitur: Nolite esse sicut equus  et mulus, quibus non est intellectus .

17. [uers. 14.] Hec uia ipsorum scandalum ipsis. Ipsis sit scandalum, non tibi. Quando autem erit et tibi? Si putes quod beati sint tales. Si intelligas quia non sunt beati, ipsis erit scandalum uia ipsorum; non Christo, non corpori eius, non membris eius. Et postea in ore suo benedicent. Quid est, postea in ore suo benedicent? Cum facti fuerint tales ut non querant nisi bona temporalia, fiunt hypocrite; et quando benedicunt Deum, labiis benedicunt, non corde. Tales facti christiani, quando illis laudatur uita eterna, et dicitur illis contemptores [1 1Kb] diuitiarum esse debere in nomine Christi, torquent os in corde suo: et si non audent in facie, ne erubescant, aut ne corripiantur ab hominibus, in corde id faciunt, contemnunt; et remanet eis in ore benedictio, et in corde maledictio. Et postea in ore suo benedicent. Longum est ut Psalmum finiamus: sufficiat Charitati uestre quod audistis interim hodie; cras, quod Domino placuerit audietis.



SERMO II. De secunda parte Psalmi.

1. [uers. 14.] Hesterno die cepto Psalmo terminus debebatur, sicut meminit Charitas uestra. Perueneramus autem usque ad istum uersum, ubi designat Spiritus Dei homines non attendentes nisi ad presentia secularia et terrena, et in posterum post hanc uitam nichil cogitantes, neque ullam felicitatem esse arbitrantes, nisi diuitias et honores huius seculi, et transitoriam uirtutem [2 1Kb] ; post obitum autem suum non attendentes, nisi quemadmodum eis procurentur funera pomposa, et sepeliantur in monumentis opere mirabili exstructis, et inuocentur nomina eorum in terris ipsorum a domibus eorum; non autem sibi comparant, ubi spiritus sit post hanc uitam, stulti non contremiscentes uocem Christi, dicentis, Stulte, hac nocte auferetur anima tua a te, et que preparasti cuius erunt ? nec attendentes post epulas quotidianas splendidas, et purpuram et byssum, diuitem damnatum ad tormenta in infernum; et post labores et ulcera et famem, pauperem requiescentem in sinu Abrahe : ista non curantes, sed attendentes ad id quod presens est, et post hanc mortem non prouidentes, nisi quemadmodum nomen eorum quod reprobatur in celo, inuocetur in terra. Describens ergo tales Spiritus sanctus ait: Hec uia ipsorum scandalum ipsis, et postea in ore suo benedicent. Sicut dixit Dominus iehsu Christus de quibusdam, qui primo accedunt ad fidem mundati uerbo Dei et exorcismis in nomine Christi, ut accipiant gratiam Dei, ut baptizentur, et postea redeuntes ad peiora mala quam antea commiserant, Fient illis, inquit, posteriora deteriora prioribus : hoc Petrus apostolus: Dominus autem,  Et erunt posteriora, inquit, illius hominis peiora quam erant priora . Quare? Quia primo uel apertus paganus erat, postea palliatur nomine christiano, sub uelamine religionis occultus malus. Et erit deterior, quia occultus est, sicut ait, Et postea in ore suo benedicent: id est, nomen Dei et nomen Christi audis in labiis, in corde non inuenis. De quibus dictum est: Populus iste labiis me honorat, cor autem eorum longe est a me . Huc usque ergo Psalmus tractatus erat.

2. [uers. 15.] Deinde sic incipiunt uersus hodie discutiendi atque tractandi: Sicut oues in inferno posite, mors pastor est eis. Quibus? Illis quorum uia scandalum ipsis. Quibus? Illis qui presentia sola attendunt, dum futura non cogitant; illis qui uitam non putant nisi istam, que mors dicenda est. Non igitur immerito tanquam oues in inferno, mortem habent pastorem. Quid est, mortem habent pastorem? Mors enim aliqua res est, aut aliqua potestas est? Mors nempe aut separatio est anime a corpore: et ea quidem quam timent homines, separatio est anime a corpore: mors autem uera quam non timent homines, separatio est anime a Deo. Et plerumque cum timent homines istam que separat animam a corpore, incidunt in illam ubi anima separatur a Deo. Hec est ergo mors. Quomodo autem mors pastor est illis? Si uita Christus est, mors diabolus. Habemus autem multis locis in Scriptura, quia uita est Christus. Mors autem diabolus est; non quia ipse mors est, sed quia per illum mors. Siue enim illa in qua lapsus est Adam, ipsius persuasione homini propinata est, siue ista in qua separatur anima a corpore, ipsum habent auctorem qui primo per superbiam cadens inuidit stanti, et morte inuisibili deiecit stantem, ut etiam mortem uisibilem penderet [1 1Kb] . Ad eum pertinentes, pastorem mortem habent: nos autem qui de futura immortalitate cogitamus, et non sine causa in fronte signum crucis Christi portamus, non habemus pastorem nisi uitam. Infidelium pastor mors, fidelium pastor uita. Si ergo in inferno sunt oues quibus pastor mors est, in celo sunt oues quibus pastor uita est. Quid igitur? Iam in celo sumus? In celo secundum fidem. Si ergo in celo, ubi, Sursum cor? Si non in celo, unde apostolus Paulus dicit, Nostra enim conuersatio in celis est ? Corpore ambulamus in terra, corde habitamus in celo. Habitamus ibi, si illuc aliquid mittimus quod ibi nos teneat. Nemo enim inhabitat corde, nisi unde cogitat: inde autem cogitat, ubi thesaurizat. Thesaurizauit in terra, cor ipsius a terra non recedit, thesaurizauit in celo, cor ipsius de celo non descendit: Domino aperte dicente, Ubi est thesaurus tuus, illic et cor tuum erit .

3. Isti ergo quibus mors pastor est, uidentur florere ad tempus, et iusti laborare: sed quare? Quia nox est adhuc. Quid est, nox est? Non apparent merita iustorum, et quasi nominatur felicitas impiorum.  Tamdiu uidetur herba letior quam arbor, quamdiu hiems est. Herba enim per hiemem uiget, arbor per hiemem quasi arida est: cum sol exierit feruentior tempore estatis, arbor que per hiemem arida uidebatur, expletur foliis, profert fructus; herba autem arescit: uidebis honorem arboris, herba arida est. Sic et modo iusti laborant, antequam ueniat estas. Est uita in radice, nondum apparet in ramis. Radix autem nostra caritas est. Et quid ait Apostolus? Ut sursum debeamus habere radicem, ut uita sit pastor noster, quia habitatio nostra non debet recedere de celo, quia in hac terra debemus sicut mortui ambulare: ut supra uiuentes, infra mortui simus; non ut supra mortui, infra uiuamus. Quia ergo non debet recedere uita nostra et cor nostrum desuper [1 1Kb] , quid ait Apostolus? Mortui enim estis: et ne timeres, uita uestra abscondita est, ait, cum Christo in Deo. Ecce ubi est radix nostra. Quando autem apparebit honor noster tanquam in foliis et fructibus, sequitur et dicit, Cum Christus apparuerit, uita uestra, tunc et uos cum illo apparebitis in gloria . Et erit mane. Nam modo non est mane. Tumeant modo superbi et diuites huius seculi, impii bonis insultent, infideles fidelibus, et dicant: Quid uobis prodest quia credidistis? quid plus habetis, quia Christum habetis? Respondeant fideles, si uere fideles sunt: Nox est, nondum uidetur quod tenemus. Non quiescant manus in bonis operibus. Unde alibi dicitur: In die tribulationis mee Deum exquisiui manibus meis nocte coram eo, et non sum deceptus . Apparebit labor noster mane, et erit fructus mane: ut illi qui modo laborant, postea dominentur; et illi qui modo se iactant et superbiunt, postea subiiciantur. Quid enim sequitur? Sicut oues in inferno posite, mors pastor est eis. Et dominabuntur eis recti mane.

4. Puto iam planum esse istum uersum, quia prelocuti sumus: Dominabuntur eis recti mane. Tolera noctem, desidera mane. Ne putes quia nox habet uitam, et mane non habet uitam. Ergo qui dormit uiuit, et qui surgit non uiuit? Nonne qui dormit morti [2 1Kb] similior est? Et qui sunt qui dormiunt? Quos excitat apostolus Paulus, si tamen uelint euigilare. Quibusdam enim dicit: Surge qui dormis, et exsurge a mortuis, et illuminabit te Christus . Qui ergo illuminantur a Christo, iam uigilant, sed nondum apparet fructus uigiliarum: mane apparebit, id est, cum seculi huius incerta transierint. Ipsa est enim nox: non tibi enim uidentur quasi tenebre? Facit male; uiuit, floret, terret, honoratur: facit bene; reprehenditur, blasphematur, accusatur, laborat, terretur: quasi tenebre sunt. In radice autem uigor, fructus, opulentia: uita nondum est in ramis, sed radix non aruit: similis arescenti est; sed tempus uenit, uestitur honore suo, fecundatur fructibus suis. Tunc illi de quibus dictum est ut non eos zelemus: quid enim de illis ait psalmus? Quoniam sicut fenum cito arescent, et sicut olera prati cito cadent : cadent, cum uidebunt ad dexteram sanctos, quibus laborantibus insultatur, et dicent intra se penitentiam agentes, sed penitentiam seram et infructuosam. Qui noluerunt modo agere fructuosam, agent tunc infructuosam. Quid ergo dicent iam in penitentia infructuosa? Hi sunt quos aliquando in risum habuimus, et in similitudinem improperii. uerba dico libri de Sapientia: cognoscunt qui ea solent audire. uerba enim sunt malorum futura, quando uidebunt iudicem, et iam omnes fideles ad dexteram eius, et omnes sanctos eius cum illo iudicantes: hoc habent dicere, uerba ipsorum dicit Scriptura, Hi sunt quos aliquando habuimus in risum, et in similitudinem improperii; nos insensati, uitam illorum estimabamus insaniam . Cum enim ceperit Deo quisque uiuere, mundum contemnere, iniurias suas nolle ulcisci, nolle hic diuitias, non hic querere felicitatem terrenam, contemnere omnia, Dominum solum cogitare, uiam Christi non deserere, non solum a Paganis dicitur, Insanit; sed quod magis dolendum est, quia et intus multi dormiunt et euigilare nolunt, a suis, a Christianis audiunt, Quid pateris? Fratres mei, homini uiuenti secundum uiam Christi, qui dicit, Quid pateris? putamus quid dicit? Horremus Iudeos, quia dixerunt Domino Iesu Christo, Demonium habes : et quando audimus Euangelium recitari, tundimus pectora nostra. Sceleratam rem dixerunt Iudei Christo. Demonium habes: age tu, christiane, quando uideris de corde hominis expulsum diabolum, et inhabitare Christum, et dicis, Quid pateris? demonium tibi uidetur habere? Dictum est et de ipso Domino, quod insaniret, quando loquebatur uerba que illi non caperent; dictum est, Insanit, demonium habet: et tamen aliqui euigilabant a somno, et dicebant, Non sunt ista uerba demonium habentis . Sic et modo, fratres, quamdiu ista uerba audiunt et gentes, et qui inhabitant orbem, et terrigene, et filii hominum, et diues et pauper, id est, et qui pertinent ad Adam, et qui pertinent ad Christum, alii dicunt, Demonium habet; alii dicunt, Non sunt ista uerba demonium habentis. Alii enim tenent uiam seculi, et ista ad tempus audiunt - alii non frustra audiunt, sed faciunt quod dictum est, Auribus percipite qui habitatis orbem. Et cum agunt ista, incertus [1 1Kb] est fructus. Sed qui male agunt, et uiam seculi eligunt, mors pastor est eis: qui autem eligunt uiam Dei [2 1Kb] , uita pastor est eis. ueniet ipsa uita iudicatura, et damnatura cum pastore suo eos quibus dicetur: Ite in ignem eternum, qui preparatus est diabolo et angelis eius. Illi autem quibus insultatum est, et qui irrisi sunt quia credebant, audient ab ipsa uita quam habent pastorem: uenite, benedicti Patris mei, percipite regnum quod uobis paratum est ab origine mundi . Dominabuntur ergo eis recti, non modo, sed mane. Nemo dicat, Quare sum christianus? impero nemini [3 1Kb] , imperem iniquis. Noli festinare:  dominaberis, sed mane. Et auxilium eorum ueterascet in inferno a gloria eorum. Modo habent gloriam; in inferno ueterascent. Quod est auxilium eorum? Auxilium de pecunia, auxilium de amicis, auxilium de uirtute sua. Sed cum mortuus fuerit homo, in illa die peribunt omnes cogitationes eius . Quantam uisus est gloriam habere inter homines, cum uiueret, tantam uetustatem et corruptionem suppliciorum habebit, cum mortuus fuerit, apud inferos.

5. [uers. 16.] uerumtamen Deus redimet animam meam. uidete uocem sperantis de futuro: uerumtamen Deus redimet animam meam. Forte uox est adhuc uolentis liberari de pressura. Nescio quis in carcere est, dicit, Deus redimet animam meam: nescio quis in catena, Deus redimet animam meam: nescio quis periculum patitur in mari, iactatur fluctibus et seuientibus tempestatibus, quid dicit? Deus redimet animam meam. Liberari uolunt ad istam uitam. Non est ista uox huius. Audi quid sequitur: Deus redimet animam meam de manu inferni, cum acceperit me. Hanc redemptionem dicit, quam Christus iam in se ostendit. Descendit enim ad inferos, et ascendit in celum. Quod uidimus in capite, inuenimus in corpore. Quod enim credimus in capite, qui uiderunt, ipsi nobis annuntiauerunt; et per ipsos uidimus, quia unum corpus omnes sumus . Sed meliores illi qui uiderunt, nos deteriores quibus annuntiatum est? Non hoc dicit ipsa uita, ipse pastor noster. Insultat enim cuidam discipulo suo dubitanti, et cicatrices palpare cupienti: et cum palpasset cicatrices, et exclamasset, dicens, Dominus meus et Deus meus; uidens dubitantem discipulum, et intuens totum orbem terrarum crediturum, Quia uidisti, inquit, credidisti: beati qui non uident, et credunt . uerumtamen Deus redimet animam meam de manu inferni, cum acceperit me. Hic ergo quid? Labor, pressura, tribulatio, tentatio: nichil aliud speres. Ubi gaudium? in spe futura. Nam dicit Apostolus, Semper gaudentes. In tantis tribulationibus, semper gaudentes, semper tristes: semper gaudentes, quia ipse dixit, Quasi tristes, semper autem gaudentes. Tristitia nostra habet quasi; gaudium nostrum non habet quasi, quia in spe certa est. Quare tristitia nostra quasi habet? Quia sicut somnus transiet, et dominabuntur recti mane. Nouit enim Charitas uestra, quia qui somnium indicat, addit quasi. Quasi sedebam, quasi loquebar, quasi prandebam, quasi equitabam, quasi disputabam. Totum quasi; quia cum euigilauerit, non inuenit quod uidebat. Quasi thesaurum inueneram, dicit mendicus. Si quasi non esset, mendicus non esset: sed quia quasi erat, mendicus est. Itaque modo qui ad letitias seculares oculos aperiunt, et cor claudunt, transit quasi eorum, et uenit uerum ipsorum. Quasi ipsorum felicitas est seculi, uerum ipsorum pena est. Nostrum autem quasi, tristitia est; gaudium  non est quasi. Non enim ait Apostolus, Quasi gaudentes, semper autem tristes; aut, Quasi tristes, et quasi gaudentes: sed ait, Quasi tristes, semper autem gaudentes. Sicut egeni: et ibi sicut, pro quasi, posuit Multos autem ditantes. Et cum hoc diceret, nichil habebat Apostolus: omnia sua dimiserat, diuitias nullas possidebat. Et quid secutus ait? Quasi nichil habentes: et ipsum nichil habere quasi Apostoli erat. Et omnia possidentes : ibi non dixit quasi. Quasi egebat; non autem quasi, sed uere multos ditabat. Quasi nichil habebat: non autem quasi, sed uere omnia possidebat. Unde uere omnia possidebat? Quia omnium Conditori adherebat. uerumtamen, inquit, Deus redimet animam meam de manu inferni, cum acceperit me.

6. [uers. 17.] Quid igitur qui hic uolunt florere? Tu uisurus es hominem florentem malum, et forte titubabunt pedes tui, et dicturus es in anima tua, Deus, ego noui facta huius hominis, que scelera fecit iste homo, et ecce floret, terret, dominatur, extollitur, caput illi non dolet, nichil in domo eius diminutum est: et timebis, quia credidisti, et forte dicit cor tuum, Me miserum! puto sine causa credidi, Deus non respicit res humanas. Excitat ergo nos Deus: et quid dicit? Ne timueris, cum diues factus fuerit homo. Quare enim timebas, quia diues factus est homo? Timebas ne sine causa crederes, ne forte perdidisses laborem fidei tue, et spem conuersionis tue: quia forte incurrit tibi lucrum cum fraude, et potuisti, si faceres ipsum lucrum cum fraude, diues esse, et non laborare; et attendens quid minatus est Deus, temperasti a fraude, et contempsisti lucrum: uides alium fecisse lucrum de fraude, et nichil mali pati; et times esse bonus. Ne timueris, ait tibi Spiritus Dei, cum diues factus fuerit homo. Oculos non uis habere, nisi in presentia? Futura promisit qui resurrexit, pacem in hac terra et requiem in hac uita non promisit. Omnis homo requiem querit; bonam rem querit, sed non in regione sua illam querit. Non est pax in hac uita: in celo nobis promissum est quod in terra querimus; in futuro seculo promissum est quod in isto seculo querimus.

7. [uers. 18.] Ne timueris cum diues factus fuerit homo; et cum multiplicata fuerit gloria domus eius. Quare, ne timueris? Quoniam non cum morietur, accipiet omnia. uides uiuentem, cogita morientem. Quid hic habeat attendis, quid secum tollat attende. Quid secum tollit? Multum auri habet, multum argenti habet, multum prediorum, mancipiorum: moritur; remanent illa, nescit quibus. Etsi enim dimittit quibus uult, non seruat quibus uult. Multi enim et non sibi dimissa acquisierunt, et multi sibi dimissa perdiderunt. Remanent ergo illa omnia, et tollit secum, quid? Forte dicit aliquis: Illud secum tollit unde inuoluitur, et quod illi erogatur ad pretiosum et marmoratum sepulcrum, ad instruendam memoriam, hoc secum tollit. Ego dico: Nec hoc; exhibentur enim ista non sentienti. Si dormientem et non uigilantem ornas, in lecto secum illa habet:  forte ornamenta insunt in corpore iacentis, et forte ille in somnis in pannis se uidet. Quod sentit ei plus est, quam quod non sentit. Quanquam et illud cum euigilauerit non erit: tamen dormienti magis illud erat quod in somnis uidebat, quam illud quod non sentiebat. Quid ergo, fratres , quid habebit corpus mortuum? quid habebit caro putrescens? quid habebit caro non sentiens? Si aliquid habuit diues ille, cuius lingua sicca erat , tunc habet homo aliquid de suo. Fratres, numquid sic legimus in Euangelio, quia diues ille cum holosericis et byssinis tegumentis apparebat in igne? Numquid qualis erat in epulis ad mensam, talis erat et apud inferos? Cum sitiret, et stillam desideraret, non ibi erant illa omnia. Non ergo secum accipit homo omnia, nec quod tollit sepultura, tollit secum mortuus. Ubi enim sensus, ibi homo: ubi nullus sensus, non est homo. Iacet uas quod continebat hominem, domus que habebat hominem. Corpus dicamus domum, spiritum dicamus habitatorem domus. Spiritus torquetur apud inferos: quid illi prodest, quia corpus iacet in cinnamis et aromatibus, inuolutum pretiosis linteis? Tanquam si dominus domus mittatur in exsilium, et tu ornes parietes ipsius. Ille in exsilio eget, et fame deficit, uix sibi unam cellam inuenit ubi somnum capiat, et tu dicis: Felix est, nam ornata est domus illius. Quis te non aut iocari, aut insanire arbitretur? Ornas corpus, torquetur spiritus. Da aliquid spiritui, et dedisti aliquid mortuo. Sed quid illi dabis, quando unam guttam desiderauit, et non accipit? Hic enim contempsit mittere ante se aliquid. Quare contempsit? Quia hec uia eorum scandalum est illis. Non putauit uitam nisi presentem, non cogitauit nisi quemadmodum pretiosis uestibus obuolutus sepeliretur. Ablata est ab illo anima eius, sicut Dominus dicit: Stulte, hac nocte auferetur anima tua, et que preparasti, cuius erunt ? Et impletum est in illo quod iste psalmus dicit: Ne timueris, cum diues factus fuerit homo, et cum multiplicata fuerit gloria domus eius: quoniam non cum morietur accipiet omnia, neque simul descendet cum eo gloria eius.

8. [uers. 19.] Quoniam anima eius in uita ipsius benedicetur. Intendat Charitas uestra: Quoniam anima eius in uita ipsius benedicetur. Quamdiu uixit, bene sibi fecit. Hoc dicunt omnes, sed falso dicunt. Benedictio est ab animo benedicentis, non ab ipsa ueritate. Quid enim dicis tu? Quia manducauit et bibit, quia fecit quod uoluit, quoniam splendide epulatus est, ideo secum fecit bene? Ego dico: Fecit secum male. Non ego dico, sed Christus: Fecit secum male. Etenim diues ille quando quotidie epulabatur splendide, bene secum facere putabatur: cum autem cepit ardere apud inferos, tunc inuentum est male quod putabatur bene. Quod enim manducauerat apud superos, hoc digerebat apud inferos. Iniquitatem dico, fratres,  quam epulabatur. Manducabat pretiosas epulas ore carnis, ore cordis manducabat iniquitatem. Quod apud superos ore cordis manducabat, hoc apud inferos in illis suppliciis digerebat. Et quidem temporaliter manducauerat, in eternum male digerebat. Manducatur ergo iniquitas? forte aliquis dicit: Quid est quod loquitur? Manducatur iniquitas? Non ego dico, audi Scripturam: Sicut uua acerba dentibus uexatio est, et fumus oculis, sic iniquitas utentibus ea . Qui manducauerit enim iniquitatem, id est, qui libenter habuerit iniquitatem, non poterit manducare iustitiam. Panis enim iustitia est. Quis est panis? Ego sum panis uiuus qui de celo descendi . Ipse est panis cordis nostri. Quomodo qui manducat ore corporis uuas acerbas, obrigescunt et obstupescunt dentes eius, et minus idoneus fit ad manducandum panem, et remanet illi laudare quod uidet, et manducare non posse: sic et qui iniquitate usus est, et pastus peccatis in corde, incipit non posse manducare panem, laudat uerbum Dei, et non facit. Unde non facit? Quia cum ceperit facere, laborat; quomodo sentimus laborare dentes post uuas acerbas, cum ceperimus panem manducare. Sed quid faciunt illi quibus obstupuerunt dentes? Temperant se aliquantum ab uuis acerbis, et redeunt dentes ad stabilitatem suam, et incumbunt pani. Sic et nos laudamus iustitiam: sed si uolumus manducare iustitiam, temperemus nos ab iniquitatibus; et nascitur in corde non solum delectatio laudandi iustitiam, sed etiam facilitas manducandi. Nam si dicit Christianus, Deus nouit quia delectat me, sed non possum facere: quassatos dentes habet, diu manducauit iniquitatem. Ergo et iustitia manducatur? Si non manducertur, non diceret Dominus: Beati qui esuriunt et sitiunt iustitiam . Ergo quoniam anima illius in uita ipsius benedicetur: in uita benedicetur, in morte torquebitur.

9. Confitebitur tibi, cum bene feceris ei. Attendite et pascimini, hereat in cordibus uestris; manducate, uidete tales, et nolite esse tales: cauete talia uerba. Confitebitur tibi, cum bene feceris ei. Quam multi sunt christiani, fratres, qui tunc Deo gratias agunt, quando illis accidit lucrum! Hoc est, Confitebitur tibi, cum bene feceris ei: laudabit te, et dicet, uere quia tu es Deus meus: liberauit me de carcere, confitebor illi. uenit illi lucrum, confitetur; uenit hereditas, confitetur: patitur damnum, blasphemat. Qualis filius es, qui [1 1Kb] quando te pater emendat, tunc tibi displicet? Emendaret, nisi displiceres? aut si sic displiceres ut odisset, uellet emendare [2 1Kb] ? Gratias age ergo emendatori, ut accipias hereditatem a Deo qui te emendat. Erudiris enim, cum emendaris. Sed multum emendat, quia magnum est quod habes accipere. Nam si appendas quod emendaris cum eo quod accepturus es, inuenies quia nichil est quod  emendaris. Apostolus Paulus hoc dicit: Etenim quod ad presens est temporale leue tribulationis nostre, iuxta incredibilem modum eternum glorie pondus operatur nobis. Sed quando? Non respicientibus, inquit, que uidentur, sed que non uidentur; non que temporalia, sed que eterna. Que enim uidentur, temporalia sunt; que autem non uidentur, eterna . Et iterum: Non sunt condigne passiones huius temporis, ad futuram gloriam que reuelabitur in nobis . Quid est ergo quod pateris? Sed semper pateris. Concedo. Ex quo natus es, per omnes etates tuas usque ad senectam tuam, quo usque morieris, puta quia hoc pateris quod est passus Iob; quod ille passus est aliquot diebus, aliquis patiatur ab ipsa infantia: quod pateris transit, finitur; quod accepturus es, finem non habebit. Nolo iam eques penam cum premio: tempora equa eternitati, si potes [1 1Kb] .

10. Confitebitur tibi, cum bene feceris ei. Nolite esse tales, fratres: uidete quia propterea dicimus hec, propterea cantamus, propterea tractatur, propterea sudatur: nolite facere ista. Negotia uestra uos probant: aliquando in negotio uestro auditis uerum [2 1Kb] , et blasphematis, Ecclesiam blasphematis. Quare? Quia christiani estis. Si sic est, duco me in partem Donati: paganus uolo esse. Quare? Quia momordisti panem, et dolent dentes. Quando uidebas ipsum panem, laudabas; cepisti manducare, et dolent dentes: id est, quando audiebas sermonem Dei, collaudabas, cum tibi dicitur, Fac hoc, blasphemas. Noli sic uelle: hoc dic, Bonus est panis, sed ego non possum illum manducare. Nunc autem si oculis uides, laudas: cum ceperis dentes premere, dicis, Malus est panis iste, et qualis est ille qui illum fecit? Ita fit ut confitearis Deum, quando tibi bene facit Deus; et mentiaris, quando cantas, Benedicam Dominum in omni tempore, semper laus eius in ore meo . Exigitur de corde tuo cantatio labiorum tuorum: cantasti in Ecclesia, Benedicam Dominum in omni tempore: quomodo in omni tempore? Si omni tempore lucrum, omni tempore benedicitur: si aliquando est damnum, non benedicitur, sed blasphematur. Certe benedicis in omni tempore, certe laus eius semper in ore tuo est [3 1Kb] ? Eris talis qualem modo describit; Confitebitur tibi, cum bene feceris ei.

11. [uers. 20, 21.] Introibit usque in progenies patrum suorum: id est, imitabitur patres suos. Quia iniqui qui modo sunt, habent fratres, habent patres. Antiqui iniqui, patres sunt presentium; et modo qui iniqui sunt, patres sunt posterorum iniquorum: quomodo patres iustorum antiqui iusti, patres sunt iustorum qui modo sunt; et qui modo sunt, patres sunt eorum qui futuri erunt. Ostendere uoluit Spiritus sanctus quia non est mala equitas, quando ad illam murmuratur: sed hi ab origine usque ad progeniem patrum patrem suum  habent. Duos genuit Adam, et in uno iniquitas, in uno iustitia: iniquitas in Cain, iustitia in Abel. Preualuisse uidetur iniquitas super iustitiam, quia occidit Cain iniustus Abel iustum in nocte [1 1Kb] . Numquid mane? Sed dominabuntur eis recti mane. ueniet mane, et uidebitur ubi sit Abel, et ubi Cain. Sic omnes qui secundum Cain, et sic omnes qui secundum Abel usque in finem seculi. Introibit usque in progenies patrum suorum: usque in eternum non uidebit lumen. Quia et hic cum esset, in tenebris erat, gaudens falsis bonis, et non amans bona uera; et ideo hinc ad tartarum ibit: a tenebris somniorum excipient eum tenebre tormentorum. Ergo usque in eternum non uidebit lumen. Sed quare hoc? Quod posuit in medio Psalmo, hoc et in fine: Homo cum in honore esset, non intellexit; comparatus est iumentis insensatis, et similis factus est illis. uos autem, fratres, considerate uos homines factos ad imaginem et similitudinem Dei . Imago Dei intus est, non est in corpore: non est in auribus istis quas uidetis, et oculis, et naribus, et palato, et manibus, et podibus: sed est facta tamen: ubi est intellectus, ubi est meus, ubi ratio inuestigande ueritatis [2 1Kb] , ubi est fides, ubi est spes uestra, ubi caritas uestra, ibi habet Deus imaginem suam: uel ibi intelligitis et uidetis quia ista transeunt, quia sic dixit in alio psalmo, Quanquam in imagine ambulet homo, tamen uane conturbatur: thesaurizat, et nescit cui congregabit ea . Non turbemini, quia qualiacumque sunt ista, transitoria sunt, si homines ostis in honore positi, et intelligitis. Nam si homines in honore positi non intelligitis, comparamini iumentis insensatis, et similes efficimini illis.



IN PSALMUM XLIX ENARRATIO. SERMO AD PLEBEM.

1. [uers. 1.] Quantum nobis ualeat sermo Dei ad correctionem uite nostre, et ad speranda premia eius penasque metuendas, unusquisque in se metiatur [3 1Kb] ; et conscientiam suam ante oculos eius sine dolo ponat, nec sibi blandiatur in tanto periculo; quoniam et ipse Dominus Deus noster uidetis quia nulli blanditur: et si consolatur nos promittendo bona sua, et confirmando spem nostram; male uiuentibus tamen, et contemnentibus uerbum suum omnino non parcit. Interroget se unusquisque cum tempus est, et uideat ubi sit, et aut perseueret in bono, aut mutetur a malo. Sicut enim dicit in hoc psalmo, non quicumque homo, aut quicumque angelus, sed Deus deorum Dominus locutus est. Loquendo autem quid egit? uocauit terram a solis ortu usque ad occasum. Qui uocauit terram a solis ortu usque ad occasum, Dominus noster et Saluator est iehsu Christus.  uerbum caro factum, ut inhabitaret in nobis. Dominus ergo noster iehsu Christus Deus deorum est; quia per ipsum facta sunt omnia, et sine ipso factum est nichil. uerbum Dei, si Deus est, utique Deus deorum est: utrum autem sit Deus, Euangelium respondet, In principio erat uerbum, et uerbum erat apud Deum, et Deus erat uerbum . Et si omnia per ipsum facta sunt, sicut consequenter dicit, et dii si qui facti sunt, per ipsum facti sunt. Unus enim Deus non factus, et uere Deus ipse solus. Ipse autem solus Deus, Pater et Filius et Spiritus sanctus, unus Deus.

2. Dii ergo quorum Deus est uerus Deus, qui sunt, aut ubi sunt? Dicit alius psalmus: Deus stetit in synagoga deorum; in medio autem deos discernit. Adhuc nescimus ne forte dii aliqui in celo congregati sint, et in eorum congregatione, hoc est enim in synagoga, stetit Deus discernere illos. uidete in eodem psalmo quibus dicat: Ego dixi, Dii estis, et filii Excelsi omnes: uos autem ut homines moriemini, et sicut unus ex principibus cadetis . Manifestum est ergo, quia homines dixit deos, ex gratia sua deificatos, non de substantia sua natos. Ille enim iustificat, qui per semetipsum non ex alio iustus est; et ille deificat, qui per seipsum non alterius participatione Deus est. Qui autem iustificat, ipse deificat, quia iustificando, filios Dei facit. Dedit enim eis potestatem filios Dei fieri . Si filii Dei facti sumus, et dii facti sumus: sed hoc gratie est adoptantis, non nature generantis. Unicus enim Dei Filius Deus et cum Patre unus Deus, Dominus et Saluator noster iehsu Christus, in principio uerbum et uerbum apud Deum, uerbum Deus. Ceteri qui fiunt dii, gratia ipsius fiunt, non de substantia eius nascuntur ut hoc sint quod ille, sed ut per beneficium perueniant ad eum, et sint coheredes Christi. Tanta enim caritas est in illo herede, ut uoluerit habere coheredes. Quis hoc auarus homo uelit, habere coheredes? Sed et qui in uenitur uelle, diuidet cum eis hereditatem, minus habens ipse diuidens quam si solus possideret: hereditas autem in qua coheredes Christi sumus, non minuitur copia possessorum, nec fit angustior numerositate coheredum; sed tanta est multis quanta paucis, tanta singulis quanta omnibus. uidete, inquit apostolus, qualem dilectionem nobis dedit Deus, ut filii Dei uocemur et simus. Et in alio loco: Dilectissimi, filii Dei sumus, et nondum apparuit quid erimus. Ergo sumus in spe, nondum in re. Scimus autem, inquit, quoniam cum apparuerit, similes ei erimus, quoniam uidebimus eum sicuti est . Unicus similis nascendo, nos similes uidendo [1 1Kb] . Non enim ita similes ut ille, qui hoc est quod ille a quo genitus est: nos enim similes, non equales: ille quia equalis, ideo similis. Audiuimus qui sint dii facti iustificati, quia filii Dei dicuntur; et dii qui non sunt dii, quibus ille Deus deorum terribilis est. Dicit enim alius psalmus: Terribilis est super omnes deos. Et quasi quereres, Quos deos? Quoniam omnes dii gentium  demonia . Diis gentium, demoniis terribilis; diis a se factis, filiis amabilis. Proinde confitentes maiestatem Dei utrosque inuenio, et demonia confessa sunt Christum, et fideles confessi sunt Christum. Tu es Christus Filius Dei uiui, dixit Petrus . Scimus qui sis: tu es Filius Dei, dixerunt demones . Parem audio confessionem, sed non parem inuenio dilectionem; imo uero hic dilectionem, ibi timorem. Quibus ergo amabilis, filii sunt; quibus terribilis, filii non sunt: quibus amabilis, deos illos fecit; quibus terribilis, non esse deos conuincit. Hi enim dii fiunt, illi dii putantur: hos deos facit ueritas, illos error existimat.

5. Deus ergo deorum Dominus locutus est. Locutus est multis modis. Per Angelos ipse locutus est, per Prophetas ipse locutus est, per os proprium ipse locutus est, per Apostolos suos ipse locutus est, per fideles suos ipse loquitur, per humilitatem nostram, cum aliquid uerum dicimus, ipse loquitur. uidete itaque, loquendo multipliciter, multis modis, per multa uasa, per multa organa, ipse tamen sonat ubique, tangendo, modificando, inspirando: uidete quid egerit. Locutus est enim, et uocauit terram. Quam terram? An forte Africam? propter eos qui dicunt, Ecclesia Christi pars Donati est, Solam quidem Africam non uocauit, sed et Africam non separauit. Qui enim uocauit terram a solis ortu usque ad oceasum, nullas relinquens partes quas non uocarit, in sua uocatione Africam inuenit. Gaudeat ergo in unitate, non superbiat in diuisione. Bene dicimus quia uox Dei deorum et in Africam uenit, non in Africa remansit. uocauit enim terram a solis ortu usque ad occasum, Non est ubi lateant insidie hereticorum, non habent in qua se umbra falsitatis abscondant: nec enim est qui se abscondat a calore eius . Qui terram uocauit, et totam terram uocauit: qui terram uocauit, tantam uocauit quantam fabricauit. Quid mihi exsurgunt pseudo-christi et pseudoprophete? quid est quod me uerbis captiosis illaqueare moliuntur, dicentes, Ecce hic est Christus, ecce illic est ? Non audio ostendentes partes: Deus deorum totum mihi ostendit: qui uocauit terram a solis ortu usque ad occasum, totum redemit; partes autem calumniantes condemnauit.

4. [uers. 2.] Sed audierimus, a solis ortu usque ad occasum uocatam terram: unde cepit uocare qui uocauit? Et hoc audite: Ex Sion species decoris eius. Certe concordat Psalmus Euangelio dicenti: Per omnes gentes, incipientibus ab Ierusalem. Audi, Per omnes gentes: uocauit terram a solis ortu usque ad occasum. Audi, Incipientibus ab Ierusalem: Ex Sion species decoris eius. Ergo. uocauit terram a solis ortu usque ad occasum, concordat uerbis Domini dicentis: Oportebat Christum pati, et resurgere a mortuis tertia die, et predicari in nomine eius penitentiam et remissionem peccatorum per omnes gentes . Omnes enim gentes sunt a solis ortu usque ad occasum. Quod uero Ex Sion species decoris eius,  quod inde cepit decus Euangelii eius, quod inde annuntiari cepit speciosus forma pre filiis hominum , concordat uerbis Domini dicentis, Incipientibus ab Ierusalem. Concinunt noua ueteribus, uetera nouis: dicunt ad inuicem seraphim duo, Sanctus, sanctus, sanctus Dominus Deus Sabaoth . Et consonant duo Testamenta, et unam uocem habent duo Testamenta: audiatur uox concinentium Testamentorum, non calumniantium exheredatorum. Fecit ergo ista Deus deorum, uocauit terram a solis ortu usque ad occasum, ex Sion procedente specie sua. Ibi enim erant discipuli, qui acceperunt Spiritum sanctum quinquagesimo post resurrectionem eius die missum de celo . Inde Euangelium, inde predicatio, inde impletus orbis terrarum, et hoc in gratia fidei.

5. Nam cum ipse Dominus uenisset, quia passurus uenit, occultus uenit: et cum esset fortis in se, infirmus in carne apparuit. Oportebat enim eum uideri, ut non intelligeretur; contemni, ut occideretur. Erat glorie species in diuinitate; sed hec latebat in carne. Si enim cognouissent, nunquam Dominum glorie crucifixissent . Sic ergo inter Iudeos, inter inimicos ambulauit occultus, mira faciens, mala patiens, donec suspenderetur in ligno; uidentesque pendentem Iudei magis magisque contemnerent, et ante crucem caput agitantes, dicerent: Si Filius Dei est, descendat de cruce . Occultus ergo erat Deus deorum, et uoces edebat magis ex compassione nostra, quam ex maiestate sua. Unde enim ille uoces, nisi ex nobis assumpte, Deus, Deus meus, utquid me dereliquisti . Quando autem Pater Filium dereliquit, aut Filius Patrem? Nonne unus Deus, Filius et Pater? nonne uerissimum, Ego et Pater unum sumus ? Unde ergo, Deus, Deus meus, utquid me dereliquisti, nisi quia in carne infirmitatis agnoscebatur uox peccatoris? Qui enim suscepit similitudinem carnis peccati , cur non susciperet similitudinem uocis peccati? Occultus ergo Deus deorum et cum inter homines ambulauit, et cum esuriuit et sitiuit, et cum fatigatus sedit, et cum lassato corpore dormiuit, et cum apprehensus, et cum flagellatus, et cum ante iudicem positus, et cum superbienti respondit, Non haberes in me potestatem, nisi data fuisset desuper : et quod ductus ad uictimam, coram tondente se non aperuit os suum , et quod crucifixus, et quod sepultus, semper occultus Deus deorum. Quid postea quam resurrexit? Mirati discipuli et primo [1 1Kb] non crediderunt, donec tangerent atque palparent . Sed caro resurrexerat, quia caro mortua erat: diuinitas que mori non poterat, adhuc etiam in carne resurgentis latebat. uideri forma potuit, teneri membra, palpari cicatrices: uerbum per quod facta sunt omnia, quis uidet? quis tenet? quis palpat? Et tamen uerbum caro factum est, et habitauit in nobis . Et qui tenebat  hominem Thomas, intelligebat ut poterat Deum. Palpatis enim cicatricibus, exclamauit: Dominus meus et Deus meus . Ostendebat tamen Dominus eam formam, eamque carnem quam in cruce uiderant, que in sepultura posita fuerat. Fecit [1 1Kb] cum eis quadraginta dies. Impiis Iudeis non se demonstrauit: illis demonstrauit se, qui in eum crediderant antequam crucifegeretur; ut quos crucifixus dimiserat titubantes, resurgens faceret fortes. Deinde quadragesimo die commendans Ecclesiam suam, id est uocatam terram a solis ortu usque ad occasum, ne haberent excusationem qui uolunt in schismate deperire, ascendit in celum, dicens eis, Eritis mihi testes in Ierusalem , et in totam Iudeam et Samariam, et usque in totam terram. His enim dictis, nubes suscepit eum. Intuebantur illi quem nouerant: nouerant tamen in humilitate, nondum in claritate. Et cum ab eis iret in celum, admoniti sunt uoce angelica dicente: Quid statis, uiri Galilei? Hic iehsu quem uidetis ire, sic ueniet quemadmodum uidistis eum euntem in celum. Ascendit ergo: regressi illi letantes, manserunt in ciuitate, secundum eius preceptum, donec implerentur Spiritu sancto . Quid autem dictum erat Thome palpanti? Quia uidisti, credidisti; beati qui non uident, et credunt [2 1Kb] . Predicti sumus. Terra illa uocata a solis ortu usque ad occasum non uidet, et credit. Occultus ergo Deus deorum, et eis inter quos ambulauit, et eis a quibus crucifixus est, et eis ad quorum oculos resurrexit, et nobis qui credimus in celo sedentem, quem non uidimus in terra ambulantem. Sed etsi uideremus, nonne hoc uideremus quod Iudei uiderunt et crucifixerunt? Plus est quod non uidentes Christum credimus Deum, quam quod illi uidentes nonnisi hominem putauerunt. Illi denique male putando mortificauerunt, nos bene credendo uiuificamur.

6. [uers. 3.] Quid ergo, fratres? Ille Deus deorum, et tunc occultus, et modo occultus, numquid semper occultus? Non plane: audi sequentia: Deus manifestus ueniet. Qui uenit occultus, ueniet manifestus: uenit occultus iudicandus, ueniet manifestus iudicaturus; uenit occultus ut ante iudicem staret, ueniet manifestus ut etiam de iudicibus iudicet: ueniet manifestus et non silebit. Quid enim? modo silet? Et unde sunt que dicimus? unde ista precepta? unde ista monita? unde ista tuba terroris? Non silet, et silet: non silet a monendo, silet a uindicando; non silet a precepto, silet a iudicio. Patitur enim peccatores quotidie mala facientes, Deum non curantes, non in conscientia sua, non in celo, non in terra: non eum latent hec omnia, et uniuersaliter omnes admonet, et quando aliquos flagellat in terra, admonitio est, nondum damnatio. Silet ergo a iudicio, occultus in celo est, adhuc interpellat pro nobis: patiens est super peccatores, non exercens iram, sed exspectans penitentiam. Dicit alio loco:  Tacui, numquid semper tacebo ? Quando ergo non tacebit, Deus manifestus ueniet. Quis Deus? Deus noster. Et ipse Deus, qui Deus noster: non enim Deus est, qui non est noster Deus. Dii enim Gentium demonia: Deus Christianorum, uerus Deus. Ipse ueniet, sed manifestus, non adhuc illudendus, non adhuc exalapandus et flagellandus; ueniet, sed manifestus, non adhuc calamo in capite percutiendus, non adhuc crucifigendus, occidendus, sepeliendus: quia hec omnia occultus Deus pati uoluit. ueniet manifestus, et non silebit.

7. Quia uero ad iudicium ueniet, sequentia docent. Ignis ante eum preibit . Timemus? Mutemur, et non timebimus. Ignem palea timeat: auro quid facit? Est autem nunc in potestate quid facias, ne illud quod et te nolente uenturum est, non correctus experiaris. Si enim possemus facere, fratres, ut dies iudicii non ueniret, puto quia nec sic erat male uiuendum. Si non ueniret ignis die iudicii, et sola peccatoribus immineret separatio a facie Dei, in qualibet essent affluentia deliciarum, non uidentes a quo creati sunt, et separati ab illa dulcedine ineffabilis uultus eius, in qualibet eternitate et impunitate peccati, plangere se deberent. Sed quid loquar, aut quibus loquar? Hec amantibus pena est, non contemnentibus. Qui dulcedinem sapientie et ueritatis utcumque sentire ceperunt, nouerunt quod dico, quanta pena sit tantummodo a facie Dei separari: qui autem illam dulcedinem non gustauerunt, si nondum desiderant Dei faciem, timeant uel ignem; supplicia terreant quem premia non inuitant. uile tibi est quod Deus pollicetur, contremisce quod minatur. ueniet dulcedo presentie; non mutaris, non excitaris, non suspiras, non desideras: amplexaris peccata tua et delicias carnis tue, stipulam ad te congeris, ueniet ignis. Ignis in conspectu eius ardebit. Non erit iste ignis sicut focus tuus; quo tamen si manum mittere cogaris, facies quidquid uoluerit qui hoc minatur. Si tibi dicat, Scribe contra caput patris tui, scribe contra capita filiorum tuorum; nam si non feceris, manum tuam mitto in focum tuum: facies ne ardeat manus tua, ne ardeat ad tempus membrum tuum, non semper in dolore futurum. Minatur ergo inimicus tam leue malum, et facis malum: minatur Deus eternum malum, et non facis bonum! Ad malum faciendum nec mine te compellere deberent: a bono faciendo nec mine te deterrere deberent. Minis autem Dei, minis eterni ignis prohiberis a malo, inuitaris ad bonum. Unde piget, nisi quia non credis? Excutiat ergo unusquisque cor suum, et uideat quid ibi fides teneat [1 1Kb] . Si credimus futurum iudicium, fratres, bene uiuamus. Tempus misericordie nunc est, tempus iudicii tunc erit. Nemo dicet. Reuoca me ad priores annos. Penitebit et tunc, sed frustra penitebit: modo peniteat, cum fructus est penitendi; modo adhibeatur ad radices arboris cophinus stercoris, cordis luctus et lacrymarum, ne ueniat [2 1Kb] et  eradicet . Cum enim eradicauerit, iam ignis exspectatur. Modo etsi fracti sunt rami, possunt rursus inseri: tunc omnis arbor que non facit fructum bonum, excidetur, et in ignem mittetur (Matth. III, 10, Ignis in conspectu eius ardebit.

8. Et in circuitu eius tempestas ualida. ualida tempestas, uentilatura tam magnam aream. Hac tempestate erit illa uentilatio, qua separabitur a sanctis omne immundum, a fidelibus omnis simulatio, a piis et trementibus uerbum Dei omnis contemptor et superbus. Modo enim mixtura quedam iacet a solis ortu usque ad occasum. uideamus ergo quomodo faciet qui uenturus est, tempestate illa quid facturus, que erit in circuitu eius tempestas ualida. Procul dubio ista tempestas quamdam separationem factura est. Ista est illa separatio, quam non exspectauerunt qui antequam ad littus uenirent, retia disruperunt . In illa uero separatione fit quedam malorum et bonorum distinctio. Alii sunt enim sequentes nunc Christum, expeditis humeris sine sarcina curarum secularium, qui non frustra audierunt, Si uis esse perfectus, uade, uende omnia que habes, et da pauperibus, et habebis thesaurum in celo, et ueni, sequere me: qualibus dicitur, Sedebitis super duodecim sedes, iudicantes duodecim tribus Isrel . Alii ergo erunt iudicantes cum Domino: alii uero iudicandi, sed ad dexteram ponendi. Nam quia erunt quidam iudicantes cum Domino, habemus apertissimum testimonium quod modo commemoraui: Sedebitis super duodecim sedes, iudicantes duodecim tribus Isrel.

9. Sed dicit aliquis: duodecim illic Apostoli consedebunt, non amplius. Ubi ergo erit apostolus Paulus? Numquid inde separatus erit? Absit ut hoc dicamus, absit ut hoc uel tacite cogitemus. Quid si ergo in loco Iude ipse residebit? Sed manifestauit Scriptura diuina, quis in Iude loco sit ordinatus: Matthias enim est expresse nominatus in Actibus Apostolorum, ut de illo dubitare non possemus . Cadente ergo Iuda, impletus est numerus duodenarius. Cum ergo ille numerus duodenarius occupauerit duodecim sedes, non iudicabit Paulus apostolus? An forte stans iudicabit? Non ita est: non faciet hoc ille iustitie retributor: non omnino stans iudicabit qui plus omnibus illis laborauit . Certe uel iste unus apostolus Paulus cogit nos diligentius cogitare et perscrutari, quare dicte sint duodecim sedes. Inuenimus enim et alios numeros in Scripturis multitudinem significantes. Quinque uirgines admittuntur, quinque excluduntur . Ubilibet intellige uirgines: siue in castitate atque integritate cordis, ubi debet uirgo esse tota Ecclesia, cui dicitur, Desponsaui uos uni uiro, uirginem castam exhibere Christo ; siue in his feminis que etiam integritatem carnis dicatam habent Deo: numquid in tot millibus sole quinque sunt? Sed in quinario numero intelligitur continentia quinque sensuum carnis. Etenim multis uenit corruptio per oculos, multis per aurem, multis per illicitum olfactum, multis per nefarium  gustum, multis per adulterinum amplexum: ab his omnibus quinque ianuis corruptionis quicumque se continent, et sic continent ut in sua conscientia gloriam habeant, non laudem ab hominibus exspectent, quinque sunt uirgines sapientes, habentes oleum secum. Quid est, oleum habentes secum? Gloria nostra hec est, testimonium conscientie nostre . Rursus ille qui apud inferos torquebatur: Habeo, inquit, quinque fratres . Ibi intelligitur populus Iudeorum sub lege positus: quia Moyses legislator quinque libros conscripsit. Item Dominus post resurrectionem iubet mitti retia in dexteram partem, leuantur pisces centum quinquaginta tres. Et cum tam magni essent, ait euangelista, retia non sunt disrupta . Etenim ante passionem iussit mitti retia, non dicens in dexteram partem neque in sinistram: quia si in dexteram diceret, solos bonos significaret; si in sinistram, solos malos: ubi autem tacetur dextera et sinistra, mixti capiuntur boni et mali. Capti sunt autem tunc, sicut Euangelii ueritas attestatur, tam multi ut retia rumperentur . Significabat enim illa captura hoc tempus: retia rupta significabant conscissiones et conscissuras hereticorum et schismaticorum. Quod autem post resurrectionem suam Dominus fecit, post resurrectionem nostram nobis futurum significauit, in illo numero regni celorum, ubi nullus erit malus. Propterea retia que in dexteram partem missa sunt, dexteros expresserunt, remotis sinistris. Numquid tamen in illis dextris centum quinquaginta tres soli iusti erunt? Millia millium Scriptura significat . Legite Apocalypsim: duodecies duodena millia fortasse, sicut ibi intelligitur, ex solo populo Iudeorum futura sunt . Attendite martyrum numerositatem: sola in proximo que dicitur Massa candida  , plus habet quam centum quinquaginta tres martyres. Postremo septem illa millia de quibus respondetur Elie, Reliqui mihi septem millia uirorum, qui non curuauerunt genua ante Baal , longe istum piscium numerum superant. Centum ergo quinquaginta tres pisces non tantum numerum sanctorum significat; sed uniuersum sanctorum et iustorum numerum certa causa tanto numero significat Scriptura, ut omnes intelligantur in illis centum quinquaginta tribus pertinentes ad resurrectionem uite eterne. Etenim Lex habet decem precepta: Spiritus autem gratie, per quam solam Lex impletur, septiformis legitur . Discutiendus est ergo numerus, quid sibi uelint decem et septem: decem in preceptis, septem in gratia Spiritus sancti; per quam gratiam implentur precepta. Decem ergo et septem tenent omnes pertinentes ad resurrectionem, ad dextram, ad regnum celorum, ad uitam eternam; id est Legem implentes per gratiam Spiritus, non quasi per opus suum aut per meritum suum. Decem autem et septem, si numeres ab uno usque ad decem et septem, addendo numeros omnes gradatim, ut ad unum addas duo, addas tria,  addas quatuor, ut fiant decem, addendo quinque ut fiant quindecim, addendo sex ut fiant uiginti unum, addendo septem ut fiant uiginti octo, addendo octo ut fiant triginta sex, addendo nouem ut fiant quadraginta quinque, addendo decem ut fiant quinquaginta quinque, addendo undecim ut fiant sexaginta sex, addendo duodecim ut fiant septuaginta octo, addendo tredecim ut fiant nonaginta unum, addendo quatuordecim ut fiant centum quinque, addendo quindecim ut fiant centum uiginti, addendo sexdecim ut fiant centum triginta sex, addendo decem et septem, efficiuntur centum quinquaginta tria: inuenies ingentem numerum omnium sanctorum pertinere ad hunc numerum piscium paucorum. Quomodo ergo in quinque uirginibus innumerabiles uirgines, quomodo in quinque fratribus illius qui torquebatur apud inferos millia populi Iudeorum, quomodo in numero centum quinquaginta trium piscium millia millium sanctorum: sic in duodecim sedibus non duodecim homines, sed magnus est numerus perfectorum.

10. Sed uideo quid consequenter requiratur a nobis: Quomodo de quinque uirginibus reddita est ratio, quare ad quinque multe pertineant, et quare ad quinque illos multi Iudei, et quare ad centum quinquaginta tres multi perfecti, ostende quare et quomodo ad duodecim sedes, non duodecim homines, sed multi pertineant. Quid sibi uolunt duodecim sedes, que significant omnes undique qui tam perfecti esse potuerint, quam perfectis dictum est: Sedebitis super duodecim sedes, iudicantes duodecim tribus Isrel? Et quare omnes undique ad duodenarium numerum pertinent? Quia ipsum undique quod dicimus, de toto mundo dicimus: orbis autem terrarum quatuor designatis partibus continetur, oriente, occidente, meridiano, et aquilone: ab his omnibus partibus uocati in Trinitate, et perfecti fide et precepto Trinitatis, quoniam ter quaterni duodecim fiunt, agnoscitis quare ad totum orbem pertineant sancti, qui sedebunt super duodecim sedes iudicaturi duodecim tribus Isrel; quia et duodecim tribus Isrel, totius Isrel duodecim tribus sunt. Sicut enim iudicaturi ex toto mundo, sic et iudicandi ex toto mundo. Apostolus de se Paulus cum argueret fideles laicos, quia iudicia sua non ad Ecclesiam deferebant, sed ad publicum pertrahebant eos cum quibus habebant negotia, ait: Nescitis quia Angelos iudicabimus ? uidete quemadmodum iudicem se fecit; non solum se, sed et omnes qui recte iudicant in Ecclesia.

11. Cum ergo manifestum sit, multos cum Domino iudicaturos, alios uero, non tamen ex equo, sed pro meritis iudicandos; cum omnibus Angelis suis ueniet, quando ante eum congregabuntur omnes gentes , et inter omnes Angelos deputandi erunt illi, qui tam perfecti fuerint ut sedentes super duodecim sedes iudicent duodecim tribus Isrel. Etenim homines dicti sunt angeli: Apostolus de se dicit, Sicut angelum Dei suscepistis me . De Ioanne Baptista dicitur: Ecce mitto angelum meum ante faciem tuam, qui preparabit uiam tuam ante te . Ergo cum omnibus Angelis ueniens, simul secum habebit et sanctos. Aperte enim dicit et Isaias: ueniet ad iudicium cum senioribus populi . Isti ergo seniores populi, isti iam Angeli nominati, ista millia multorum perfectorum de toto orbe uenientium, celum uocantur. Illa uero, terra, sed fructuosa. Que terra fructuosa? In dextra ponenda, cui dicetur, Esuriui, et dedistis mihi manducare: uere terra fructuosa, cui gaudet Apostolus, quando ei miserunt ad necessitates eius: Non quia quero datum, inquit, sed requiro fructum. Et gratias agit dicens: Quia tandem aliquando repullulastis pro me sapere . Repullulastis ut arboribus dicit, que sterilitato quadam exaruerant. ueniens itaque Dominus ad iudicium, ut iam Psalmum, fratres, audiamus, quid facturus est? Aduocabit celum sursum: celum, omnes sanctos perfectos iudicaturos; aduocabit eos sursum, sessores secum iudicaturos duodecim tribus Isrel. Quomodo enim Aduocabit celum sursum, cum semper sursum sit celum? Sed quos hic celum dicit, eosdem celos alibi appellat. Quos celos? Qui enarrant gloriam Dei: Celi enim enarrant gloriam Dei: de quibus dicitur, In omnem terram exiit sonus eorum, et in fines orbis terre uerba eorum . uidete enim discernentem Dominum in iudicio: Aduocabit celum sursum, et terram discernere populum suum. A quibus, nisi a malis? De quibus hic postea non fit mentio, iam tanquam diiudicatis ad penam. Istos bonos uide, et distingue. Aduocabit celum sursum, et terram discernere populum suum. uocat et terram, non tamen concernendam, sed discernendam. Primo enim concretos uocauit [1 1Kb] , quando locutus est Deus deorum, et uocauit terram a solis ortu usque ad occasum; nondum discreuerat: serui illi [2 1Kb] missi erant inuitare ad nuptias, qui congregauerant bonos et malos . Cum uero Deus deorum manifestus ueniet, et non silebit, sic aduocabit celum sursum, ut iudicet cum illo. Quod enim celum, ipsi celi; sicut que terra, ipse terre; sicut que Ecclesia, ipse Ecclesie. Aduocabit celum sursum, et terram discernere populum suum. Iam cum celo terram discernit, id est, celum cum illo terram discernit. Quomodo discernit terram? Ut alios ponat ad dextram, alios ad sinistram. Terre autem discrete quid dicit? uenite benedicti Patris mei, percipite regnum quod uobis paratum est ab origine mundi. Esuriui enim, et dedistis mihi manducare, et cetera. Illi autem: Quando te uidimus, inquiunt, esurientem? Et ille: Cum uni ex minimis meis fecistis, mihi fecistis . Celum terre ostendit minimos suos iam sursum uocatos, et ab humilitate exaltatos: Cum uni ex minimis meis fecistis, mihi fecistis. Aduocabit ergo celum sursum, et terram discernere populum suum.

12. [uers. 5.] Congregate illi iustos eius. uox diuina et prophetica, uidens futura tanquam presentia, exhortatur Angelos congregantes. Mittet enim Angelos  suos, et congregabuntur ante eum omnes gentes . Congregate illi iustos eius. Quos iustos, nisi uiuentes ex fide, facientes opera misericordie? Etenim opera illa, iustitie opera sunt. Habes Euangelium: Cauete iustitiam uestram facere coram hominibus, ut uideamini ab eis. Et quasi quereretur, Quam iustitiam? Cum ergo facis eleemosynam, inquit . Ergo eleemosynas opera iustitie esse significauit. Ipsos congregate iustos eius: eos congregate qui compassi sunt inopi, qui intellexerunt super egenum et pauperem: congregate illos, conseruet eos Dominus, et uiuificet eos . Congregate illi iustos eius: qui disponunt testamentum eius super sacrificia: id est, qui cogitant de promissis eius super illa que operantur. Ipsa enim sunt sacrificia, Deo dicente, Misericordiam uolo plus quam sacrificium . Qui disponunt testamentum eius super sacrificia.

13. [uers. 6.] Et annuntiabunt celi iustitiam eius. uere hanc iustitiam Dei celi nobis annuntiauerunt, Euangeliste predixerunt. Per illos audiuimus futuros quosdam ad dextram, quibus dicit paterfamilias, uenite, benedicti Patris mei, percipite. Quid percipite? Regnum. Pro qua re? Esuriui, et dedistis mihi manducare. Quid tam uile, quid tam terrenum, quam frangere panem esurienti? Tanti ualet regnum celorum. Frange esurienti panem tuum, et egenum sine tecto induc in domum tuam; si uideris nudum, uesti . Sed non habes facultatem frangendi panem, non habes domum quo inducas, non habes uestem qua cooperias: da calicem aque frigide , mitte duo minuta in gazophylacium . Tantum emit uidua duobus minutis, quantum emit Petrus relinquens retia , quantum emit Zaccheus dando dimidium patrimonium . Tanti ualet, quantum habueris. Annuntiabunt celi iustitiam eius. quoniam Deus iudex est. uere iudex, non concernens [1 1Kb] , sed discernens. Nouit enim Dominus qui sunt eius . Etsi grana latent in palea, agricole nota sunt. Nemo timeat esse granum etiam inter paleam; non falluntur oculi uentilatoris nostri. Noli timere, ne illa tempestas que erit in circuitu eius, concernat te cum palea. Certe ualida erit tempestas; nullum tamen granum tollet a parte tritici ad paleam: quia non quilibet rusticus cum tridente, sed Deus Trinitas iudex est. Et annuntiabunt celi iustitiam eius: quoniam Deus iudex est. Eant celi, annuntient celi, in omnem terram exeat sonus eorum, et in fines orbis terre uerba eorum : et dicat illud corpus, De finibus terre ad te clamaui, cum angeretur cor meum . Modo enim concretum gemit, discretum gaudebit. Clamet ergo, et dicat: Ne comperdas cum impiis animam meam, et cum uiris sanguinum uitam meam . Non comperdit, quia Deus iudex est. Clamet illi, et dicat, Iudica me, Domine, et discerne causam meam de gente non sancta : dicat, faciet ille: congregabuntur  ei iusti eius. uocauit terram, ut discernat populum suum.

14. [uers. 7.] Audi, populus meus, et loquor tibi. Ille qui ueniet et non silebit, uidete quia et modo, si auditis, non silet: Audi, populus meus, et loquar tibi. Nam si non audis, non loquar tibi. Audi et loquar tibi. Nam si non audis, etsi loquar, non tibi. Quando ergo tibi loquar? Si audis. Quando audis? Si populus meus es. Audi enim, populus meus: non audis, si populus alienus. Audi, populus meus, et loquar tibi; Isrel, et testificabor tibi. Isrel, audi; populus meus, audi. Isrel nomen electionis est: Non uocaberis, ait, Iacob, sed uocaberis Isrel . Ergo audi sicut Isrel, sicut uidens Deum; etsi nondum specie, sed iam fide. Hoc enim interpretatur Isrel, uidens Deum. Qui habet aures audiendi, audiat ; et qui habet oculos uidendi, uideat. Audi, Isrel, et testificabor tibi. Quod sursum dixit, populus meus; hoc in consequenti, Isrel: et quod dixit sursum, loquar tibi; hoc in consequenti, testificabor tibi. Quid loquetur Dominus Deus noster populo suo? Isreli suo quid testificabitur? Audiamus: Deus, Deus tuus ego sum. Deus ego sum, et Deus tuus sum. Quomodo Deus ego sum? Sicut Moysi dictum est, Ego sum qui sum . Quomodo Deus tuus sum? Ego sum Deus Abraham, et Deus Isaac, et Deus Iacob. Sum Deus, et tuus sum Deus: et si tuus non sim Deus, sum Deus. Bono meo sum Deus, malo tuo non sum Deus tuus. Etenim Deus tuus, ei proprie dicitur quem familiarius habet Deus, tanquam in mancipio suo, tanquam in peculio suo. Deus, Deus tuus sum ego. Quid uis amplius? Premium queris a Deo, ut aliquid tibi det Deus, ut quod tibi dederit tuum sit? Ecce ipse Deus qui dabit, tuus est. Quid eo ditius [1 1Kb] ? Dona querebas, ipsum donatorem habes. Deus, Deus tuus ego sum.

15. [uers. 8.] Quid querit ab homine, uideamus. Deus noster, imperator et rex noster, quod uectigal nobis indicit; quoniam uoluit esse rex noster, et uoluit nos esse prouinciam suam? Audiamus indictiones eius. Non trepidet pauper sub indictione Dei: quod sibi Deus dari indicit, ipse prius donat qui indicit: uos tantum deuoti estote. Non exigit Deus quod non dedit, et omnibus dedit quod exigit. Quid enim exigit? Audiamus iam: Non super sacrificia tua arguam te. Non tibi dicam: Quare non mihi pinguem taurum mactasti? quare non de grege tuo optimum hircum elegisti? quare aries ille ambulat in ouibus tuis, et in ara mea non ponitur? Non dicam: Inspice agros tuos et chortem tuam, et parietes tuos, querendo quid mihi des. Non super sacrificia tua arguam te. Quid ergo? Non acceptas sacrificia mea? Holocausta autem tua in conspectu meo sunt semper. Holocausta quedam, de quibus in alio psalmo dicitur, Si uoluisses sacrificium, dedissem utique; holocaustis non delectaberis: et rursus conuertit se, Sacrificium Deo spiritus contribulatus; cor contritum et humiliatum Deus non  spernit. Que sunt ergo holocausta que non spernit? Que holocausta que in conspectu eius sunt semper? Benigne, inquit, fac, Domine, in bona uoluntate tua Sion, et edificentur muri Ierusalem: tunc acceptabis sacrificium iustitie oblationes et holocausta . Dicit quedam holocausta Deum acceptaturum. Quid est autem holocaustum? Totum igne absumptum: incensio est, totum est: holocaustum autem est totum igne absumptum. Est quidam ignis flagrantissime caritatis: animus inflammetur caritate, arripiat eadem caritas membra in usum suum, non ea permittat militare cupiditati, ut totus exardescat igne amoris diuini qui uult offerre Deo holocaustum. Talia holocausta tua in conspectu meo sunt semper.

16. [uers. 9.] Adhuc iste Isrel forte non intelligit que holocausta eius in conspectu suo habeat semper, et adhuc de bobus, de ouibus, de hircis cogitat: non cogitet; Non accipiam de domo tua uitulos. Holocausta nominaui; iam animo et cogitatione ad terrenos greges currebas, inde pingue mihi aliquid eligebas: Non accipiam de domo tua uitulos. Prenuntiat Testamentum nouum, ubi omnia illa sacrificia uetera cessauerunt. Erant enim tunc prenuntiantia futurum quoddam sacrificium, cuius sanguine mundaremur. Non accipiam de domo tua uitulos, neque de gregibus tuis hircos.

17. [uers. 10.] Quoniam mee sunt omnes bestie silue. Quid a te queram quod ego condidi? Magisne est hoc tuum cui possidere dedi, quam meum qui feci? Quoniam mee sunt omnes bestie silue. Sed forte ait ille Isrel, Bestie Dei sunt, ille bestie fere quas non includo in chorte mea, quas non alligo ad presepe meum: ceterum bos ille et ouis et hircus, mea sunt hec. Pecora in montibus et boues. Mea sunt illa que non possides, mea sunt ista que possides. Si enim seruus meus es tu, totum peculium tuum meum est. Neque enim est peculium Domini quod sibi seruus comparauit, et non erit peculium Domini quod ipse Dominus seruo creauit. Ergo mee sunt bestie silue quas tu non cepisti; mea sunt et pecora in montibus que sunt tua, et boues qui sunt ad presepe tuum: omnia mea sunt, quia ego creaui ea.

18. [uers. 11.] Cognoui omnia uolatilia celi. Quomodo cognouit? Appendit, numerauit. Quis nostrum nouit omnia uolatilia celi? Sed etsi alicui Deus det notitiam omnium uolatilium celi, non sic ipse nouit, ut dat nosse homini. Alia est notitia Dei, alia hominis: sicut alia possessio Dei, alia hominis; id est, aliud est possidere Dei, aliud possidere hominis. Non enim tu quod possides, totum habes in potestate, aut quamdiu uiuat bos tuus in tua potestate est, aut ut non pereat, aut non pascatur. Apud quem summa potestas est, summa et secreta cognitio est. Tribuamus hoc Deo, laudantes Deum. Non audeamus dicere: Quomodo nouit Deus? Ne forte hoc a me, fratres exspectetis ut explicem uobis quomodo cognoscat Deus; hoc solum dico: non sic cognoscit ut homo, non sic cognoscit ut angelus; et quomodo cognoscit,  dicere non audeo, quoniam et scire non possum. Unum tamen scio, quia et antequam essent omnia uolatilia celi, nouerat Deus quod fuerat creaturus. Que est illa notitia? O homo, uidere cepisti uolatilia, postea quam plasmatus es, postea quam sensum uidendi accepisti. Hec uolatilia de aqua nata sunt ad uerbum Dei, dicentis: Producant aque uolatilia . Ubi nouerat Deus que imperabat ut aqua proferret? Iam certe nouerat quod crearat, et antequam crearet nouerat. Tanta est ergo notitia Dei, ut apud ipsum essent quodam ineffabili modo antequam creata essent: et a te exspectat ut accipiat quod antequam crearet habebat? Cognoui omnia uolatilia celi, que tu mihi non potes dare. Que tu mihi mactaturus es, ego cognoui omnia: non quia feci cognoui, sed ut facerem. Et species agri mecum est. Pulchritudo agri, ubertas omnium in terra gignentium, mecum est, inquit. Quomodo cum illo? Utrum et antequam fierent? Cum illo enim erant omnia futura, et cum illo sunt omnia preterita: futura ita, ut non ei detrahantur omnia preterita. Cum illo sunt omnia cognitione quadam ineffabilis Sapientie Dei in uerbo constituta, et ipsum uerbum [1 1Kb] omnia. An aliquo modo cum illo est agri species, quia ipse ubique est, et ipse dixit: Celum et terram ego impleo ? Quid cum illo non est, de quo dicitur: Si ascendero in celum, tu illic es, et si descendero in infernum, ades ? Cum illo est totum: sed non sic cum illo est, ut aliquam ex his que creauit contagionem, aut eorum indigentiam patiatur. Nam tecum est forte columna iuxta quam stas, et cum fatigatus fueris, incumbis in eam. Indiges eo quod tecum est, non indiget Deus agro qui cum illo est. Cum illo ager, cum illo species terre, cum illo species celi, cum illo omnia uolatilia, quia ipse ubique. Et quare apud ipsum omnia? Quia et antequam essent omnia, aut crearentur, ei nota erant omnia.

19. [uers. 12.] Quis explicat, quis exponit illud quod ei dicitur in alio psalmo, Quoniam bonorum meorum non eges ? Non se egere a nobis aliquo necessario dixit. Si esuriero, non dicam tibi. Non esuriet, neque sitiet, neque laborabit, neque obdormiet qui custodit Isrel . Sed ecce secundum carnalitatem tuam loquor: quia tu cum non manducaueris, famem patieris, forte putas et Deum esurire ut manducet. Etsi esurierit, non tibi dicit: omnia ante illum sunt, unde uult tellit quod illi necessarium est. Dicta sunt hec ad conuincendum paruulum sensum, non quia professus est Deus esuriem suam. Quanquam propter nos Deus ille deorum et esurire dignatus est. uenit esurire et saginare, uenit sitire et potum dare, uenit uestiri mortalitate et uestire immortalitate, uenit pauper diuites facturus. Etenim non perdidit diuitias suas assumendo paupertatem nostram, quia in illo sunt omnes thesauri sapientie et scientie absconditi . Si esuriero, non dicam tibi, Meus est enim orbis terre et  plenitudo eius. Noli ergo laborare quid mihi des, sine labore habeo quod uolo.

20. [uers. 13.] Quid ergo de gregibus tuis adhuc cogitas? Numquid manducabo carnes taurorum, aut sanguinem hircorum potabo? Audistis quid a nobis non querat, qui nescio quid nobis uult indicere. Si de talibus cogitabatis, iam auferte cogitationes uestras a talibus rebus: nichil tale Deo offerre cogitetis. Si habes taurum pinguem, occide pauperibus: manducent ipsi carnes taurorum, etsi non bibent sanguinem hircorum. Quod cum feceris, imputabit tibi ille qui dixit, Si esuriero, non dicam tibi; et dicet tibi, Esuriui, et dedisti mihi manducare . Numquid manducabo carnes taurorum, aut sanguinem hircorum potabo?

21. [uers. 14.] Dic ergo, Domine Deus noster, quid indicis populo tuo, Isreli tuo? Immola Deo sacrificium laudis. Dicamus illi et nos: In me sunt, Deus, uota tua, que reddam laudis tibi . Expaueram ne aliquid indiceres quod esset extra me, quod computabam in chorte mea, et a fure iam forte ablatum erat. Quid mihi indicis? Immola Deo sacrificium laudis. Ad me redeam, ubi inueniam quod immolem: ad me redeam, in me inueniam laudis immolationem: sit ara tua, conscientia mea [1 1Kb] . Immola Deo sacrificium laudis. Securi sumus, non imus in Arabiam thus querere, non sarcinas auari negotiatoris excutimus: sacrificium laudis querit a nobie Deus. Habebat hoc sacrificium laudis Zaccheus in patrimonio suo, habebat uidua in saccello suo, habebat nescio quis pauper hospes in dolio suo; alius nec in patrimonio, nec in saccello, nec in dolio aliquid habebat, totum habebat in animo suo: salus domui Zacchei ; et plus misit hec uidua quam diuites illi ; iste calicem aque frigide porrigens , non perdet mercedem suam; sed et pax in terra hominibus bone uoluntatis . Immola Deo sacrificium laudis. O sacrificium gratuitum, gratia datum! Non quidem hoc emi quod offerrem, sed tu donasti: nam nec hoc haberem. Immola Deo sacrificium laudis. Et hec immolatio sacrificii laudis, gratias agere illi a quo habes quidquid boni habes, et cuius misericordia tibi dimittitur quidquid tuum mali habes. Immola Deo sacrificium laudis: et redde Altissimo preces tuas. Hoc odore Dominus delectatur. Redde Altissimo preces tuas.

22. [uers. 15.] Et inuoca me in die tribulationis tue: et eximam te, et glorificabis me. Non enim presumere debes de uiribus tuis, omnia auxilia tua mendacia sunt. Me inuoca in die tribulationis: eruam te, et glorificabis me. Ad hoc enim permisi diem tribulationis tibi fieri: quia forte si non tribulareris, non inuocares me; cum tribularis autem, inuocas me; cum inuocas me, eximam te; cum eximam te, glorificabis me, ut iam non discedas a me. Obtorpuerat quidam et friguerat a feruore orationis, et dixit: Tribulationem et dolorem inueni, et nomen Domini inuocaui . Inuenit tribulationem tanquam aliquid utile; putruerat tabe peccatorum suorum, iam sine sensu remanserat, inuenit tribulationem tanquam ustionem et sectionem. Inueni, inquit, tribulationem et dolorem, et nomen Domini inuocaui. Et quidem, fratres, sunt tribulationes omnibus note. Ecce iste que abundant in genere humano: alius damno affectus plangit, alius orbitate percussus luget; alius patria exsulatus meret, et redire cupit, intolerabilem peregrinationem deputans; alteri uinea grandinata est, attendit ad labores suos, et consumptam omnem operam incassum. Quando homo potest non contristari? Inimicum patitur ex amico. Que maior miseria in genere humano? Plangunt hec omnes, et dolent, et tribulationes sunt iste: et in his omnibus inuocant Dominum, et recte faciunt. Inuocent Deum, potens est uel docere tolerandum, uel sanare toleratum. Nouit ille non sinere tentari nos supra quam possumus ferre . Inuocemus Deum etiam in istis tribulationibus: sed he tribulationes inueniunt nos, sicut in alio psalmo scriptum est, Adiutor in tribulationibus que inuenerunt nos nimis : est quedam quam nos debemus inuenire. Inueniant nos iste tribulationes: est quedam tribulatio quam nos debemus querere, et inuenire. Que est ista? Ea ipsa in hoc mundo felicitas, affluentia rerum temporalium: non quidem ipsa tribulatio est; solatia sunt nostre tribulationis. Cuius tribulationis? Nostre peregrinationis. Hoc enim ipsum quod cum Deo nondum sumus, hoc ipsum quod inter tentationes molestiasque uersamur, quod sine timore esse non possumus, tribulatio est: non enim est illa securitas que nobis promissa est. Hanc tribulationem peregrinationis sue qui non inuenerit, ad patriam redire non cogitat. Tribulatio illa est, fratres. Certe modo facimus bona opera, quando porrigimus panem esurienti, donum peregrino, et cetera: tribulatio est et hec. Inuenimus enim miseros super quos misericordiam facimus; et miserorum miseria facit nos compatientes. Quanto melius ibi iam esses, ubi non inuenis esurientem quem pascas, ubi non inuenis peregrinum quem suscipias, non nudum quem uestias, non egrum quem uisites, non litigantem quem concordes? Omnia enim ibi summa sunt, uera sunt, sancta sunt, eterna sunt. Panis noster ibi iustitia est, potus noster ibi sapientia est, uestis nostra ibi immortalitas est, domus nostra eterna in celis, firmitas nostra immortalitas. Numquid egritudo subrepit? numquid lassitudo ad somnum trahit? Nulla mors, nulla lis: ibi pax, quies, gaudium, iustitia. Nullus intrat inimicus, nullus labitur amicus. Que ibi quies! Si cogitemus, et attendamus ubi simus, et ubi nos futuros esse promisit qui mentiri nescit, ex ipsa eius promissione inuenimus in qua sumus tribulatione. Hanc tribulationem nemo inuenit, nisi qui quesierit. Sanus es, uide si miser es: nam facile est ut qui egrotat, sentiat se miserum: quando sanus es, uide si miser es; quia cum Deo nondum es. Tribulationem et dolorem inueni, et nomen Domini inuocaui. Immola ergo Deo sacrificium laudis. Lauda promittentem,  lauda uocantem, lauda exhortantem, lauda adiuuantem: et intellige in qua tribulatione positus es. Inuoca, erueris, glorificabis [1 1Kb] , permanebis.

23. [uers. 16.] uidete autem quod sequitur, fratres mei. Iam enim nescio quis, quia dixerat illi Deus, Immola Deo sacrificium laudis, et hoc quodammodo uectigal indixerat, meditabatur sibi, et dicebat: Surgam quotidie, pergam ad Ecclesiam, dicam unum hymnum matutinum, alium uespertinum, tertium aut quartum in domo mea; quotidie sacrifico sacrificium laudis, et immolo Deo meo. Bene facis quidem, si hoc facis: sed uide ne iam securus sis, quia iam hoc facis, et forte lingua tua Deum benedicat, et uita tua Deo maledicat. O popule meus, dicit tibi Deus deorum Dominus qui locutus est, uocans terram a solis ortu usque ad occasum, quamuis adhuc inter zizania constitutus sis, immola sacrificium laudis Deo tuo, et redde illi preces tuas: sed uide ne uiuas male, et cantes bene. Quare hoc? Peccatori enim dicit Deus: Utquid tu enarras iustitias meas, et assumis Testamentum meum per os tuum? uidetis, fratres, cum quo tremore ista dicamus. Assumimus Testamentum Dei per os nostrum, et predicamus uobis eruditionem et iustitias Dei. Et quid dicit peccatori Deus? Utquid tu? Prohibet ergo predicatores peccatores? Et ubi est illud: Que dicunt facite, que autem faciunt, facere nolite ? Ubi est illud: Siue ueritate siue occasione Christus annuntietur ? Sed hec dicta sunt, ne timeant qui audiunt a quocumque audiant: non ut securi sint qui dicunt bona, et faciunt mala. Modo ergo, fratres, uos securi estis: si bona auditis, Deum auditis [2 1Kb] , per quemlibet audiatis. Sed noluit Deus sine correptione dimittere illos qui dicunt; ne hoc solo quod dicunt, securi sibi obdormiscant in mala uita, et dicant sibi: Neque enim perdet nos Deus, per quorum os uoluit tanta bona dici populo suo. Imo uero audi quod dicis, quicumque dicis; et qui uis te audiri, prior te audi; et dic quod dicit in alio psalmo quidam: Audiam quid loquatur in me Dominus Deus, quoniam loquetur pacem populo suo . Qualis ergo ego, qui non audio quod in me loquitur, et uolo ut alii audiant quod per me loquitur? Audiam prior, audiam, maximeque audiam quod loquitur in me Dominus Deus, quoniam loquetur pacem populo suo. Audiam, et castigem corpus meum, et seruituti subiiciam, ne forte aliis predicans, ipse reprobus inueniar . Utquid tu enarras iustitias meas? Utquid tibi quod tibi non prodest? Admonet illum ut audiat: non ut deponat predicationem, sed ut assumat obedientiam. Tu uero utquid assumis Testamentum meum per os tuum?

24. [uers. 17.] Tu uero odisti eruditionem. Odisti disciplinam. Quando parco, cantas et laudas; quando castigo, murmuras: quasi quando parco, sim Deus tuus; et quando castigo, non sim Deus tuus. Ego quos amo, arguo et castigo . Tu uero odisti eruditionem: et proiecisti sermones meos  post te. Que dicuntur per te, proiicis post te. Et proiecisti sermones meos post te: ubi non uideantur a te, sed onerent te. Et proiecisti sermones meos post te.

25. [uers. 18.] Si uidebas furem, concurrebas ei, et cum adulteris portionem tuam ponebas. Ne forte diceres: Non feci furtum, non feci adulterium. Quid, si placuit tibi qui fecit? Nonne ipso placito concurristi? nonne portionem tuam cum illo qui fecit, laudando posuisti? Hoc est enim, fratres, concurrere cum furo, et ponere cum adultero portionem tuam: quia etsi non facis, et laudas quod fit, astipulator es facti; quoniam laudatur peccator in desideriis anime sue, et qui iniqua gerit, benedicitur . Non facis mala, laudas mala facientes. Hoc enim paruum malum est? Cum adulteris portionem tuam ponebas.

26. [uers. 19.] Os tuum abundauit malitia, et lingua tua amplexa est dolositatem. Maleuolentiam et dolositatem, fratres, quorumdam hominum dicit, qui per adulationem, quamuis sciant mala esse que audiunt, ne offendant eos a quibus audiunt, non solum non reprehendendo, sed tacendo consentiunt. Parum est, quia non dicunt, Male fecisti; sed dicunt, Et bene fecisti: et norunt malum esse; sed abundat os eorum malitia, et lingua eorum amplexatur dolositatem. Dolositas est fraus quedam in uerbis, aliud promendi, aliud sentiendi. Non ait, Lingua tua admisit dolositatem, aut, perpetrauit dolositatem; sed ut ostenderet tibi quamdam delectationem in ipso malo facto, amplexa est, dixit. Parum est quia facis; et delectaris: laudas in promptu, irrides apud te. Precipitas hominem incaute uitia sua proferentem, et an sint uitia nescientem: tu qui scis uitium esse, non dicis [1 1Kb] , Quo irruis? Si illum uideres ambulare incautum in tenebris ubi tu puteum esse scires, et taceres, qualis esses? nonne inimicus deputareris anime eius? Et tamen si in puteum caderet, non anima, sed corpore moreretur. Precipitat se in uitia sua, predicat apud te mala facta sua; tu nosti mala esse, et laudas, et irrides apud te. O si conuertatur aliquando ad Deum ille quem irrides, et quem corripere noluisti, et dicat: Confundantur qui dicunt mihi, Euge, euge . Et lingua tua amplexa est dolositatem.

27. [uers. 20.] Sedens aduersus fratrem tuum detrahebas. Et ipsum sedens ad hoc pertinet quod superius dixit, amplexa est. Qui enim stans aut transiens facit, non cum uoluptate facit: qui uero ad hoc sedet, quantum otium querit ut faciat! Sedens aduersus fratrem tuum detrahebas: ipsam detractionem malam diligenter faciebas, sedendo faciebas; uolebas ibi occupari, amplexabaris malum tuum, osculabaris dolum tuum. Sedens aduersus fratrem tuum detrahebas: et aduersus filium matris tue ponebas scandalum. Quis est filius matris? nonne frater? Hoc ergo repetere uoluit, quod superius dixerat, fratrem tuum. An aliquam distinctionem nobis intelligendam insinuauit? Plane, fratres, puto esse distinguendum. Frater aduersus fratrem detrahit, uerbi gratia, ut puta quasi firmus et alicuius iam momenti doctor et doctus, detrahit fratri suo,  forte bene docenti et bene ambulanti: est autem alius infirmus; aduersus illum ponit scandalum huic detrahendo. Etenim cum detrahitur bonis ab his qui uidentur alicuius momenti esse et docti esse, in scandalum cadunt infirmi qui adhuc nesciunt iudicare. Ideo infirmus ille filius matris dictus est, nondum patris, adhuc lacte indigens et uberibus adherens. Portatur adhuc sinu matris Ecclesie, non ualet accedere ad solidum cibum mense patris sui, sed de ubere matris uictum trahit, ignarus iudicandi, quoniam adhuc animalis atque carnalis est. Spiritualis enim omnia diiudicat; animalis autem homo non percipit ea que sunt Spiritus Dei, quoniam stultitia est illi . Talibus dicit Apostolus: Non potui loqui uobis quasi spiritualibus, sed quasi carnalibus: tanquam paruulis in Christo lac uobis potum dedi, non escam; neque enim poteratis, sed nec adhuc quidem potestis . Mater uobis fui: quomodo dicitur alio loco, Factus sum paruulus in medio uestrum, tanquam nutrix fouens filios suos . Non nutrix nutriens filios alienos, sed nutrix fouens filios suos. Sunt enim matres que cum pepererint, dant nutricibus: ille que pepererunt, non fouent filios suos, quia nutriendos dederunt; ille autem que fouent, non suos fouent, sed alienos: iste uero ipse pepererat, ipse fouebat, nulli nutrici quem pepererat committebat; dixerat enim, Quos iterum parturio, donec Christus formetur in uobis . Fouebat ergo, et lactabat. Erant autem quidam quasi docti et spirituales qui Paulo detraherent. Epistole quidem, aiunt, graues et fortes sunt, presentia autem corporis infirma, et sermo contemptibilis : dicit ipse in Epistola sua quosdam detractores suos ista dixisse. Sedebant, et aduersus fratrem suum detrahebant, et aduersus lactandum illum filium matris sue ponebant scandalum. Merito fecerunt ipsi matri ut iterum parturiret. Et aduersus filium matris tue ponebas scandalum.

28. [uers. 21.] Hec fecisti, et tacui. Ideo ueniet Dominus Deus noster, et non silebit. Modo, Hec fecisti, et tacui. Quid est, tacui? A uindicta supersedi, seueritatem meam distuli, patientiam tibi prolongaui, penitentiam tuam diu exspectaui. Hec fecisti, et tacui. Ego autem cum ad hoc exspectarem ut te peniteret, secundum Apostolum dicentem, Tu autem secundum duritiam cordis tui, et cor impenitens, thesaurizas tibi iram in die ire et reuelationis iusti iudicii Dei . Suspicatus es iniquitatem, quod ero tibi similis. Parum est quia mala facta tua placent tibi, placere putas et mihi. Deum quia non pateris ultorem, uis tenere participem, et tanquam corruptum iudicem prede socium uis habere. Suspicatus es iniquitatem, quod ero tibi similis: dum non uis tu mihi esse similis. Estote enim, inquit, perfecti, sicut et Pater uester qui in celis est, qui facit solem suum oriri super bonos et malos . Hunc tu imitari noluisti, qui donat bona et malis; ut sedens detrahas et bonis. Suspicatus es iniquitatem, quod ero tibi similis. Arguam te. Quando Deus manifestus ueniet, Deus noster, et non silebit, Arguam te. Et quid tibi faciam arguendo te? quid tibi  faciam? Modo te non uides; facio ut uideas te. Quia si uideres te, et displiceres tibi, placeres mihi: quia uero non te uidens placuisti tibi, displicebis et mihi et tibi; mihi cum iudicaberis; tibi, cum ardebis. Quid enim tibi faciam, inquit? Constituam te ante faciem tuam. Quid enim uis latere teipsum? In dorso tuo tibi es, non te uides: facio ut te uideas; quod post dorsum posuisti, ante faciem ponam; uidebis feditatem tuam, non ut corrigas, sed ut erubescas. Iam quia dicit ista, fratres, desperandus est ille cui dicitur? Nonne illa ciuitas de qua dictum est, Triduum, et Niniue euertetur, intra triduum idonea fuit conuerti, orare, plangere, de pena imminenti misericordiam promereri ? Audiant ergo qui tales sunt, dum licet audire et tacentem. ueniet enim, et non silebit, et arguet, quando correctioni locus nullus erit. Statuam te, inquit, ante faciem tuam. Modo ergo tu fac, quisquis talis es, quod tibi minatur facere Deus. Tolle te a tergo tuo, ubi te uidere non uis, dissimulans a factis tuis, et constitue te ante te. Ascende tribunal mentis tue, esto tibi iudex, torqueat te timor, erumpat a te confessio, et dic Deo tuo: Quoniam iniquitatem meam ego cognosco, et delictum meum ante me est semper . Quod erat post te, fiat ante te: ne tu ipse postea a Deo iudice fias ante te, et non sit quo fugias a te.

29. [uers. 22.] Intelligite autem hec qui obliuiscimini Deum. uidete quia clamat, et non tacet, non [1 1Kb] parcit. Oblitus eras Dominum, non cogitabas de uita tua mala. Intellige quia oblitus es Dominum. Nequando rapiat sicut leo, et non sit qui eruat. Quid est, sicut leo? Sicut fortis, sicut potens, sicut ille cui nemo resistere potest. Ad hoc retulit, ut diceret leo. Ponitur enim in laude, ponitur et in uituperatione. Dictus est leo diabolus: Aduersarius uester, ait, tanquam leo rugiens circumit querens quem deuoret . Numquid quia ille leo dictus est propter immanem seuitiam, Christus non dicitur leo propter ingentem fortitudinem? Et ubi est illud, uicit leo de tribu Iuda ? Intendat paululum Charitas uestra adhuc modicum quod restat: obsecro uos ut excutiatis fatigationem; aderit ille qui uobis usque ad hanc horam uires dedit. Paulo ante dixerat, tanquam indicens nobis, ut audistis, uectigal quoddam laudis sue: Immola Deo sacrificium laudis, et redde Altissimo preces tuas. Postea autem: Peccatori autem dixit Deus, Utquid tu enarras iustitias meas, et assumis Testamentum meum per os tuum? Tanquam diceret ei, Nihil tibi prodest quod laudas: ego indixi laudis sacrificium illis qui bene uiuunt; eis enim prodest quod laudant: tu autem si laudas, nichil tibi prodest; utquid me laudas? Non est speciosa laus in ore peccatoris . Postea concludit quasi ad utrumque, et arguens malos qui obliuiscuntur Deum ait: Intelligite hec qui obliuiscimini Deum, nequando rapiat sicut leo, et non sit qui cruat.

30. [uers. 23.] Sacrificium laudis glorificabit me. Quomodo sacrificium laudis glorificabit me? Certe nichil prodest malis sacrificium laudis, quia assumunt Testamentum  tuum per os suum, et faciunt damnanda que displicent oculis tuis. Prorsus, inquit, et illis hoc dico, Sacrificium laudis glorificabit me. Iam putabas tibi laudem non prodesse: lauda, proderit tibi. Si enim male uiuis et bona dicis, nondum laudas: sed rursus si cum ceperis bene uiuere, meritis tuis tribuas quod bene uiuis, nondum laudas. Nolo te esse latronem insultantem cruci Domini : sed nec te illum uolo esse in templo iactantem merita sua, et occultantem uulnera sua  Si fueris iniquus et perseuerans in illa iniquitate, non dico tibi, Non proderit laus; sed, Non me laudas, laudem istam esse non deputo: rursus si fueris quasi iustus . et de iustitia tua inflatus incesseris, et alios in tua comparatione contempseris, et superextuleris te tanquam glorians de meritis tuis, non me laudas. Nec ille me laudat qui male uiuit; nec ille me laudat qui quasi de suo bene uiuit. Sed numquid ille Phariseus, quasi de suo talis erat, cum diceret, Gratias tibi ago, quia non sum sicut ceteri homines? Gratias Deo agebat ex eo quod bonum in se habebat. Quamuis ergo aliquid bonum in te sit, quamuis iam intelligas non ex te esse quod bonum est, sed a Deo te accepisse; tamen in eo ipso, si te extuleris super alium non habentem, inuidus teneris, nondum laudator meus eris. Primo ergo corrigere a uia pessima, incipe uiuere bene: intellige quia non corrigeris nisi dono Dei; a Domino enim gressus hominis diriguntur . Hoc cum intellexeris, faue et aliis, ut sint quod et tu es: quia hoc eras et tu, quod illi sunt. Faue quantum potes, et noli desperare; non enim usque ad te diues est Deus. Non ergo laudat, qui male uiuendo offendit Dominum; non laudat, qui cum iam ceperit bene uiuere, de suo putat esse quod bene uiuit, non acceptum a Deo: nec ille laudat, qui cum sciat se quod bene uiuit accepisse a Deo, tamen usque ad se uult esse diuitem Deum. Ille itaque qui dicebat, Gratias tibi ago, Deus, quod non sum sicut ceteri homines, iniusti, raptores, adulteri, sicut et Publicanus iste; nonne ibi habebat unde diceret: Dona et Publicano huic quod mihi donasti, supple et mihi que nondum dedisti? Sed iam quasi saturatus ructabat: non dicebat, Ego autem egenus et pauper ; quod dicebat Publicanus ille, Domine, propitius esto mihi peccatori. Ideo descendit iustificatus Publicanus, magis quam ille Phariseus . Ergo audite qui bene uiuitis, audite qui male uiuitis: Sacrificium laudis glorificabit me. Nemo mihi offert hoc sacrificium laudis, et malus est. Non dico, Non hoc mihi offerat malus; sed, Nemo mihi hoc offert malus. Qui enim laudat, bonus est: quia si laudat, etiam bene uiuit; quia si laudat, non solum lingua laudat, sed et uita cum lingua consentit.

31. Sacrificium laudis glorificabit me: et ibi uia est, qua ostendam illi salutare Dei. In sacrificio laudis uia est, qua illi ostendam salutare Dei. Quod est salutare Dei? Christus iehsu. Et quomodo in sacrificio laudis nobis ostenditur Christus Quia Christus cum gratia  uenit ad nos. Hec dicit Apostolus: uiuo autem iam non ego, uiuit uero in me Christus: quod autem in carne uiuo, in fide uiuo Filii Dei, qui me dilexit et tradidit semetipsum pro me . Agnoscant ergo peccatores, quia non opus esset medicus, si sani essent . Etenim Christus pro impiis mortuus est . Cum ergo agnoscunt impietates suas, et primo imitantur Publicanum illum dicentem, Domine, propitius esto mihi peccatori: ostendunt uulnera, implorant medicum; et quia non se laudant, sed reprehendunt se, ut qui gloriatur, non in se, sed in Domino glorietur , agnoscunt causam aduentus Christi, quia ideo uenit ut peccatores saluos faceret: Quia iehsu Christus uenit, inquit, in hunc mundum peccatores saluos facere, quorum primus ego sum . Proinde illos Iudeos, de opere suo gloriantes, sic arguit idem Apostolus, ut eos diceret ad gratiam non pertinere, qui meritis et operibus suis mercedem deberi arbitrabantur . Qui ergo ad gratiam se scit pertinere, quod est Christus, et quod est Christi, nouit quia indiget gratia. Si gratia uocatur, gratis datur; si gratis datur, nulla merita tua precesserunt ut detur. Nam si precesserunt merita tua, merces non imputatur secundum gratiam, sed secundum debitum . Si ergo dicis precessisse merita tua, te uis laudari, non Deum: ideo non agnoscis Christum, qui uenit cum gratia Dei. Conuerte ergo te ad merita tua, uide illa mala fuisse, ut non tibi deberetur nisi supplicium, non premium. Et cum uideris quid tibi per meritum debeatur, agnoscis quid per gratiam donetur; et sacrificio laudis glorificas Deum. Ibi est enim uia, in qua noueris Christum salutare Dei.



IN PSALMUM L ENARRATIO. SERMO  .

1. Multitudinis huius, nec frequentia fraudanda est, nec infirmitas oneranda. Silentium petimus et quietem, ut uox nostra post hesternum laborem possit aliquantis uiribus perdurare. Credendum est Charitatem uestram non ob aliud hodierno die copiosius conuenisse, nisi ut oretis pro eis quos absentes facit alienus et peruersus affectus. Neque enim loquimur de Paganis, neque de Iudeis, sed de Christianis; neque de his adhuc catechumenis, sed de multis etiam baptizatis, a quorum lauacro nichil distatis, et eorum tamen cordi dissimiles estis. Quam multos enim hodie fratres nostros cogitamus et plangimus ire in uanitates et insanias mendaces, negligere quo uocati sunt! Qui si forte in ipso circo aliqua ex causa expauescant, continuo se signant, et stant illic portantes in fronte, unde abscederent si hoc in corde portarent. Deprecanda est misericordia Dei, ut donet intellectum ad ista damnanda, et affectum ad fugienda, et misericordiam ad ignoscenda. Opportune ergo de penitentia Psalmus hodie cantatus est. Loquamur et cum absentibus: erit ad eos uox nostra memoria uestra.  Ne saucios et languidos negligatis, sed ut facilius sanetis, sani permanere debetis. Corrigite arguendo, consolamini alloquendo, exemplum prebete bene uiuendo, aderit eis qui adfuit et uobis. Non enim, uobis iam ista pericula pretergressis, fons misericordie Dei precisus est. Qua uenistis, uenient; qua transistis, transibunt. Molestum est quidem, et nimium periculosum, imo perniciosum, et pro certo exitiabile, quod scientes peccant. Aliter enim ad has uanitates currit qui uocem Christi contemnit, aliter ille qui nouit quid fugiat. Sed nec de talibus desperari debere, iste psalmus ostendit.

2. [uers. 1, 2.] Inscribitur enim titulus eius, Psalmus ipsi Dauid, cum uenit ad eum Nathan propheta, quando intrauit aa Bersabee. Bersabee erat mulier uxor aliena. Cum dolore quidem dicimus et tremore, sed tamen Deus noluit taceri quod uoluit scribi. Dicam ergo non quod uolo, sed quod cogor; dicam non exhortans ad imitationem, sed instruens ad timorem. Huius mulieris uxoris aliene pulchritudine captus rex et propheta Dauid, ex cuius semine secundum carnem Dominus uenturus erat , adulterauit eam. Hoc in isto psalmo non legitur, sed in titulo eius apparet; in libro autem Regnorum plenius legitur. Utraque Scriptura canonica est, utrique sine ulla dubitatione a Christianis fides adhibenda est. Commissum atque conscriptum est. Huius etiam maritum in bello occidendum curauit: homicidio auxit adulterium: et post hoc factum missus est ad eum Nathan propheta, missus a Domino, qui eum argueret de tanto commisso .

3. Quid caueant homines, diximus; quid uero si lapsi fuerint imitentur, audiamus. Multi enim cadere uolunt cum Dauid, et nolunt surgere cum Dauid. Non ergo cadendi exemplum propositum est, sed si cecideris, resurgendi. Attende, ne cadas. Non sit delectatio minorum lapsus maiorum, sed sit casus maiorum tremor minorum. Ad hoc propositum est, ad hoc scriptum est, ad hoc in ecclesia sepe lectum atque cantatum: audiant qui non ceciderunt, ne cadant, audiant qui ceciderunt, ut surgant. Tanti uiri peccatum non tacetur, predicatur in ecclesia. Audiunt male audientes [1 1Kb] , et querunt sibi patrocinia peccandi; attendunt unde defendant quod committere parauerunt, non unde caueant quod non commiserunt, et dicunt sibi: Si Dauid, cur non et ego? Inde anima iniquior, que cum propterea fecerit quia Dauid fecit, ideo peius quam Dauid fecit. Dicam hoc ipsum, si potero, planius. Dauid nullum sibi ita ad exemplum proposuerat, ut tu: ceciderat lapsu cupiditatis, non patrocinio sanctitatis: tu tibi tanquam sanctum proponis ut pecces; non imitaris eius sanctitatem, sed imitaris ruinam. Hoc amas in Dauid, quod in se odit Dauid [2 1Kb] : preparas te ad peccandum, disponis peccare: librum Dei ut pecces inspicis;  Scripturas Dei ad hoc audis, ut facias quod displicet Deo: hoc non fecit Dauid; correptus est per Prophetam, non lapsus est in propheta. Alii uero audientes salubriter, in casu fortis [1 1Kb] metiuntur infirmitatem suam; et quod damnat Deus deuitare cupientes, ab aspectu securo abstinent oculos: non eos defigunt in pulchritudine carnis aliene, nec seipsos faciunt de peruersa simplicitate securos, non dicunt, Bono animo attendi, benigne attendi, de caritate diu aspexi. Proponunt enim sibi casum Dauid, et ad hoc illum magnum uident cecidisse, ut parui nolint uidere unde possint cadere. Reprimunt enim oculos a petulantia, non se facile adiungunt, non miscent se mulieribus alienis, non leuant oculos faciles ad aliena meniana, ad aliena solaria. De longe enim uidit Dauid illam, in qua captus est. Mulier longe, libido prope. Alibi erat quod uideret, in illo unde caderet. Attendenda est ergo hec infirmitas carnis, recordanda sunt uerba Apostoli, Non ergo regnet peccatum in uestro mortali corpore . Non dixit, non sit; sed, non regnet. Inest peccatum, cum delectaris; regnat, si consenseris. Carnalis delectatio, presertim usque ad illicita et aliena progrediens, frenanda est, non relaxanda; imperio domanda, non in imperio collocanda. Attende securus, si non habes unde mouearis. Sed respondes: Fortiter teneo. Numquid tu fortior quam Dauid?

4. Admonet etiam tali exemplo, non se quemquam debere extollere in prosperis rebus. Multi enim res aduersas timent, res prosperas non timent. Periculosior est res prospera animo, quam aduersa corpori. Prius corrumpit prospera, ut inueniat quod frangat aduersa. Fratres mei, aduersus felicitatem acrius uigilandum est. Propterea uidete quemadmodum eloquium Dei in nostra felicitate tollat nobis securitatem: Seruite, inquit, Domino in timore, et exsultate ei cum tremore . In exsultatione, ut gratias agamus; in tremore, ne cadamus. Hoc peccatum non fecit Dauid, cum persecutorem Saülem pateretur. Quando Dauid sanctus Saülem inimicum patiebatur, quando illius persecutionibus agitabatur, quando per diuersa fugiebat ne in manus eius incideret , non concupiuit alienam, non adulterata uxore occidit uirum. Erat in infirmitate tribulationis sue tanto in Deum intentior, quanto miserior uidebatur. Utile quiddam est tribulatio; utile medici ferramentum, quam diaboli tentamentum [2 1Kb] . Factus est securus deuictis hostibus, pressura caruit, tumor excreuit. ualet ergo hoc exemplum ad id, ut timeamus felicitatem. Tribulationem, inquit, et dolorem inueni, et nomen Domini inuocaui .

5. Sed factum est: dixerim hec eis qui non commiserunt, ut uigilent custodire integritatem suam, et cum attendunt magnum cecidisse, parui timeant. Si uero aliquis iam lapsus hec audit, et aliquid in  conscientia mali tenens; uerba psalmi huius aduertat: attendat quidem uulneris magnitudinem, sed non desperet medici maiestatem. Peccatum cum desperatione, certa mors. Nemo ergo dicat, Si iam aliquid mali feci, iam damnandus sum: Deus malis talibus non ignoscit, cur non addo peccata peccatis? Fruar hoc seculo in uoluptate, in lasciuia, in cupiditate nefaria: iam perdita spe reparationis, uel hoc habeam quod uideo, si non possum habere quod credo. Iste ergo psalmus, sicut cautos facit eos qui non ceciderunt, sic desperatos esse non uult qui ceciderunt [1 1Kb] . Quisquis peccasti, et dubitas agere penitentiam pro peccato tuo desperando salutem tuam, audi Dauid gementem. Ad te Nathan propheta non est missus, ipse Dauid ad te missus est. Audi eum clamantem, et simul clama; audi gementem, et congemisce; audi flentem, et lacrymas iunge; audi correctum, et condelectare. Si tibi non potuit intercludi peccatum, spes uenie non intercludatur. Missus est ad istum uirum Nathan propheta: attende regis humilitatem [2 1Kb] . Non respuit uerba precipientis, non dixit, Audes mihi loqui regi? Rex sublimis Prophetam audiuit; plebs eius humilis Christum audiat.

6. [uers. 3.] Audi ergo hec, et dic cum illo: Miserere mei, Deus, secundum magnam misericordiam tuam. Qui magnam misericordiam deprecatur, magnam miseriam confitetur. Querant paruam misericordiam tuam, qui nesciendo peccauerunt: Miserere, inquit, mei, secundum magnam misericordiam tuam. Subueni graui uulneri secundum magnam medicinam tuam. Graue est quod habeo, sed ad Omnipotentem confugio. De meo tam lethali uulnere desperarem, nisi tantum medicum reperirem. Miserere mei, Deus, secundum magnam misericordiam tuam: et secundum multitudinem miserationum tuarum, dele iniquitatem meam. Quod ait, dele iniquitatem meam, hoc est, miserere mei, Deus. Et quod ait, secundum multitudinem miserationum tuarum, hoc est, secundum magnam misericordiam tuam. Quia magna est misericordia, multe sunt misericordie; et de magna misericordia tua, multe sunt miserationes tue. Attendis contemptores ut corrigas, attendis nescientes ut doceas, attendis confitentes ut ignoscas. Fecit hoc nesciens? Quidam fecerat aliqua, et multa mala fecerat; Misericordiam, inquit, consecutus sum, quia ignorans feci in incredulitate . Iste Dauid non posset dicere, Ignorans feci. Non enim ignorabat quantum mali esset contrectatio coniugis aliene, et quantum malum esset interfectio mariti nescientis, et nec saltem irascentis. Consequuntur ergo misericordiam Domini qui ignorantes fecerunt; et qui scientes, consequuntur non qualemlibet misericordiam, sed magnam misericordiam.

7. [uers. 4.] Magis magisque laua me ab iniustitia mea. Quid est, Magis magisque laua? Multum inquinatum.  Magis magisque laua peccata scientis, qui abluisti peccata ignorantis. Nec sic desperandum de misericordia tua. Et a delicto meo munda me. Quo merito? Medicus est, offer mercedem: Deus est, offer sacrificium. Quid dabis ut munderis? uide enim quem inuoces; iustum inuocas: odit peccata, si iustus est; uindicat in peccata, si iustus est; non poteris auferre a Domino Deo iustitiam eius. Implora misericordiam, sed attende iustitiam: misericordia est ut ignoscat peccanti, iustitia est ut puniat peccatum. Quid ergo? Queris misericordiam, peccatum impunitum remanebit? Responderit Dauid, responderint lapsi, responderint cum Dauid, ut misericordiam mereantur sicut Dauid, et dicant, Non Domine, non erit impunitum peccatum meum: noui iustitiam eius, cuius quero misericordiam: non impunitum erit, sed ideo nolo ut tu me punias, quia ego peccatum meum punio; ideo peto ut ignoscas, quia ego agnosco.

8. [uers. 5.] Quoniam iniquitatem meam ego agnosco, et delictum meum coram me est semper. Non posui post dorsum meum quod feci, non intueor alios oblitus mei, non affecto stipulam eiicere de oculo fratris mei, cum sit trabes in oculo meo : peccatum meum ante me est, non post me. Fuit enim post me quando ad me missus est Propheta, et de oue pauperis similitudinem mihi proposuit. Ait enim Nathan propheta ad Dauid: Erat diues quidam habens plurimas oues; pauper autem uicinus eius habebat unam ouiculam, quam in sinu suo et de suo cibo nutriebat: uenit hospes diuiti; nichil de grege suo abstulit, ouiculam uicini pauperis concupiuit, ipsam suo hospiti occidit: quid dignus est? At ille profert iratus sententiam: plane tunc rex nesciens ubi captus esset [1 1Kb] , morte dignum diuitem dixit, et ouem reddendam in quadruplum . Seuerissime atque iustissime. Sed peccatum eius nondum erat coram eo, post dorsum erat quod fecerat: suam iniquitatem nondum agnoscebat, et ideo aliene non ignoscebat. Sed Propheta ad hoc missus, abstulit a dorso peccatum, et ante oculos posuit, ut uideret illam sententiam tam seueram in se esse prolatam. Ad secandum et sanandum uulnus cordis eius, ferramentum fecit de lingua eius. Hoc fecit Dominus Iudeis, quando ad eum adulteram mulierem adduxerunt, proponentes laqueum tentationis, et in id quod proposuerant incidentes. In adulterio, inquiunt, hec mulier deprehensa est: Moyses huiusmodi lapidari iussit; tu de illa quid censes? tanquam bicipiti muscipula tentantes capere Sapientiam Dei, ut si iuberet occidi, perderet mansuetudinis famam; si autem iuberet dimitti, incurreret, tanquam reprehensor legis, calumniam [2 1Kb] . Quid ergo respondit? Non ait, Occidite; non ait, Dimittite: sed ait, Qui se scit sine peccato esse, primus in illam lapidem iaciat. Iusta lex, que iubet adulteram occidi: sed hec lex iusta ministros habeat innocentes. Attenditis quam adducitis, attendite et qui estis. Illi  hoc audito, unus post alterum discesserunt. Remansit adultera et Dominus, remansit uulnerata et medicus, remansit magna miseria et magna misericordia. Adducentes erubuerunt, nec ueniam petiuerunt; adducta confusa est, et sanata. Ait illi Dominus: Mulier, nemo te condemnauit? Et illa: Nemo, Domine. Et ille: Nec ego te condemnabo; uade, deinceps iam noli peccare . Numquid Christus fecit contra legem suam? Neque enim Pater eius sine Filio dederat legem. Si celum et terra et omnia que in eis sunt per ipsum facta sunt, lex sine uerbo Dei quomodo conscripta est? Non ergo Deus contra legem suam, quia nec imperator contra leges suas facit, quando confessis dat indulgentiam. Moyses minister Legis, Christus promulgator Legis: Moyses lapidat ut iudex, Christus indulget ut rex. Misertus est ergo eius Deus secundum magnam misericordiam suam, sicut hic rogat, sicut hic petit, sicut exclamat et dolet: quod illi adulteram offerentes facere noluerunt; uulnera sua ostendente medico cognouerunt, medicinam a medico non quesierunt. Ita sunt multi quos peccare non pudet, agere penitentiam pudet. O incredibilis insania! De uulnere ipso non erubescis, de ligatura uulneris erubescis? Nonne nudum fedius et putidius est? Confuge ergo ad medicum, age penitentiam, dic: Iniquitatem meam ego agnosco, et peccatum meum ante me est semper.

9. [uers. 6.] Tibi soli peccaui, et malignum coram te feci. Quid est hoc? Coram hominibus enim non erat adulterata uxor aliena, et maritus occisus? Nonne omnes nouerant quod Dauid fecerat? Quid est, Tibi soli peccaui, et malignum coram te feci? Quia tu solus sine peccato. Ille iustus punitor, qui non habet quod in illo puniatur: ille iustus reprehensor, qui non habet quod in illo reprehendatur. Tibi soli, inquit, peccaui, et malignum coram te feci: ut iustificeris in sermonibus tuis, et uincas cum iudicaris. Cui dicat, fratres, cui dicat difficile est aduertere. Deo utique loquitur, et manifestum est quomodo Deus Pater non est iudicatus. Quid est, Tibi soli peccaui, et malignum coram te feci: ut iustificeris in sermonibus tuis, et uincas cum iudicaris? uidet futurum iudicem iudicandum, iudicandum a peccatoribus iustum, et in eo uincentem, quia quod in illo iudicaretur non erat. Solus enim in hominibus uerum dicere potuit homo Deus [1 1Kb] : Si inuenistis in me peccatum, dicite . Sed forte erat quod homines latebat, et non inueniebant illi quod erat quidem, sed manifestum non erat? Alio loco ait, Ecce uenit princeps mundi, acutus inspector omnium peccatorum: ecce, inquit, uenit princeps mundi huius, morte affligens peccatores prepositus mortis; inuidia enim diaboli mors intrauit in orbem terrarum . Ecce, inquit, uenit princeps mundi huius , et in me nichil inueniet, nichil peccati,  nichil morte dignum, nichil damnatione dignum. Et tanquam ei diceretur, Cur ergo moreris? Sequitur, et dicit: Sed ut sciant omnes quia uoluntatem Patris mei facio, surgite, eamus hinc . Patior, inquit, indignus pro dignis, ut eos dignos faciam uita mea, pro quibus indigne patior mortem illorum. Huic itaque nullum habenti peccatum dicit in presentia propheta Dauid: Tibi soli peccaui, et malignum coram te feci: ut iustificeris in sermonibus tuis, et uincas cum iudicaris. Superas enim omnes homines, omnes iudices, et qui se putat iustum, coram te iniustus est: tu solus iuste iudicas, iniuste iudicatus, qui potestatem habes ponendi animam tuam, et potestatem habes iterum sumendi eam . uincis ergo cum iudicaris. Omnes homines superas, quia plus es quam homines, et per te facti sunt homines.

10. [uers. 7.] Tibi soli peccaui, et malignum coram te feci: ut iustificeris in sermonibus tuis, et uincas cum iudicaris. Ecce enim in iniquitatibus conceptus sum. Tanquam diceretur, uincuntur illi qui fecerunt quod et tu Dauid: non enim hoc paruum malum paruumque peccatum, adulterium et homicidium: quid illi qui ex quo nati sunt de uentre matris sue, nichil tale fecerunt? etiam ipsis imputas aliqua peccata, ut ille omnes uincat cum ceperit iudicari? Suscepit personam generis humani Dauid, et attendit omnium uincula, propaginem mortis considerauit, originem iniquitatis aduertit, et ait: Ecce enim in iniquitatibus conceptus sum. Numquid Dauid de adulterio natus erat, de Iesse uiro iusto et coniuge ipsius ? Quid est quod se dicit in iniquitate conceptum, nisi quia trahitur iniquitas ex Adam? Etiam [1 1Kb] ipsum uinculum mortis cum ipsa iniquitate concretum est. Nemo nascitur nisi trahens penam, trahens meritum pene. Dicit et in alio loco propheta: Nemo mundus in conspectu tuo, nec infans cuius est unius diei uita super terram ? Nouimus enim et Baptismo Christi solui peccata, et Baptismum Christi ualere ad remissionem peccatorum. Si infantes omni modo innocentes sunt, cur matres ad Ecclesiam cum languentibus currunt? Quid illo Baptismo, quid illa remissione dimittitur? Innocentem magis uideo flentem quam irascentem. Quid eluit Baptismus? quid soluit illa gratia? Soluitur propago peccati. Quia si loqui tibi posset ille infans, diceret; et si iam intellectum haberet, quem habebat Dauid, responderet tibi: Quid me attendis infantem? Non quidem uides facinora mea: sed ego in iniquitate conceptus sum, Et in peccatis mater mea me in utero aluit. Preter hoc uinculum concupiscentie carnalis [2 1Kb] natus est Christus sine masculo, ex uirgine concipiente de Spiritu sancto. Non potest iste dici in iniquitate conceptus; non potest dici, In peccatis mater eius in utero eum aluit, cui dictum est: Spiritus sanctus superueniet in te, et uirtus Altissimi obumbrabit tibi . Non ergo ideo in iniquitate  concipiuntur homines, et in peccatis in utero a matribus aluntur, quia peccatum est misceri coniugibus; sed quia illud quod fit, utique fit de carne penali. Pena enim carnis mors est, et utique inest ipsa mortalitas. Unde Apostolus non moriturum corpus dixit, sed mortuum: Corpus quidem mortuum est, inquit, propter peccatum; spiritus autem uita est propter iustitiam . Quomodo ergo sine uinculo peccati nascitur, quod concipitur [1 1Kb] et seminatur de corpore mortuo propter peccatum? Opus hoc castum in coniuge non habet culpam, sed origo peccati trahit secum debitam penam. Non enim maritus, quia maritus est, mortalis non est, aut aliunde nisi peccato mortalis est. Erat enim et Dominus mortalis, sed non de peccato: suscepit penam nostram, et ideo soluit culpam nostram. Merito ergo in Adam omnes moriuntur, in Christo autem omnes uiuificabuntur . Per unum hominem enim, ait Apostolus, peccatum in hunc mundum intrauit, et per peccatum mors, et ita in omnes homines pertransiit, in quo omnes peccauerunt . Definita est sententia: In Adam, inquit, omnes peccauerunt. Solus esse innocens infans potuit, qui de opere [2 1Kb] Adam non natus est.

11. [uers. 8.] Ecce enim ueritatem dilexisti: incerta et occulta sapientie tue manifestasti mihi. ueritatem dilexisti: id est, impunita peccata etiam eorum quibus ignoscis, non reliquisti. ueritatem dilexisti: sic misericordiam prerogasti, ut seruares et ueritatem. Ignoscis confitenti, ignoscis, sed seipsum punienti: ita seruatur misericordia et ueritas; misericordia, quia homo liberatur; ueritas, quia peccatum punitur. Ecce enim ueritatem dilexisti: incerta et occulta sapientie tue manifestasti mihi. Que occulta? que incerta? Quia Deus ignoscit et talibus. Nihil tam occultum, nichil tam incertum. Ad hoc incertum Niniuite penitentiam egerunt. Dixerunt enim, quamuis post minas prophete, quamuis post illam uocem, Triduo, et Niniue subuertetur: dixerunt apud se, petendam esse misericordiam: dixerunt ita apud se disceptantes, Quis nouit, si Deus flectat in melius sententiam suam, et miseretur? Incertum erat, cum dicitur, Quis nouit. De incerto penitentiam egerunt, certam misericordiam meruerunt: prostrauerunt se in lacrymis, in ieiuniis, in cilicio et in cinere prostrauerunt se, gemuerunt, fleuerunt, pepercit Deus . Stetit Niniue, an euersa est Niniue? Aliter quidem uidetur hominibus, et aliter uisum est Deo [3 1Kb] . Ego autem puto impletum fuisse quod propheta predixerat. Respice que fuit Niniue, et uide quia euersa est, euersa in malo, edificata in bono: sicut euersus Saulus persecutor, edificatus Paulus predicator . Quis non diceret ciuitatem istam, in qua nunc sumus, feliciter euersam, si omnes illi insani, nugis suis desertis, ad ecclesiam compuncto corde concurrerent, Dei misericordiam de suis factis preteritis inuocarent?  Nonne diceremus: Ubi est illa Carthago? Quia non est quod erat, euersa est: sed si est, quod non erat, edificata est. Ita dicitur Ieremie: Ecce dabo tibi eradicare, suffodere, euertere, disperdere, et rursus edificare, et plantare . Inde est uox illa Domini: Ego percutiam, et ego sanabo . Percutit putredinem facinoris, sanat dolorem uulneris. Faciunt medici cum secant, percutiunt et sanant; armant se ut feriant, ferrum gestant et curare ueniunt. Sed quia peccata magna erant Niniuitarum, dixerunt. Quis nouit? Hoc incertum patefecerat Deus seruo suo Dauid. Cum enim dixisset, stante et arguente se Propheta, Peccaui: statim audiuit a Propheta, id est a Spiritu Dei qui erat in Propheta, Dimissum est tibi peccatum tuum . Incerta et occulta sapientie sue manifestauit ei.

12. [uers. 9.] Asperges me, inquit, hyssopo, et mundabor. Hyssopum herbam nouimus humilem, sed medicinalem: saxo herere radicibus dicitur. Inde in mysterio mundandi cordis similitudo assumpta est. Apprehende et tu radicem dilectionis petram tuam: esto humilis in humili Deo tuo, ut sis excelsus in glorificato Deo tuo: Aspergeris hyssopo, humilitas Christi te mundabit. Noli herbam contemnere, uim medicamenti attende. Aliquid etiam dicam quod a medicis solemus audire, uel experiri in egrotis. Hyssopum dicunt purgandis pulmonibus aptum esse. In pulmone solet notari superbia: illic enim inflatio, illic anhelitus. Dicebatur de Saulo persecutore, tanquam de Saulo superbo, quod ibat ad uinciendos Christianos spirans cedem : anhelabat cedes, anhelabat sanguinem, nondum purgato pulmone. Audi et hic humiliatum, quia hyssopo purgatum: Asperges me hyssopo, et mundabor; lauabis me, id est, mundabis me: et super niuem dealbabor. Etsi fuerint, inquit, peccata uestra sicut phenicium, tanquam niuem dealbabo . De talibus sibi exhibet Christus uestem sine macula et ruga . Proinde uestis eius in monte, que tanquam nix dealbata effulsit , significauit Ecclesiam omni macula peccati mundatam.

13. [uers. 10.] Sed ubi humilitas ex hyssopo? Audi sequentia: Auditui meo dabis exsultationem et letitiam, et exultabunt ossa humiliata. Auditui meo, inquit, dabis exsultationem et letitiam: gaudebo audiendo te, non loquendo contra te. Peccasti, quid defendis te? Loqui uis: patere, audi, cede diuinis uocibus, ne perturberis et amplius uulnereris: commissum est, non defendatur; in confessionem ueniat, non in defensionem. Adhibes te defensorem peccati tui, uinceris: non innocentem patronum adhibuisti, non est tibi utilis defensio tua. Quis es enim qui te defendas? Idoneus es tu ad accusandum te. Noli dicere, aut, Nihil feci; aut, Quid magnum feci; aut, Fecerunt et alii. Si faciendo peccatum nichil te dicis fecisse, nichil eris, nichil accipies; paratus est Deus dare indulgentiam, claudis contra te; ille paratus est dare, noli opponere obicem defensionis, sed aperi sinum confessionis. Auditui meo dabis exsultationem et letitiam.  Ipse donet ut dicam quod sentio. Feliciores sunt qui audiunt, quam qui loquuntur. Qui enim discit, humilis est: qui autem docet, laborat ut non sit superbus, ne male placendi affectus irrepat, ne Deo displiceat qui uult placere hominibus. Magnus tremor est in docente, fratres mei, magnus tremor est noster in his uocibus nostris. Credite cordi nostro quod uidere non potestis: scit ipse qui mitescat nobis, qui propitius sit nobis, cum quanto sub illo tremore ad uos loquimur. Cum autem ipsum aliquid suggerentem et docentem intus audimus, securi sumus, securi gaudemus: sub magistro enim sumus, illius gloriam querimus, illum docentem laudamus: delectat nos ueritas eius intus, ubi nemo facit uel audit strepitum: ibi dixit iste esse letitiam suam et exsultationem suam. Auditui meo, inquit, dabis exsultationem et letitiam. Et ideo quia humilis, audit. Qui audit, qui uere audit et bene audit, humilis audit: gloria enim in illo est a quo audit quod audit. Posteaquam dixit, Auditui meo dabis exsultationem et letitiam; continuo demonstrauit quid faciat auditio, Exsultabunt ossa humiliata. Humiliata sunt ossa, ossa audientis non habent fastum, non habent tumorem, quem in se uix uincit qui loquitur. Inde et ille humilis magnus, quo in natis mulierem nemo maior surrexit , ille qui ita se humiliauit ut se indignum diceret soluere corrigiam calceamenti Domini sui , Ioannes ille Baptista, dans gloriam magistro suo et ideo amico suo, ait; cum Christus putaretur, et ex eo superbire posset, et se extendere: non enim ipse se dixerat Christum; sed poterat accipere hominum errorem hoc putantium, ultro istum honorem deferre uolentium : sed respuit falsum honorem ut inueniret ueram gloriam [1 1Kb] : et uide humilitatem de auditu: ait, Qui habet sponsam, sponsus est; amicus autem sponsi stat et audit eum. Stantem se fecit et audientem, non cadentem et loquentem, Stat, inquit, et audit eum. Audistis auditum; ubi est exsultatio et letitia? Continuo sequitur: Stat et audit eum, et gaudio gaudet propter uocem sponsi . Auditui meo dabis exsultationem et letitiam, et exsultabunt ossa humiliata.

14. [uers. 11.] Auerte faciem tuam a peccatis meis, et omnes iniquitates meas dele. Iam enim exsultant ossa humiliata, iam hyssopo mundatus, humilis factus sum. Auerte faciem tuam, non a me, sed a peccatis meis. Alibi quippe orans dicit: Ne auertas faciem tuam a me . Qui non uult a se auerti faciem Dei, uult auerti faciem Dei a peccatis suis. Peccatum enim unde se Deus non auertit, aduertit: si aduertit, animaduertit. Auerte faciem tuam a peccatis meis, et omnes iniquitates meas dele. Satagit de illo grandi peccato: plus presumit, omnes deleri uult iniquitates suas; presumit de medici manu, de magna illa misericordia quam in principio Psalmi inuocauit: Omnes iniquitates meas dele. Auertit faciem Deus, et sic delet; auertendo faciem peccata delet, aduertendo scribit. Audisti auertendo delentem, audi aduertendo  quid facientem. uultus autem Domini super facientes mala, ut perdat de terra memoriam eorum : non delendo peccata eorum. Hic autem quid rogat? Auerte faciem tuam a peccatis meis. Bene rogat. Ipse enim non auertit faciem a peccatis suis, dicens, Quoniam peccatum meum ego cognosco. Merito rogas, et bene rogas ut Deus auertat faciem a peccato tuo, si tu inde non auertis faciem: si uero tu peccatum tuum in dorso ponis, Deus ibi faciem ponit. Tu peccatum tuum ante faciem tuam conuerte, si uis ut inde Deus faciem suam auertat; et sic securus rogas, et exaudit.

15. [uers. 12.] Cor mundum crea in me, Deus. Crea, non [1 1Kb] quasi nouum aliquid institue, dicere uoluit: sed quia penitens orabat, qui commiserat aliquid quod priusquam committeret innocentior erat, ostendit quemadmodum dixerit, Crea. Et spiritum rectum innoua in uisceribus meis. Per factum, inquit, meum [2 1Kb] inueterata erat atque curuata rectitudo spiritus mei. Dicit enim ex alio psalmo: Curuauerunt animam meam . Et quando se homo pronum facit ad terrenas concupiscentias, incuruatur quodammodo; cum autem erigitur in superna, rectum fit cor eius, ut bonus illi sit Deus. Quam bonus enim Deus Isrel rectis corde ! Proinde, fratres, audite. Aliquando Deus cui ignoscit in futuro seculo, corripit eum de peccato in isto seculo. Nam et ipsi Dauid, cui dictum iam fuerat per Prophetam, Dimissum est peccatum tuum, euenerunt quedam que minatus erat Deus propter ipsum peccatum. Nam filius eius Abessalon aduersus eum cruentum bellum gessit, et in multis humiliauit patrem suum . Ambulabat ille in dolore, in tribulatione humiliationis sue, ita subditus Deo, ut omnia iusta ei tribuens confiteretur quod nichil pateretur indigne, habens iam rectum cor cui non displicebat Deus. Iniuriosum quemdam et in os sibi dura maledicta iacientem patienter audiebat, ex aduersa parte unum ex militibus qui erant cum filio eius impio. Et cum ille iaceret maledicta in regem, iratus unus ex comitibus Dauid uoluit ire et percutere eum; sed prohibetur a Dauid. Et quomodo prohibetur? Ut diceret, Deus illum misit, ut mihi malediceret . Agnoscens culpam suam, amplexus est penam suam, querens gloriam non suam; Dominum laudans in eo quod boni habebat, Dominum laudans in eo quod patiebatur, benedicens Dominum in omni tempore, semper laus eius in ore eius . Tales sunt omnes recti corde: non hi peruersi, qui se rectos putant, et peruersum Deum; qui quando aliquid faciunt mali, gaudent; quando aliquid mali patiuntur, blasphemant; insuper positi in tribulatione et flagello, dicunt de corde distorto, Deus, quid tibi feci? uere quia nichil Deo fecerunt; omnia enim sibi fecerunt. Et spiritum rectum innoua in uisceribus meis.

16. [uers. 13.] Ne proiicias me a facie tua. Auerte  faciem tuam a peccatis meis: et ne proiicias me a facie tua. Cuius faciem timet, ipsius faciem inuocat. Ne proiicias me a facie tua: et spiritum sanctum tuum ne auferas a me. Est enim spiritus sanctus in confitente. Iam ad donum Spiritus sancti pertinet, quia tibi displicet quod fecisti. Immundo spiritui peccata placent, sancto displicent. Quamuis ergo adhuc ueniam depreceris, tamen ex alia parte quia tibi displicet malum quod commisisti, Deo coniungeris: hoc enim et tibi displicet, quod et illi. Iam duo estis ad expugnandam febrem tuam, tu et medicus. Quia ergo non potest esse confessio peccati et punitio peccati in homine a seipso; cum quisque sibi irascitur et sibi displicet, sine dono Spiritus sancti non est. Nec ait, spiritum sanctum tuum da mihi, sed, ne auferas a me. Et spiritum sanctum tuum ne auferas a me.

17. [uers. 14.] Redde mihi exsultationem salutaris tui. Redde quam habebam, quam peccando amiseram: Redde mihi exsultationem salutaris tui: utique Christi tui. Quis enim sine illo sanari potuit? Quia et antequam de Maria nasceretur, in principio erat uerbum, et uerbum erat apud Deum, et Deus erat uerbum : et ita a sanctis Patribus dispensatio suscepte carnis futura credebatur, sicut a nobis facta creditur. Tempora uariata sunt, non fides. Redde mihi exsultationem salutaris tui: et spiritu principali confirma me. Nonnulli intellexerunt hic Trinitatem in Deo ipsum Deum, excepta dispensatione carnis: quoniam scriptum est, Deus spiritus est . Quod enim non est corpus, et tamen est, uidetur restare ut spiritus sit. Intelligunt ergo hic nonnulli Trinitatem dictam  ; in spiritu recto Filium, in spiritu sancto Spiritum sanctum, in spiritu principali Patrem. Siue ergo hoc ita sit, siue spiritum rectum ipsius hominis accipi uoluit, dicens, Spiritum rectum innoua in uisceribus meis, quem curuaui et distorsi peccando, ut iam Spiritus sanctus ipse sit spiritus principalis, quem et auferri a se noluit, et eo se uoluit confirmari; non est heretica quelibet sententia.

18. [uers. 15.] Sed uidete quid adiungat: Spiritu, inquit, principali confirma me. In quo confirma? Quia ignouisti mihi, quia securus sum non mihi imputari quod donasti, ex hoc factus securus, atque ista gratia confirmatus, non ero ingratus. Quid enim faciam? Doceam iniquos uias tuas. Doceam iniquos ex iniquo [1 1Kb] ; id est, qui fuerim et ego iniquus, iam non iniquus, non a me ablato Spiritu sancto, et spiritu principali confirmatus, doceam iniquos uias tuas. Quas uias iniquos docebis? Et impii ad te conuertentur. Si peccatum Dauid impietati deputatur, non de se desperent impii, quia pepercit Deus impio; sed si ad eum conuertantur, si uias ipsius discant: si autem impietati non deputatur factum Dauid, sed illa proprie impietas  dicitur apostare a Deo, unum Deum non colere, aut nunquam coluisse, aut quem colebat dimisisse, ad cumulum ualet quod ait, Et impii ad te conuertentur. Ita plenus es adipe misericordie, ut ad te conuersis, non solum quibuslibet peccatoribus, sed etiam impiis non sit desperandum. Et impii ad te conuertentur. Utquid? Ut credentes in eum qui iustificat impium, deputetur fides eorum ad iustitiam .

19. [uers. 16.] Erue me de sanguinibus Deus, Deus salutis mee. Expressit latinus interpres uerbo minus latino proprietatem tamen ex greco. Nam omnes nouimus latine non dici sanguines, nec sanguina; tamen quia ita grecus posuit plurali numero, non sine causa, nisi quia hoc inuenit in prima lingua hebrea, maluit pius [1 1Kb] interpres minus latine aliquid dicere, quam minus proprie. Quare ergo pluraliter dixit: de sanguinibus? In multis sanguinibus, tanquam in origine carnis peccati, multa peccata intelligi uoluit. Ad ipsa peccata respiciens Apostolus, que ueniunt de corruptione carnis et sanguinis, ait: Caro et sanguis regnum Dei non possidebunt. Nam utique secundum fidem ueram eiusdem apostoli, caro ista resurget, et ipsa merebitur incorruptionem, dicente ipso: Oportet corruptibile hoc induere incorruptionem, et mortale hoc induere immortalitatem . Quia ergo corruptio ista de peccato est, ipsius nomine appellantur peccata: quemadmodum dicitur lingua et illud frustum carnis et membrum quod in ore mouetur, cum uerba distinguimus, et lingua quod per linguam fit, sicut dicimus aliam linguam grecam, aliam latinam: non enim caro diuersa est, sed sonus. Quomodo ergo dicitur lingua, locutio que fit per linguam: sic dicitur et sanguis, iniquitas que fit per sanguinem. Attendens ergo multas iniquitates suas, et illud superius, Et omnes iniquitates meas dele; et eas tribuens corruptioni carnis et sanguinis, Libera me, inquit, de sanguinibus: hoc est, Libera me ab iniquitatibus, munda me ab omni corruptione. Incorruptionem enim desiderat qui dicit, Libera me de sanguinibus: quia caro et sanguis regnum Dei non possidebunt, neque corruptio incorruptionem. Erue me de sanguinibus Deus, Deus salutis mee. Ostendit quia cum fuerit salus perfecta in isto corpore, corruptio in eo non erit, que intelligitur nomine carnis et sanguinis: ipsa est enim perfecta sanitas corporis. Nam modo quomodo sanum est quod labitur, quod indiget, quod habet perpetuam quamdam egritudinem famis et sitis? Hec tunc non erunt: quia esca uentri, et uenter escis . Deus autem et hunc et has euacuabit, Erit forma corporis perfecta ex Deo, absorpta morte in uictoriam , nulla subrepente defectione, nullis mutata etatibus, nullo labore lassata ut [2 1Kb] cibo fulciatur, et aliqua esca reficiatur. Sed non erimus sine esca et potu: ipse erit cibus noster Deus et potus noster. Solus ille cibus reficit nec deficit. Libera me de sanguinibus Deus, Deus salutis mee. Modo enim  iam in ipsa salute sumus. Audi Apostolum: Spe enim salui facti sumus. Et uide quia de ipsa salute corporis dicebat: In nobismetipsis, inquit, ingemiscimus, adoptionem exspectantes, redemptionem corporis nostri. Spe enim salui facti sumus. Spes autem que uidetur, non est spes: quod enim uidet quis, quid sperat? Si autem quod non uidemus speramus, per patientiam exspectamus . Qui perseuerauerit usque in finem, ipsa est illa patientia: hic saluus erit , ipsa est salus quam nondum habemus, sed habituri sumus. Nondum est res, sed certa spes. Et exsultabit lingua mea iustitiam tuam.

20. [uers. 17.] Domine, labia mea aperies, et os meum annuntiabit laudem tuam. Laudem tuam, quia [1 1Kb] creatus sum; laudem tuam, quia peccans non derelictus sum; laudem tuam, quia ut confiterer admonitus sum; laudem tuam, quia ut securus essem mundatus sum. Labia mea aperies, et os meum annuntiabit laudem tuam.

21. [uers. 18, 19.] Quoniam si uoluisses sacrificium, dedissem utique. In illo tempore erat Dauid, quando sacrificia uictimarum animalium offerebantur Deo, et uidebat hec futura tempora. Nonne in his uocibus nos agnoscimus? Erant illa sacrificia figurata, prenuntiantia unum salutare sacrificium. Nec nos dimissi sine sacrificio sumus, quod Deo offeramus. Audi enim quid dicat curam gerens pro peccato suo, et ignosci sibi uolens malum quod fecit: Si uoluisses, inquit, sacrificium, dedissem utique. Holocaustis non delectaberis. Nihil ergo offeremus? sic ueniemus ad Deum? Et unde illum placabimus? Offer; sane in te habes quod offeras. Noli extrinsecus thura comparare, sed dic: In me sunt, Deus, uota tua, que reddam laudis tibi . Noli extrinsecus pecus quod mactes inquirere, habes in te quod occidas. Sacrificium Deo spiritus contribulatus: cor contritum et humiliatum Deus non spernit. Prorsus spernit taurum, hircum, arietem: iam non est tempus ut hec offerantur. Oblata sunt cum aliquid indicarent, cum aliquid promitterent; uenientibus rebus promissis, promissiones ablate sunt. Cor contritum et humiliatum Deus non spernit. Nostis quia excelsus est Deus: si te excelsum feceris, longinquabit a te; si te humiliaueris, propinquabit ad te.

22. [uers. 20.] uidete quis iste sit: unus uidebatur deprecari Dauid, uidete hic imaginem nostram et typum Ecclesie. Benigne fac, Domine, in bona uoluntate tua Sion. Huic Sion benigne fac. Que est Sion? Ciuitas sancta. Que est ciuitas sancta? Que abscondi non potest super montem constituta . Sion in speculatione quia aliquid spectat quod sperat. Interpretatur enim Sion Speculatio, et Ierusalem uisio pacis. Agnoscitis ergo uos in Sion et in Ierusalem, si certi expectatis spem futuram, et si pacem habetis cum Deo. Et edificentur muri Ierusalem. Benigne fac, Domine, in bona uoluntate tua Sion, et edificentur muri Ierusalem: Non sibi enim tribuat Sion aliqua merita sua: tu cum illa fac benigne. Aedificentur muri Ierusalem:  munimenta construantur immortalitatis nostre, in fide, et spe, et caritate.

23. [uers. 21.] Tunc acceptabis sacrificium iustitie: modo autem sacrificium pro iniquitate, spiritum contribulatum et cor humiliatum; tunc sacrificium iustitie laudes solas. Beati enim qui habitant in domo tua, in secula seculorum laudabunt te : hoc est enim sacrificium iustitie. Oblationes et holocaustomata. Que sunt holocaustomata? Totum igne consumptum. Quando totum pecus imponebatur are igne consumendum, holocaustum dicebatur. Totos nos diuinus ignis absumat, et feruor ille totos arripiat. Quis feruor? Nec est qui se abscondat a calore eius . Quis feruor? De quo dicit Apostolus, Spiritu feruentes . Non tantum anima nostra absumatur ab illo diuino igne sapientie, sed et corpus nostrum, ut mereatur ibi immortalitatem [1 1Kb] ; sic leuetur holocaustum, ut absorbeatur mors in uictoriam . Oblationes et holocaustomata. Tunc imponent super altare tuum uitulos. Unde uitulos? Quid ibi eliget? Innocentiam noue etatis, an libera colla a iugo legis?

24. Psalmus in nomine Christi, etsi forte non ut uolumus, uerumtamen ut potuimus, terminatus est. Restat paucis alloqui uos, fratres, propter multa mala inter que uiuimus. Neque enim uiuentes in rebus humanis, migrare possumus a rebus humanis. Cum tolerantia uiuendum est nobis inter malos: quia cum mali essemus, cum tolerantia uixerunt boni inter nos. Non obliuiscentes quid fuerimus, non desperabimus de his qui nunc sunt quod fuimus. uerumtamen, karissimi, in tanta morum diuersitate et tam detestabili corruptela, regite domos uestras, regite filios uestros, regite familias uestras [2 1Kb] . Quomodo ad nos pertinet in Ecclesia loqui uobis, sic ad uos pertinet in domibus uestris agere, ut bonam rationem reddatis de his qui uobis sunt subditi. Amat Deus disciplinam. Peruersa autem et falsa innocentia est, habenas laxare peccatis. ualde inutiliter, ualde perniciose sentit filius patris lenitatem, ut postea Dei sentiat seueritatem: et hoc non solus, sed cum dissoluto patre suo. Quid enim? Si ipse non peccat, et non facit quod filius eius, ideo non debet ab ipsa nequitia filium prohibere? An forte ut uideatur filio eius quia et pater talia faceret, nisi senuisset? Peccatum quod tibi non displicet in filio tuo, delectat te; sed etas deseruit, non cupiditas. Maxime, fratres mei, filios uestros fideles attendite, quos fidedixistis [3 1Kb] ut baptizarentur. Sed forte negligit malus filius uel monita patris, uel obiurgationem, uel seueritatem: tu imple personam tuam; Deus de illo exigit suam.



IN PSALMUM LI ENARRATIO. SERMO AD POPULUM.

1. Psalmus breuis est, de quo loquendum suscepimus  Charitati uestre: sed titulum habet aliquantulum negotiosum. Patienter ergo sustinete nos, donec illum enodemus, ut possumus, quantum adiuuerit Dominus. Neque enim passim pretereunda sunt hec; quandoquidem placuit fratribus, non tantum aure et corde, sed et stylo excipienda que dicimus: ut non auditorem tantum, sed et lectorem etiam cogitare debeamus. Nata est quidem occasio psalmo huic ex re quadam gesta, quam uobis etiam fecimus recitari de libro Regnorum. Saül enim rex non ad permanendum electus a Domino, sed secundum populi cor durum et malum datus ad eorum correptionem, non ad utilitatem , secundum illam sententiam sanctarum Scripturarum, que ait de Deo, Qui regnare facit hominem hypocritam, propter peruersitatem populi : cum ergo talis esset Saül, persequebatur Dauid , in quo Deus prefigurabat regnum salutis eterne, et quem Deus elegerat permansurum in semine suo; quandoquidem futurus erat rex noster, rex seculorum cum quo regnaturi sumus in eternum, ex semine ipsius Dauid secundum carnem . Cum ergo Dauid Deus elegisset, et preelegisset, et predestinasset ad regnum, noluit et ipsum Dauid ante regnum tenere, quam primo a persequentibus liberaret; ut etiam in hoc ipso figuraret nos, id est corpus eius, cuius corporis caput Christus . Porro enim si ipsum caput nostrum sine primo peracto labore in terra, in celo regnare noluit, neque leuare sursum corpus quod deorsum accepit, nisi per tribulationis uiam; quid audent membra sperare, capite suo magis se posse esse felicia? Si patremfamilias Beelzebub uocauerunt, quanto magis domesticos eius ? Non ergo speremus molliorem [1 1Kb] uiam: qua precessit eamus, qua duxit sequamur. Si enim a uestigio eius aberrauimus, perimus. In hoc ergo Dauid quid prefigurabatur, uidetis: ergo et in Saül quid prefigurabatur, uidetis: regnum malum in Saül, regnum bonum in Dauid: mors in Saül, et uita in Dauid. Etenim nos non persequitur nisi mors, de qua in fine triumphabimus, dicentes: Ubi est, mors, contentio tua? ubi est, mors, aculeus tuus ? Quid est quod dico, non nos persequitur nisi mors? Quia nisi mortales essemus, non esset quod nobis faceret inimicus. Numquid enim Angelis quidquam facit? Ergo etiam ipsa mors, a qua maxime habemus persecutionem, cuius finitur in fine contentio cum resurrexerimus a mortuis, sicut finita est in capite nostro, sic finietur et in nobis, si iusti fuerimus inuenti. Nam mortuus ille mortis interfector fuit, et magis in illo mors mortua est, quam ipse in morte.

2. Denique etiam nomen ipsum si attendamus, non est sine mysterio. Nam Saül interpretatur Petitio, hoc est appetitio. Quid enim dubitare debemus nos nobis fecisse mortem istam? A peccato enim hominis nata  est mors. Merito ergo ipse sibi homo appetiuit mortem, et ideo petitio nomen est mortis. Nam sicut scriptum est, Deus mortem non fecit, nec letatur in perditione uiuorum. Creauit enim Deus ut essent omnia, et sanabiles fecit nationes orbis terrarum. Et unde mors tanquam quereres: Impii autem manibus, inquit, et uerbis accersierunt illam, et estimantes illam amicam defluxerunt . Ergo appetendo illam defluxerunt, et in mortem irruerunt, estimantes illam sibi esse amicam: quomodo estimauit populus amicum, et petiuit regem inimicum. Extorsit enim populus a Domino habere regem, et datus est Saül, tanquam dati essent illi in manus suas, qui manibus et uerbis accersierunt mortem, et figurata est in ipso Saüle ipsa mors. Ideo psalmus ille septimus decimus sic habet titulum: In die qua liberauit eum Dominus de manu omnium inimicorum eius, et de manu Saül. Dixit primo, omnes inimicos eius; et postea, de manu Saül: quia nouissima inimica destruetur mors . Quid est, Et de manu Saül? Quoniam exemit nos ab inferis et de manu mortis liberauit nos.

3. Cum ergo Saül persequeretur uirum sanctum Dauid, confugit Dauid ubi tutum putauit: transiens per sacerdotem quemdam Achimelech, accepit ab eo panes. Ubi figurauit etiam personam, non tantum regis, sed et sacerdotis: quia manducauit panes propositionis, quos, sicut dicit Dominus in Euangelio, non licebat manducare nisi solis sacerdotibus . Postea cepit eum querere Saül, et iratus est suis quod nemo eum sibi uellet prodere. Hoc modo lectum est in libro Regnorum. Erat autem ibi Dech quidam, quando uenerat ille ad Achimelech sacerdotem, princeps pastorum Saül, Idumeus. Qui cum adesset quando Saül irascebatur suis, quod nullus illi uellet prodere Dauid, prodidit ubi eum uidisset. Misit continuo Saül, exhibuit sacerdotem et omnes eius, et iussit occidi. Nemo ausus est hominum regis Saül, nec iubente rege, mittere manum in sacerdotes Domini: sed ille qui prodiderat, sicut Iudas, qui a proposito suo non recessit, et usque in finem perseuerauit de illa radice fructus ferre,  occidit Dech iste manu sua, iubente rege, sacerdotem et omnes eius: deinde debellata est ciuitas etiam sacerdotum . Inuenimus ergo Dech istum inimicum regi Dauid et sacerdoti Achimelech. Unus homo est Dech, sed genus hominum est Dech: sicut Dauid et corpus ipsum regis et sacerdotis, tanquam unus homo et due persone, sed tamen unum genus hominum. Proinde in isto tempore, et in isto seculo uideamus hec duo genera, ut pertineat ad utilitatem nostram, uel quod cantamus, uel quod cantari audimus. Modo uideamus Dech, modo uideamus corpus regis et sacerdotis, modo uideamus corpus hominum aduersus regem et sacerdotem.

4. Primo nomina ipsa attendite quam mystica sint. Dech interpretatur Motus: Idumeus interpretatur Terrenus. Iam uidete quale genus hominum significet Dech iste motus: non ergo perseuerans in eternum,  sed emigrandus. Terrenus: quid exspectatis de homine terreno aliquos fructus? Celestis [1 1Kb] homo erit in eternum. Est ergo regnum terrenum, ut breuiter dicam et cito insinuem, hodie in isto seculo, ubi est et regnum celeste. Peregrinos habet ciues suos utrumque regnum, regnum terrenum et regnum celeste, regnum eradicandum et regnum in eternum plantandum. Modo in hoc seculo ciues utriusque regni permixti sunt: corpus regni terreni, et corpus regni celestis commixtum est. Regnum celeste gemit inter ciues regni terreni, et aliquando  quodammodo regnum terrenum angariat ciues regni celorum, et regnum celeste angariat ciues regni terreni. Utrumque uobis de Scriptura Dei demonstrabimus. Daniel et tres pueri in Babylonia prepositi sunt negotiis regis : Ioseph in Aegypto secundus a rege positus est administrare rempublicam , de qua republica erat populus ille Dei liberandus: in ipsa republica angariam quodammodo faciebat Ioseph, sicut illi tres pueri, sicut Daniel. Manifestum est ergo quod usurparat sibi ad opera sua, id est ad opera regni sui, non ad facta sua mala, regnum terrenum ciues regni celorum. Quid et regnum celorum, quomodo usurpat in hoc seculo ad tempus ciues regni terreni? Nonne de his Apostolus dicit, quod non caste Euangelium annuntiabant, sed terrena desiderantes regnum celorum predicabant; sua querebant, et Christum annuntiabant? Et ut noueritis quod et ipsi ad opus regni celorum, tanquam mercenarii assumpti sunt, Apostolus gaudens de illis dicit: Sunt qui per inuidiam et contentionem Christum annuntiant non caste, existimantes tribulationem se suscitare uinculis meis. Quid enim dum omni modo siue per occasionem siue per ueritatem Christus annuntietur? Et in hoc gaudeo, sed et gaudebo . De talibus etiam Christus annuntiat, dicens: Pharisei et Scribe super cathedram Moysi sederunt. Que dicunt, facite; que autem faciunt, facere nolite: dicunt enim, et non faciunt . Que dicunt, pertinent ad Dauid; que autem faciunt, pertinent ad Dech. Per illos me audite, illos imitari nolite. Ista duo genera hominum sunt hodie in terra. De his duobus generibus hominum cantat psalmus iste.

5. [uers. 1, 2.] Habet autem Psalmi titulus: In finem intellectus Dauid, cum uenit Dech Idumeus, et nuntiauit Saül: uenit Dauid in domum Abimelech [2 1Kb] : cum legamus eum uenisse in domum Achimelech. Et fortasse quod non absurde sentimus propter similitudinem nominis, et unius syllabe differentiam, uel potius unius littere, uariati sunt tituli. In codicibus tamen Psalmorum cum inspiceremus, magis Abimelech quam Achimelech inuenimus. Et quoniam in alio loco habes euidentissimum psalmum, non dissimilitudinem nominis, sed prorsus diuersum nomen insinuantem; quandoquidem Dauid ante regem Achis, non ante  regem Abimelech immutauit faciem suam, et dimisit eum, et abiit: titulus autem Psalmi sic scriptus est, Quando immutauit uultum suum coram Abimelech : ipsa magis mutatio nominis in mysterium facit intentos, ne tanquam res historie persequaris, et sacrata [1 1Kb] uela contemnas. Discussum nomen in psalmo illo, quod est Abimelech, inuenitur interpretatum, Patris mei regnum. Quomodo autem patris sui regnum dimisit Dauid, et abiit, nisi quomodo Christus regnum Iudeorum dimisit, et ad Gentes transiuit? Hinc fortassis etiam propheticus spiritus adscribens titulum psalmo huic, uoluit ut non diceret Achimelech, sed Abimelech, quia quando uenit Dauid ad patris sui regnum, tunc est proditus; hoc est quando uenit Dominus noster iehsu Christus ad regnum Iudeorum institutum a Patre suo, de quo dicit, Auferetur a uobis regnum Dei, et dabitur genti facienti fructus eius et iustitiam , tunc est proditus morti, quam significat Saül. Non est autem occisus  , sicut nec Isaac, cum et ipse passionem Domini figuraret; nec tamen sine sanguine figura transacta est, uel ibi illius arietis , uel hic Achimelech sacerdotis. Neque enim occidi oportuit eos, quos tunc resurgere non oportebat: sed eorum uitam a mortis periculo, uerumtamen effuso sanguine, liberans iehsu resurrectionem potius significabat, que hoc modo in illis figurabatur, quia uero Domino seruabatur. Plura hinc dici [2 1Kb] possent, si illarum rerum gestarum in hoc sermone suscepissemus tractanda mysteria.

6. Nunc iam audiamus ista duo genera hominum, quandoquidem de titulo isto, etsi operosius et fortasse loquacius, tamen ut Dominus concessit, exitum est. Duo genera hominum attendite: unum laborantium, alterum eorum inter quos laboratur; unum de terra, alterum de celo cogitantium; unum in profundum cor mittentium, alterum cor Angelis coniungentium; unum sperantium de terrenis quibus pollet hic mundus, alterum presumentium de celestibus que promisit non mendax Deus [3 1Kb] . Sed mixta sunt ista genera hominum. Inuenimus modo ciuem Ierusalem, ciuem regni celorum administrare aliquid in terra; ut puta, purpuram gerit [4 1Kb] , magistratus est, edilis est, proconsul est, imperator est, rempublicam gerit terrenam: sed cor sursum habet, si christianus est, si fidelis est, si pius est, si contemnens in quibus est, et sperat in quo nondum est. De quo genere fuit illa sancta mulier Esther, que cum esset  uxor regis, uentum est ad periculum deprecandi pro ciuibus suis; et cum oraret coram Deo, ubi mentiri non posset, in oratione sua dixit, ita sibi fuisse illa ornamenta regalia sicut pannum menstruate . Non ergo desperemus de ciuibus regni celorum, quando eos uidemus aliqua gerere Babylonie negotia, aliquid terrenum in republica terrena: nec rursus continuo gratulemur omnibus hominibus quos uidemus agere negotia celestia; quia et filii pestilentia sedent aliquando in cathedra Moysi, de quibus dicitur, Que dicunt facite; que autem faciunt, facere nolite: dicunt enim, et non faciunt. Illi in terrenis rebus leuant cor in celum, isti in celestibus uerbis trahunt cor in terra. ueniet autem tempus uentilabri, quando utrumque diligentissime discernatur, ne granum aliquod transeat in aceruum palee comburendum, ne una stipula transeat ad massam in horreo recondendam . Quamdiu ergo nunc permixtum est, audiamus hinc uocem nostram, id est ciuium regni celorum ; et coniungamus nos huic uoci, et aure, et lingua, et corde, et opere. Quod si fecerimus, nos hic loquimur in his que audimus. Dicatur ergo primo de corpore malo regni terreni.

7. [uers. 3.] Quid gloriatur in malitia qui potens est? Attendite, fratres mei, gloriam malignitatis, gloriam hominum malorum. Que est gloria? Quid gloriatur in malitia qui potens est? id est, qui in malitia potens est, quid gloriatur? Opus est potentem esse, sed in bonitate, non in malitia. Aliquid magnum est gloriari in malitia? Aedificare domum paucorum est, destruere quiuis ignarus potest. Seminare frumenta, excolere segetem, exspectare donec maturescat, et in eius fructu in quo laborauit gaudere, paucorum est: una scintilla omnem segetem incendere quiuis potest. Suscipere infantem, natum nutrire, educare, ad iuuenilem etatem perducere, magnum officium est: occidere illum uno puncto temporis quiuis potest. Ergo ea que ad destructionem fiunt, facillime fiunt. Qui gloriatur, in Domino glorietur : qui gloriatur, in bonitate glorietur. Gloriaris, quia potens es in malo. Quid facturus es, o potens, quid facturus es, multum te iactans? Occisurus es hominem: hoc et scorpius, hoc et una febris, hoc et fungus malus. Hucne redacta est omnis potentia tua, ut malo fungo cequetur? Hoc ergo faciunt boni ciues Ierusalem, qui non in malitia, sed in bonitate gloriantur: primo ut non in se, sed in Domino glorientur; deinde ut ea que ad edificationem faciunt, studiose faciant, et talia faciant que ualeant ad permanendum; que autem faciunt ad destructionem, faciant propter disciplinam proficientium, non propter oppressionem innocentium. Huic ergo potentie comparatum corpus illud terrenum, quare non audiat ex his uerbis, Quid gloriatur in malitïa qui potens est?

8. [uers. 4.] In iniquitate tota die iniustitiam cogitauit lingua tua. In iniquitate tota die, id est toto tempore,  sine lassitudine, sine interuallo, sine pausatione. Et quando non facis, cogitas; ut quando aliquid mali abest a manibus, a corde non absit: aut facis malum, aut dum non potes facere, dicis malum, hoc est, maledicis: aut quando nec hoc potes, uis et cogitas malum. Tota die ergo, id est sine intermissione. Exspectamus huic homini penam. Parua sibi pena est? Minaris ei: tu eum ei minaris, quo cum uis mittere in malum? Dimitte illum in se. Ut multum seuias, subiecturus [1 1Kb] es bestiis: in seipsum peior est bestiis. Bestia enim lacerare corpus eius potest: ipse cor suum sanum relinquere non potest. Interius in se ipse seuit, et tu exterius plagas inquiris? Imo ora Deum pro illo, ut liberetur a se. uerumtamen in hoc psalmo, fratres mei, non oratio est pro malis, aut contra malos, sed prophetia quid sit euenturum malis. Non itaque putetis ex maleuolentia Psalmum aliquid dicere: dicitur enim in spiritu prophetie.

9. Quid ergo sequitur? Tota potentia tua, et tota cogitatio iniquitatis tota die, et meditatio malignitatis in lingua tua sine intermissione, quid egit? quid fecit? Sicut nouacula acuta fecisti dolum. Ecce quid faciunt sanctis mali; capillos radunt. Quid est quod dixi? Si sint tales ciues Ierusalem qui audiant uocem Domini sui, regis sui dicentis, Nolite timere eos qui corpus occidunt, animam autem non possunt occidere ; qui audiant uocem, que modo ex Euangelio recitata est, Quid prodest homini si totum mundum lucretur, se autem ipsum detrimentum faciat , contemnunt omnia presentia bona, insuper et ipsam uitam. Et quid factura est nouacula Dech homini meditanti in hac terra regnum celorum; et futuro in regno celorum, habenti secum Deum, et permansuro cum Deo? quid est factura illa nouacula? Capillos rasura, caluum factura est. Et hoc ad Christum pertinet, qui in loco Caluarie crucifixus est. Facit et filium Core, quod interpretatur Caluitium. Nam isti capilli superflua rerum temporalium significant. Qui quidem capilli non superflue facti sunt a Deo in corpore hominum, sed ad aliquod ornamentum: tamen quia sine sensu preciduntur, illi qui herent corde in Domino, sic habent ista terrena tanquam capillos. Sed aliquando et aliquid boni de capillis operandum est, quando frangis panem esurienti, egenum sine lecto inducis in domum tuam, si uideris nudum, uestis : postremo etiam ipsi martyres imitantes Dominum, sanguinem pro Ecclesia fundentes, audientes uocem illam, Sicut Christus animam suam pro nobis posuit, sic et nos debemus pro fratribus animas ponere , quodammodo de capillis suis bene nobis fecerunt, id est de his rebus quas potest amputare uel radere illa nouacula. Quia ergo et de ipsis capillis boni aliquid fieri potest significauit et illa mulier peccatrix, que cum fleuisset super pedes Domini, capillis suis tersit, quos lacrymis rigauit . Quid significans? Quia cum misertus fueris alicuius, debes et  subuenire, si potes. Cum enim misereris, tanquam lacrymas fundis: cum subuenis, capillis tergis. Et si hoc cuicumque, quanto magis pedibus Domini? Qui sunt pedes Domini? Euangeliste sancti, de quibus dictum est, Quam speciosi sunt pedes eorum qui annuntiant pacem, qui annuntiant bona ! Ergo acuat sicut nouaculam linguam suam Dech; acuat dolum quantum potest: ablaturus est superflua temporalia; numquid necessaria sempiterna?

10. [uers. 5.] Dilexisti malitiam super benignitatem. Ante te erat benignitas, ipsam diligeres. Non enim aliquid eras erogaturus, aut quod diligeres de longinqua nauigatione allaturus eras. Benignitas ante te, iniquitas ante te: compara, et elige. Sed forte habes oculum quo uideas malignitatem, et non habes oculum quo uideas benignitatem. ue iniquo cordi! Quod peius est, auertit se ne uideat quod uidere potest. Quid enim de talibus alio loco dictum est? Noluit intelligere ut bene ageret. Non enim dictum est, non potuit; sed noluit, inquit, intelligere ut bene ageret, clausit oculos a luce presenti. Et quid sequitur? Iniquitatem meditatus est in cubili suo , hoc est in interiore secreto cordis sui. Tale quid obiicitur huic Dech Idumeo, maligno corpori, mortui terreno, non permanenti, non celesti. Dilexisti malitiam super benignitatem. Nam uis nosse quam uideat malus utrumque, et illud potius eligat, hinc se auertat? Quare clamat quando inique aliquid patitur? Quare tunc exaggerat quantum potest iniquitatem, et laudat benignitatem, reprehendens eum qui in illo operatus est malignitatem super benignitatem? Sit ergo regula sibi ad uiuendum: de seipso iudicabitur. Porro si faciat quod scriptum est, Diliges proximum tuum tanquam teipsum ; et, Que uultis ut faciant uobis homines bona, hec et uos facite illis ; apud se habet unde nouerit, quia quod in se non uult fieri, non debet facere alteri . Dilexisti malitiam super benignitatem. Inique, inordinate, peruerse uis leuare aquam super oleum; demergetur aqua, oleum supereminebit. Ponere uis sub tenebris lucem; fugabuntur tenebre, lux manebit. Super celum terram uis collocare; pondere suo cadet terra in locum suum. Tu ergo mergeris diligendo malitiam super benignitatem. Nam nunquam benignitatem malitia superabit. Dilexisti malitiam super benignitatem: iniquitatem magis quam loqui equitatem. Ante te est equitas, ante te est iniquitas: unam linguam habes, quo uis eam uertis; quare ergo potius ad iniquitatem, et non ad equitatem? Cibos amaritudinis non das uentri tuo, et cibos iniquitatis das lingue tue maligne? Sicut eligis quo uescaris, sic elige quod loquaris. Preponis ergo iniquitatem equitati, et preponis malitiam benignitati: tu quidem preponis, sed supra esse quid potest nisi benignitas et equitas? Sed tu imponendo te quodammodo super ea que necesse est ut deorsum eant, non illa facies esse supra bona, sed tu cum eis mergeris in mala.

11. [uers. 6.] Propter hoc sequitur in Psalmo, Dilexisti omnia uerba submersionis. Eripe ergo te, si potes, a  submersione. Naufragium fugis, et plumbum amplecteris! Si non uis mergi, tabulam apprehende, ligno portare, crux te perducat. Nunc uero quia Dech es Idumeus, motus et terrenus, quid facis? Dilexisti omnia uerba submersionis, linguam dolosam. Hec precessit, uerba submersionis secuta sunt linguam dolosam [1 1Kb] . Quid est lingua dolosa? Ministra fallacie est lingua dolosa, aliud in corde gestantium, aliud ore promentium. Sed in his subuersio, in his submersio.

12. [uers. 7.] Propterea Deus destruet te in finem: etsi nunc uideris uirere tanquam fenum in agro ante estum solis. Omnis enim caro fenum, et claritas hominis ut flos feni: fenum aruit, et flos decidit; uerbum autem Domini manet in eternum . Ecce quo te teneas, ad quod manet in eternum. Nam ad fenum et ad florem feni si te tenueris, quoniam fenum arescet, et flos decidet, destruet te Deus in finem: etsi non modo, certe in finem destruet, quando illud uentilabrum uenerit, et aceruus palee a massa separatus fuerit. Nonne massa in horrea, et palea in ignem ? Nonne totus iste Dech ad sinistram stabit, quando dicturus est Dominus, Ite in ignem eternum qui paratus est diabolo et angelis eius ? Destruet ergo te Deus in finem: euellet te, et emigrabit te de tabernaculo tuo. Modo ergo Dech iste Idumeus est in tabernaculo: sed seruus non manet in domo in eternum . Operatur et iste aliquid boni, etsi non factis suis, saltem uerbis Dei, ut in Ecclesia quando sua querit , saltem que Christi sunt dicat. Sed emigrabit te de tabernaculo tuo. Amen dico uobis, perceperunt mercedem suam . Et radicem tuam de terra uiuentium. Ergo in terra uiuentium nos debemus habere radicem. Radix nostra ibi sit. In occulto est radix: fructus uideri possunt, radix uideri non potest. Radix nostra caritas nostra, fructus nostri opera nostra: opus est ut opera tua de caritate procedant, tunc est radix tua in terra uiuentium. Inde eradicabitur iste Dech, nec omnino poterit ibi permanere, quia nec altius ibi fixit radicem: sed quomodo illa semina in petra, etsi radicem eiiciant, tamen quia humorem non habent, sole orto continuo arescunt . At uero illi qui altius figunt radicem, quid audiunt ab Apostolo? Flecto genua mea pro uobis ad Patrem Domini nostri Iesu Christi, ut sitis in caritate radicati et fundati. Et quia ibi iam radix, Ut possitis, inquit, comprehendere que sit altitudo, latitudo, longitudo et profundum; scire etiam supereminentem scientiam caritatis Christi, ut impleamini in omnem plenitudinem Dei . Talibus fructibus digna est tanta radix, tam simplex, tam germinans, in germina tam alte fundata [2 1Kb] . At uero huius radix eradicatur de terra uiuentium.

13. [uers. 8.] Et uidebunt iusti, et timebunt, et super eum ridebunt. Quando timebunt? quando ridebunt?  Intelligamus ergo et discernamus duo ista tempora satis utiliter timendi et ridendi. Quamdiu enim sumus in hoc seculo, nondum est ridendum, ne postea ploremus. Legimus quid seruetur in finem huic Dech; legimus, et quia intelligimus et credimus, uidemus, sed timemus. Hoc ergo dictum est, uidebunt iusti, et timebunt. Quamdiu uidemus quid euenturum sit in finem malis, quare timemus? Quia dixit Apostolus, In timore et tremore uestram ipsorum operamini salutem : quia dictum est in psalmo, Seruite Domino in timore, et exsultate ei cum tremore . Quare, cum timore? Quapropter qui se putat stare, uideat ne cadat . Quare, cum tremore? Quia dicit alibi: Fratres, si preoccupatus fuerit homo in aliquo delicto, uos qui spirituales estis, instruite huiusmodi in spiritu lenitatis, intendens teipsum ne et tu tenteris . Ergo iusti qui sunt modo, qui uiuunt ex fide, sic uident istum Dech quid illi euenturum sit, ut tamen timeant et sibi: quid enim sunt hodie, sciunt; quid cras futuri sint, nesciunt. Modo ergo uidebunt iusti, et timebunt. Quando autem ridebunt? Quando transierit iniquitas, quando transuolauerit, sicut iam ex magna parte transuolauit tempus incertum, quando fugate fuerint tenebre huius seculi, in quibus modo non ambulamus nisi ad lucernam Scripturarum, et ideo timemus tanquam in nocte. Ambulamus enim ad prophetiam, de qua dicit apostolus Petrus: Habemus certiorem prophetiticum sermonem, cui bene facitis intendentes, sicut lucerne lucenti in obscuro loco, donec dies lucescat, et lucifer oriatur in cordibus uestris . Quamdiu ergo ad lucernam ambulamus, necesse est ut cum timore uiuamus. Cum autem uenerit dies noster, id est manifestatio Christi, de qua idem dicit Apostolus, Cum Christus apparuerit uita uestra, tunc et uos apparebitis cum ipso in gloria ; tunc iusti ridebunt istum Dech. Non est enim iam subueniendi locus: non quomodo nunc, quando uides hominem iniuste uiuentem, uis cum illo laborare ut corrigas; quia qui iniustus est, conuersus poterit iustus esse, quomodo et iustus auersus potest iniustus esse. Itaque nec de te presumas, nec de illo desperes; et da operam quantum potes, si benignus es, si non diligis malitiam super benignitatem, ut ambulantem hominem in uia mala et errantem corrigas ad uiam bonam. Tunc uero cum uenerit iudicii tempus, correctionis locus non erit, sed tantum damnationis: et erit ibi penitentia, sed infructuosa, quia sera. uis ut sit frutuosa? Non sit sera: hodie te corrige. Reus es, ille iudex est: corrige reatum, et gaudebis ad iudicem. Hodie enim hortatur te, ne iudicet te; et qui iudex tuus futurus est, ipse est hodie aduocatus tuus. Tunc ergo, fratres, restat ridendi tempus. Nam ipsam irrisionem iniquorum que futura est iustis, significauit liber ille Sapientie. In suis enim, in quorum animas transfert se sapientia [1 1Kb] , factura est quod dixit: Increpabam, et non exaudiebatis; loquebar, et meis sermonibus non intendebatis;  et ego uestre perditioni superridebo . Hoc fiet tunc a iustis in istum Dech. Modo autem uideamus et timeamus, ne hoc simus quod in eum dicimus: et si hoc eramus, hoc esse desinamus, ut modo timentes, postea rideamus.

14. [uers. 9.] Quid autem tunc dicent qui ridebunt? Et super eum ridebunt, et dicent: Ecce homo qui non posuit Deum adiutorem suum. uidete corpus terrenum. Quantum habebis, tantus eris. Prouerbium auarorum, rapacium, innocentes opprimentium, res alienas inuadentium, commendata negantium. Quale hoc prouerbium? Quantum habebis, tantus eris; id est, quantum habueris pecunie, quantum acquisieris, tanto plus poteris. Ecce homo qui non posuit Deum adiutorem suum, sed sperauit in multitudine diuitiarum suarum. Non dicat pauper forte malus: Ego non sum de hoc corpore. Audiuit enim Prophetam dicentem, Sperauit in multitudine diuitiarum suarum: continuo si pauper est, attendit pannos suos, respexit iuxta se forte diuitem in populo Dei orantius uestitum, et ait in corde suo, De isto dicit, numquid de me? Noli inde te excipere, noli separare, nisi uideris et timueris, ut postea rideas. Nam quid tibi prodest, si eges facultate et ardes cupiditate? Quando Dominus noster iehsu Christus abeunti a se illi diuiti contristato dixerat, uade, uende omnia que habes, et da pauperibus, et habebis thesaurum in celo: et ueni, sequere me, et magnam desperationem diuitibus prenuntiarat, ut diceret facilius posse camelum transire per foramen acus, quam diuitem intrare in regnum celorum; nonne continuo discipuli contristati sunt, dicentes apud seipsos: Quisnam poterit saluari ? Ergo quando dicebant, Quisnam poterit saluari? diuites paucos attendebant; latebat eos tanta pauperum multitudo? Non sibi poterant dicere: Si difficile est, imo impossibile ut intrent diuites in regnum celorum, sicut impossibile est ut intret camelus per foramen acus, omnes pauperes intrent in regnum celorum, diuites soli excludantur? Quot sunt enim diuites? At uero pauperum millia innumerabilia. Non enim tunicas inspecturi sumus in regno celorum; sed uestis cuiusque fulgor iustitie deputabitur: erunt ergo pauperes equales Angelis Dei; induti stolis immortalitatis, fulgebunt, sicut sol in regno Patris sui : quid nobis est de diuitibus paucis sollicitos esse aut laborare? Non hoc senserunt Apostoli: sed cum Dominus hoc dixisset, Facilius est camelum transire per foramen acus, quam diuitem intrare in regnum celorum: illi apud se direntes, Quisnam poterit saluari? quid attenderunt? Non facultates, sed cupiditates. uiderunt enim etiam ipsos pauperes, etsi non habentes pecuniam, tamen habere auaritiam. Et ut noueritis non pecuniam in diuite, sed auaritiam condemnari, aduertite quod dico: respicis illum diuitem stantem iuxta te; et forte in illo est pecunia et non est auaritia, in te non est pecunia et est auaritia. Pauper ulcerosus, erumnosus, linctus a canibus, non habens opem, non habens escam, non habens forte ipsam uestem, ablatus est ab Angelis in  sinum Abrahe . Eia tu pauper gaudes modo, numquidnam tibi et ulcera optanda sunt? Nonne patrimonium tuum sanitas est? Non est in hoc Lazaro meritum paupertatis, sed pietatis. Nam uides qui sublatus est, non uides quo sublatus est. Quis est sublatus ab Angelis? Pauper, erumnosus, ulcerosus. Quo sublatus est? In sinum Abrahe. Lege Scripturas, et inuenies diuitem Abraham . Ut noueris, quia non diuitie culpantur [1 1Kb] : habebat Abraham multum auri, argenti, pecorum, familie; diues erat, et in eius sinum Lazarus pauper sublatus est. In sinum diuitis pauper: an potius ambo Deo diuites, ambo a cupiditate pauperes?

15. Quid ergo in hoc Dech culpat Scriptura? Non dixit, Ecce homo qui fuit diues; sed, Ecce homo qui non posuit Deum adiutorem suum, sed sperauit in multitudine diuitiarum suarum. Non quia habuit diuitias, sed quia in ipsis sperauit, et in Deo non sperauit, ideo damnatur, ideo punitur, ideo mouetur de tabernaculo, tanquam motus ille terrenus, sicut puluis quem proiicit uentus a facie terre ; ideo exstirpatur radix eius de terra uiuentium. Numquid huic similes sunt diuites, de quibus Paulus apostolus loquitur: Precipe diuitibus huius mundi, non superbe sapere, sicut Dech; neque sperare in incerto diuitiarum, sicut ipse sperauit in multitudine diuitiarum suarum; sed in Deo uiuo, non quomodo iste qui non posuit Deum adiutorem suum? Denique illis quid precepit? Diuites sint in operibus bonis; facile tribuant, communicent . Et quid, si facile tribuerint, si communicauerint non habenti? Intrabunt per foramen acus? Intrabunt plane: nam et pro illis iam ipse camelus intrauit. Ipse enim prior intrauit, quem sicut camelum nemo sarcina passionis oneraret, nisi se ipse in terram deponeret. Quia et ipse hoc dixit, Quod hominibus impossibile est, Deo facile est . Damnetur ergo iste Dech, timeant de illo modo iusti, rideant super eum postea iusti. Merito enim damnatur, qui non posuit Deum adiutorem suum, sicut tu: qui forte habes pecuniam; sed de Deo presumis, non de pecunia. Et sperauit in multitudine diuitiarum suarum: similis factus est illis qui cum dicerent, Beatus populus cui hec sunt, id est ista terrena, retulit continuo iste qui insultat huic Dech, Beatus populus cuius est Dominus Deus ipsius. Nam illa in quibus dixerunt beatum populum, enumerat Psalmus. Locuti sunt enim tanquam filii alieni, tanquam iste Dech Idumeus, id est terrenus: Os eorum locutum est uanitatem; dextera eorum, dextera iniquitatis. Quorum filii ipsorum sicut nouelle constabilite in iuuentute sua: filie eorum composite, et ornate sicut similitudo templi: cellaria eorum plena, eructantia ex hoc in hoc: oues eorum fecunde, multiplicantes in exitibus suis; boues eorum crassi: non est ruina sepis, nec exitus, neque clamor in plateis eorum . Quasi magnam felicitatem uidentur habere pacis terrene. Sed ille qui terrenus est, etiam motus est, id  est tanquam puluis quem proiicit uentus a facie terre. Denique quid in illis reprehenditur? Non quia ista habuerint; nam et boni habent ista: sed quid? Hoc intendite; ne passim diuites reprehendatis, et rursus ne de paupertate et de egestate presumatis. Si enim non est presumendum de diuitiis, quanto magis non est presumendum de paupertate, sed de Deo uiuo? In quo ergo isti notantur? Quia beatum dixerunt populum cui hec sunt. Ideo filii alieni, ideo os eorum locutum est uanitatem, et dextera eorum dextera iniquitatis. Tu autem quid? Beatus populus cuius est Dominus Deus ipsius.

16. [uers. 10.] Ergo isto damnato qui sperauit in multitudine diuitiarum suarum, et preualuit in uanitate sua: quid enim uanius eo qui putat plus ualere nummum quam Deum? Ergo isto damnato qui dixit beatum populum cui hec sunt: tu qui dicis, Beatus populos cuius est Dominus Deus ipsius, quid de te sentis? quid tibi speras? Ego autem, iam modo corpus illud audi; Ego autem sicut oliua fructifera in domo Dei. Non unus homo loquitur, sed oliua illa fructifera, unde amputati sunt superbi rami, et insertus humilis oleaster . Sicut oliua fructifera in domo Dei, speraui in misericordia Dei. Ille quid? In multitudine diuitiarum suarum: ideo radix eius euelletur de terra uiuentium. Ego autem quia sicut oliua fructifera in domo Dei, cuius radix nutritur, non eradicatur, speraui in misericordia Dei. Sed forte modo? Nam et hinc errant homines aliquando. Deum quidem colunt, et non sunt iam similes isti Dech: sed quamuis de Deo presumant, ad temporalia tamen; ut dicant sibi, Colo Deum meum, qui me facturus est diuitem in terra, qui mihi filios daturus est, qui mihi uxorem daturus est. Talia quidem non dat nisi Deus, sed non uult se propter talia diligi Deus. Ideo enim sepe ista dat et malis, ut aliud ab illo discant querere boni. Quomodo ergo tu dicis, Speraui in misericordia Dei? Forte ad temporalia adipiscenda? Imo in eternum, et in seculum seculi. Quod dixit in eternum, repetere uoluit adiiciendo in seculum seculi, ut confirmaret ibi repetendo, quam fundatus esset in dilectione regni celorum, et in spe eterne felicitatis.

17. [uers. 11.] Confitebor tibi in seculum quoniam fecisti. Quid fecisti? Dech damnasti, Dauid coronasti. Confitebor tibi in seculum quoniam fecisti. Magna confessio, quoniam fecisti. Quid fecisti, nisi hec ipsa que supra dicta sunt, ut tanquam oliua fructifera in domo Dei, sperarem in misericordia Dei, in eternum, et in seculum seculi? Tu fecisti: impius iustificare se non potest. Sed quis est qui iustificat? Credenti, inquit, in eum qui iustificat impium . Quid enim habes quod non accepisti? Si autem accepisti, quid gloriaris quasi non acceperis , quasi ex te habeas? Absit ut ego sic glorier, ait iste qui oppositus est contra Dech, qui tolerat Dech in terra, donec emigret ille de tabernaculo, et eradicetur de terra uiuentium. Non glorior quasi non acceperim, sed in Deo glorior. Et confitebor tibi quoniam fecisti, id est, quia tu fecisti, non ex meritis meis, sed ex misericordia  tua. Ego enim quid feci? Si recolas, prius fui blasphemus et persecutor et iniuriosus. Tu autem quid fecisti? Sed misericordiam consecutus sum, quia ignorans feci . Confitebor tibi in seculum quoniam fecisti.

18. Et exspectabo nomen tuum, quia iucundum es. Amarum est seculum, sed nomen tuum iucundum. Et si dulcia quedam sunt in seculo, sed cum amaritudine digeruntur. Preponitur nomen tuum, non solum magnitudine, sed etiam iucunditate [1 1Kb] . Narrauerunt etenim mihi iniusti delectationes suas, sed non sicut lex tua, Domine . Neque enim si nichil dulce esset martyribus, tantas tribulationum amaritudines equo animo sustinerent. Amaritudo eorum a quouis sentiebatur, dulcedinem eorum non facile quisquam gustare poterat. Nomen ergo Dei iucundum est amantibus Deum super omnes iucunditates. Exspectabo nomen tuum, quia iucundum est. Et cui probas quia iucundum est? Da mihi palatum cui iucundum est. Lauda mel quantum potes, exaggera dulcedinem eius quibus ualueris uerbis: homo nesciens quid sit mel, nisi gustauerit, quid dicas nescit. Ideo magis ad experimentum te inuitans psalmus, quid ait? Gustate, et uidete quoniam suauis est Dominus . Gustare non uis, et dicis, Iucundum est? Quid iucundum est? Si gustasti, in fructu tuo inueniatur, non in solis uocibus, tanquam tantummodo in foliis, ne maledicto Domini arescere tanquam illa ficulnea merearis . Gustate, inquit, et uidete quoniam suauis est Dominus. Gustate, et uidete: tunc uidebitis, si gustaueritis. Homini autem non gustanti, unde probas? Laudando iucunditatem nominis Dei, quantacumque dixeris, uerba sunt: aliud est gustus. uerba laudis eius audiunt et impii: non autem gustant quam iucundum est, nisi sancti. Proinde iste sentiens dulcedinem nominis Dei, et uolens explicare, et uolens ostendere, nec inueniens quibus: etenim sanctis non opus est ut ostendat, quia et ipsi gustant et norunt; impii autem sentire non possunt quod gustare nolunt: quid ergo facit de iucunditate nominis Dei? Tulit se continuo a turbis impiorum: Et exspectabo, inquit, nomen tuum, quia iucundum est in conspectu sanctorum tuorum. Iucundum est nomen tuum, sed non in conspectu impiorum: ego quam dulce sit scio, sed his qui gustarunt.



IN PSALMUM LII ENARRATIO. SERMO  .

1. [uers. 1.] Psalmum istum uobiscum tractandum, quantum Dominus suggerit, suscipimus. Iubet frater ut uelimus, et orat [2 1Kb] ut possimus. Si quid festinatione forte pretermisero, implebit in uobis qui et nobis dare dignatur quod dicere potuerimus. Titulus eius est: In finem pro Meleth, intellectus ipsi Dauid. Pro  Meleth, sicut in hebreorum interpretationibus nominum inuenimus, uidetur dicere, Pro parturiente siue dolente. Quis autem in hoc seculo parturiat et doleat agnoscunt fideles, quia inde sunt. Christus hic parturit, Christus hic dolet; caput est sursum, membra deorsum. Neque enim non parturiens et dolens diceret: Saule, Saule, quid me persequeris ? Quo persequente parturiebat, eum conuersum parturire fecit. Namque et ipse postea illuminatus est, et illis que persequebatur membris insertus, eadem caritate pregnans dicebat: Filioli mei, quos iterum parturio, donec Christus formetur in uobis . Pro membris igitur Christi, pro corpore eius quod est Ecclesia , pro uno ipso homine, id est pro ipsa unitate cuius caput sursum est, psalmus iste cantatur. Gemit autem, et parturit, et dolet iste homo. Quare, uel inter quos, nisi quia accepit et cognouit a capite suo, dicente: Abundabit iniquitas, et refrigescet caritas multorum? Si autem abundabit iniquitas, et refrigescet caritas multorum, quis remanebit qui parturiat? Sequitur: Qui perseuerauerit usque in finem, hic saluus erit . Unde esset magnum perseuerare, nisi inter molestias et tentationes et turbationes et scandala esset perseuerandum? Nemo enim iubetur bona tolerare. Sed pro isto quia dicitur, et quia pro isto cantatur, uideamus quid sit. Pro isto increpantur hic homines inter quos gemitur, inter quos doletur, et consolatio dolentis et parturientis in Psalmi fine depromitur et exprimitur. Qui sunt ergo inter quos parturimus et gemimus, si in corpore Christi sumus; si sub illo capite uiuimus, si in membris eius deputamur: qui sunt, audi.

2. Dixit imprudens in corde suo: Non est Deus. Tale genus est hominum, inter quos dolet et gemit corpus Christi. Si tale hoc hominum genus est, non multos parturimus: quantum uidetur occurrere cogitationibus nostris, perpauci sunt; et difficile est ut incurramus in hominem qui dicat in corde suo, Non est Deus : tamen sic pauci sunt, ut inter multos timendo hoc dicere, in corde suo dicant, quia ore dicere non audent. Non ergo multum est quod iubemur tolerare; uix inuenitur: rarum hominum genus est qui dicant in corde suo, Non est Deus. An uero alio intellectu discussum inuenitur esse in pluribus, quod in paucis et raris et pene in nullis esse putabamus? Prodeant in medium qui male uiuunt, inspiciamus facta flagitiosorum, facinorosorum sceleratorumque hominum, quorum magna turba est; qui fouent quotidie peccata sua, qui factis in consuetudinem uersis etiam uerecundiam perdiderunt: hec tanta hominum multitudo est, ut inter eos positum corpus Christi, uix audeat reprehendere quod non cogitur admittere, et pro magno sibi putet seruari integritatem innocentie, ne faciat quod culpare iam per consuetudinem, aut non audeat, aut si ausus fuerit, facilius erumpat reprehensio et reclamatio eorum qui male uiuunt, quam uox libera eorum qui bene uiuunt. Et isti tales sunt, ut dicant in corde suo: Non est Deus. Tales conuinco. Unde conuinco?  Facta sua Deo placere arbitrantur. Non ergo ait, Aliqui dicunt; sed, Dixit imprudens in corde suo: Non est Deus. Qui usque adeo credunt esse Deum, ut eidem Deo arbitrentur placere quod faciunt. Atqui si intelligas prudens quia imprudens dixit in corde suo, Non est Deus, si aduertas, si intelligas, si discutias: qui putat Deo placere facta mala, non eum putat Deum. Si enim Deus est, iustus est; si iustus est displicet, ei iniustitia, displicet iniquitas. Tu autem cum putas ei placere iniquitatem, negas Deum. Si enim Deus est cui displicet iniquitas, tibi autem non uidetur Deus cui displicet iniquitas, non est autem Deus nisi cui displicet iniquitas, cum dicis in corde tuo, Fauet Deus iniquitatibus meis, nichil aliud dicis quam, Non est Deus.

3. [uers. 2.] Referamus nos et ad illum intellectum qui et de ipso Christo Domino nostro, de ipso capite nostro occurrit. Ipse enim cum in forma serui appareret in terra, dixerunt qui eum crucifixerunt: Non est Deus. Quia Filius Dei erat, utique Deus erat. Sed illi qui corrupti sunt et abominabiles facti sunt, quid dixerunt? Non est Deus: occidamus eum, non est Deus. Habes uocem ipsorum in libro Sapientie: sed primo illos uide corruptos, ut possint dicere in corde suo, Non est Deus. Premisso enim uersu, Dixit imprudens in corde suo, Non est Deus, tanquam cause quererentur unde hoc possit dicere imprudens, subiecit: Corrupti sunt, et abominabiles facti sunt in iniquitatibus suis. Audi illos corruptos. Dixerunt enim apud se non recte cogitantes: cepit corruptio a mala fide, inde itur in turpes mores, inde in acerrimas iniquitates, gradus isti sunt. Quid enim apud se dixerunt cogitantes non recte? Exiguum et cum tedio est uita nostra. Ab hac mala fide sequitur illud quod et Apostolus dixit: Manducemus et bibamus, cras enim moriemur . Ibi autem latius luxuria ipsa describitur: Coronemus nos rosis, antequam marcescant; ubique relinquamus signa letitie nostre. Post illam descriptam latius luxuriam, quid sequitur? Occidamus pauperem iustum : hoc est ergo dicere, Non est Deus. Lenia uidebantur iam dudum loqui: Coronemus nos rosis, antequam marcescant. Quid delicatius, quid lenius? Sperares de hac lenitate cruces, gladios? Noli mirari, lenes sunt et radices spinarum; si quis eas contrectet, non pungitur: sed quo pungeris inde nascitur. Corrupti ergo isti et abominabiles facti sunt in iniquitatibus suis. Dixit imprudens in corde suo: Non est Deus. Si Filius Dei est, descendat de cruce . Ecce aperte dicere: Non est Deus.

4. Sed quomodo inter illos gemit corpus Christi? Gemuerunt inter illos Apostoli qui tunc fuerunt, et discipuli Christi: ad nos isti quid pertinent? quomodo inter hos nos parturimus? Adhuc sunt qui dicunt: Christus non est Deus. Hoc dicunt Pagani qui remanserunt; hoc ipsum dicunt ipsi Iudei, qui ad testimonium confusionis sue ubique diffusi sunt; hoc dicunt et heretici multi. Namque et Ariani dixerunt, Non est Deus: Eunomiani dixerunt, Non est Deus. Huc accedit, fratres, quia et illi de quibus paulo ante dixi,  qui male uiuunt, nichil aliud dicunt quam, Non est Deus. Cum enim dicimus eis Christum uenturum iudicem ad iudicium, quod dicunt Scripture que non fallunt: illi autem magis aurem prebentes serpenti suggerenti, Non morte morieris , quod dixerat in paradiso contra ueritatem Dei constituentis et dicentis, Morte morieris ; ita faciunt mala, ut dicant sibi: ueniet Christus, et dabit indulgentiam omnibus. Ita ergo mendax est ille qui dixit quia separabit iniquos ad sinistram, separabit iustos ad dexteram; iustis dicet, uenite, benedicti Patris mei, percipite regnum quod paratum est uobis ab origine mundi; iniquis dicet, Ite in ignem eternum qui paratus est diabolo et angelis eius . Quomodo ergo omnibus dabit indulgentiam? Quomodo neminem damnabit? Ergo mentitur. Hoc est dicere: Non est Deus. uide ergo ne forte tu mentiaris. Tu enim homo es, ille Deus: Deus enim uerax, omnis autem homo mendax . Sed quid de istis, o corpus Christi? Separa te interim corde et uita, nec imiteris, nec assuescas, nec annuas, nec approbes: magis autem et redargue. Quid enim attendis ad istos qui hec dicunt? Corrupti sunt, et abominabiles facti sunt in iniquitatibus suis: non est qui faciat bonum.

5. [uers. 3.] Dominus de celo prospexit super filios hominum, ut uideret si est intelligens aut requirens Deum. Quid est hoc, Corrupti sunt, et abominabiles facti sunt isti omnes qui dicunt: Non est Deus? Et quid? hoc latebat Deum, tales esse factos? aut uero nobis eorum interior cogitatio aperiretur, nisi ab illo diceretur? Si ergo nouerat, si sciebat, quid est hoc quod dictum est, quod de celo prospexit super filios hominum, ut uideret si est intelligens aut requirens Deum? Querentis enim uerba sunt, non scientis: Deus de celo prospexit super filios hominum, ut uideret si est intelligens aut requirens Deum. Et tanquam inueniret quod quesiuit inspiciendo, et de celo prospiciendo, dicit sententiam: Omnes declinauerunt, simul inutiles facti sunt: non est qui faciat bonum, non est usque ad unum. Due questiones oriuntur aliquantum difficiles. Si enim respicit de celo Deus, ut uideat si est intelligens aut requirens Deum; subintrat cogitatio imprudenti, quia non omnia nouit Deus. Hec una questio est: que est altera? Si non est qui faciat bonum, non est usque ad unum, quis est ille qui parturit inter malos? Illa ergo sic soluitur questio, quia plerumque ita loquitur Scriptura, ut quod dono Dei creatura facit, Deus facere dicatur: ut, uerbi gratia, cum misereris pauperis, quia dono Dei facis, Deus misereatur: cum cognoscis qui sis, quia illo allucente facis, si is es qui dicas, Tu illuminabis lucernam meam, Domine Deus meus, illuminabis tenebras meas ; quod eo donante et faciente cognoueris, ille cognoscit. Nam unde est, Tentat uos Dominus Deus uester ut sciat si diligatis illum ? Quid est, ut sciat? Ut dono suo scire uos faciat. Sic ergo et hic, Deus de celo prospexit super filios hominum, ut uideret si est intelligens aut requirens Deum.  Adsit ipse, et donet nobis ut quod cor nostrum fecit concipere, faciat et parere. Apostolus dicit: Nos autem non spiritum huius mundi accepimus, sed Spiritum qui ex Deo est, ut sciamus que a Deo donata sunt nobis. Hoc Spiritu ergo quo cognoscimus que a Deo donata sunt nobis, discernimus inter nos et eos quibus hec donata non sunt, et ex nobis illos cognoscimus. Quia si nos aliquod bonum habere non potuisse intelligimus, nisi illo donante et largiente a quo sunt omnia bona; simul uidemus nichil tale posse habere eos quibus hec Deus non donauit. Ista dignoscentia nobis ex Spiritu Dei est; et eo quo uidemus hoc, Deus uidet; quia id Deus facit ut uideamus. Hinc enim dictum est et illud, Spiritus enim omnia scrutatur, etiam altitudinem Dei : non quia ille scrutatur qui nouit omnia, sed quia tibi donatus est Spiritus, qui et te scrutari facit: et quod dono ipsius tu facis, ille facere dicitur; quia sine illo tu non faceres. Ergo Deus facere dicitur, cum tu facis. De dono Spiritus filiorum, quibus datus est Spiritus Dei, respiciunt super filios hominum, ut uideant si est intelligens aut requirens Deum: sed quia id dono Dei et Spiritu Dei faciunt, Deus hoc facere dicitur; uelut prospicere et uidere. Quare autem de celo, si hoc homines faciunt? Quia dicit Apostolus, Nostra autem conuersatio in celis est . Unde enim hoc facis ut uideas, unde prospicis ut intelligas? nonne corde? Si corde hoc facis, christiane, uide si sursum cor habeas. Si sursum cor habes, de celo in terram prospicis. Et quia hoc dono Dei facis, Deus de celo prospicit super filios hominum. Illa igitur questio pro modulo nostro sic soluta est.

6. [uers. 4.] Quid est quod prospicientes agnoscimus? Quid est quod prospiciens Deus agnoscit? quid, quia hic donat, agnoscit? Audi quid: Quia omnes declinauerunt, simul inutiles facti sunt: non est qui faciat bonum, non est usque ad unum. Que igitur illa alia questio est, nisi quam paulo ante commemoraui? Si non est qui faciat bonum, non est usque ad unum, nemo restat qui gemat inter malos. Exspecta, inquit Dominus; noli cito ferre sententiam: donaui hominibus bene facere, sed ex me, inquit, non ex se; ex se enim mali sunt: filii hominum sunt, quando male faciunt; quando bene, filii mei. Hoc enim facit Deus, ex filiis hominum filios Dei: quia ex Filio Dei fecit filium hominis. uidete que sit illa participatio: promissa est nobis participatio diuinitatis; mentitur qui promisit, si non est prior factus particeps mortalitatis. Filius enim Dei particeps mortalitatis effectus est, ut mortalis homo fiat particeps diuinitatis. Qui tibi promisit communicandum tecum bonum suum, prius tecum communicauit malum tuum: qui tibi promisit diuinitatem, ostendit in te caritatem. Ergo tolle quod homines filii Dei sunt, remanet quod filii hominum sunt: Non est qui faciat bonum, non est usque ad unum.

7. [uers. 5.] Nonne scient omnes qui operantur iniquitatem, qui deuorant populum meum in cibo panis? Nonne scient? nonne illis ostendetur? Dic, minare, loquere ex parturiente et dolente. Populus enim tuus  deuoratur in cibo panis. Est ergo hic populus Dei qui deuoratur. Certe non est qui faciat bonum, non est usque ad unum. Respondetur ex illa regula. Sed iste populus qui deuoratur, iste populus qui patitur malos, iste qui gemit et parturit inter malos, iam ex filiis hominum filii Dei facti sunt: ideo deuoratur. Consilium enim inopis confudistis, quoniam Dominus spes eius est . Plerumque enim ut deuoretur populus Dei, hoc ipsum in illo contemnitur, quia populus Dei est. Rapiam, inquit, et exspoliem; si christianus est, quid mihi facturus est? Loquitur pro illo, qui loquitur pro parturiente, et minatur deuorantibus, dicens, Nonne scient omnes qui operantur iniquitatem? Nam et ille qui uidebat furem, et concurrebat cum eo, et cum adulteris portionem suam ponebat, sedens aduersus fratrem suum detrahebat, et aduersus filium matris sue ponebat scandalum, dixit in corde suo: Non est Deus. Ideo hoc illi dicitur, Hec fecisti, et tacui: suspicatus es iniquitatem, quod ero tui similis: hoc est, non ero Deus, si ero tibi similis. Sed quid sequitur? Arguam te, et statuam te ante faciem tuam . Sic et hic, Arguam te, et statuam te ante faciem tuam. Non uis modo nosse ut tibi displiceas, nosces ut plangas. Non enim non demonstraturus est Deus iniquis iniquitatem suam. Si non est demonstraturus, qui erunt qui dicturi sunt: Quid nobis profuit superbia, et diuitiarum iactantia quid contulit nobis ? Tunc ergo scient qui modo scire nolunt. Nonne scient omnes qui operantur iniquitatem, qui deuorant populum meum in cibo panis? Quid addidit, in cibo panis? Tanquam panem manducant populum meum. Cetera enim que manducamus, possumus modo illa, modo illa; non semper hoc olus, non semper hanc carnem, non semper hec poma: semper autem panem. Quid est ergo, deuorant populum meum in cibo panis? Sine intermissione, sine cessatione deuorant, qui deuorant populum meum in cibo panis.

8. [uers. 6, 7.] Deum non inuocauerunt. Consolatur gementem, et maxime ex commemoratione [1 1Kb] , ne imitando malos qui plerumque prosperantur, delectet fieri malum. Seruatur tibi quod tibi promissum est: spes illorum presens est, tua futura est; sed illorum fluxa, tua certa; illorum falsa, tua uera. Illi enim Deum non inuocauerunt. Nonne quotidie tales rogant Deum? Non rogant Deum. Attendite, si possum hoc dicere adiuuante ipso Deo. Deus gratis se uult coli, gratis se uult diligi, hoc est caste amari; non propterea se amari, quia dat aliquid preter se, sed quia dat se. Qui ergo inuocat Deum ut diues fiat, Deum non inuocat; hoc enim inuocat quod ad se uult uenire. Quid enim est inuocare, nisi uocare in se? In se ergo uocare, hoc dicitur inuocare. Nam cum dicis, Deus da mihi diuitias; non uis ut ipse Deus ad te ueniat, sed uis ut diuitie ueniant ad te. Quod uis ut ad te ueniat, hoc inuocas. Si autem Deum inuocares, ipse ad te ueniret, ipse esset diuitie tue. Nunc autem uis habere arcam plenam, et inanem conscientiam: Deus  non implet arcam, sed pectus. Quid tibi prosunt exteriores diuitie si te interior premit egestas? Ergo isti qui propter secularia commoda, qui propter terrena bona, qui propter uitam presentem et terrenam felicitatem inuocant Deum, non inuocant Deum.

9. Propterea quid de illis sequitur? Ibi timuerunt timore, ubi non erat timor. Numquid enim timor est, si quis perdat diuitias? Non est ibi timor, et ibi timetur. Si quis autem perdat sapientiam, uere timor est; et ibi non timetur. Audi, dignosce, tales intellige: commendatur nescio cui saccellus; non uult reddere, pro suo computat, non putat posse repeti, iam pro suo habebit, reddere detrectat. uideat quid timeat amittere, et quid nolit habere: in dubium ueniunt pecunia et fides; que pretiosior est, ibi grauius damnum timendum est. Tu autem ut aurum teneas, fidem perdis: grauiore damno percuteris, et tu de lucro letatus es: ibi timuisti timore, ubi non erat timor. Redde pecuniam: parum dico, Redde; perde pecuniam, ne fidem perdas. Tu reddere pecuniam timuisti, et fidem perdere uoluisti! Martyres non alienam tulerunt; sed etiam suam, fidem ne amitterent. contempserunt: et parum fuit perdere pecuniam, quando proscripti sunt; perdiderunt et animam suam, quando passi sunt: perdiderunt animam, ut in uitam eternam inuenirent eam . Ergo ibi timuerunt ubi timendum est. Illi uero qui Christum dixerunt, Non est Deus, ibi timuerunt ubi non erat timor. Dixerunt enim: Si dimiserimus eum, uenient Romani, et tollent nobis et locum et regnum . O stultitia et imprudentia, dicens in corde suo: Non est Deus! Timuisti perdere terram, perdidisti celum: timuisti ne uenirent Romani, et tollerent tibi locum et regnum; numquid tibi tollerent Deum? Quid ergo restat? Quid, nisi ut fatearis quia tenere uoluisti et tenendo male amisisti? Perdidisti enim et locum et gentem occidendo Christum. Maluistis enim Christum occidere, quam locum perdere; et perdidistis locum et gentem et Christum. Timendo occiderunt Christum: sed quare hoc? Quoniam Deus dissipauit ossa hominibus placentium. uolentes placere hominibus, timuerunt perdere locum. Christus autem ipse de quo dixerunt, Non est Deus, maluit displicere hominibus talibus, quales illi erant; filiis hominum, non filiis Dei maluit displicere. Inde dissipata sunt ossa eorum, illius ossa nemo confregit. Confusi sunt, quoniam Deus spreuit eos. Reuera, fratres, quantum ad illos attinet, magna illis accessit confusio. In quo loco crucifixerunt Dominum, quem ideo crucifixerunt ne perderent et locum et regnum, non ibi sunt Iudei. Deus ergo spreuit eos: et tamen spernendo admonuit illos ut conuertantur. Modo [1 1Kb] cognoscant Christum, et dicant, Deus est; quem dixerunt Non est Deus. Redeant ad hereditatem paternam, ad hereditatem Abrahe, Isaac et Iabob; possideant cum ipsis uitam eternam, etsi uitam temporalem amiserunt.  Quare hoc? Quia ex filiis hominum facti sunt filii Dei. Nam quamdiu manent et nolunt, non est qui faciat bonum, non est usque ad unum: confusi sunt, quoniam Deus spreuit eos. Et tanquam ad ipsos conuersus ait, Quis dabit ex Sion salutare Isrel? O stulti! Increpatis, insultatis, colaphizatis, sputis illinitis, spinis coronatis, in crucem erigitis: quem? Quis dabit ex Sion salutare Isrel? Nonne ipse quem dixistis, Non est Deus? In auertendo Deus captiuitatem populi sui. Non enim auertit captiuitatem populi sui, nisi qui uoluit inter uestras manus esse captiuus. Sed qui hoc intelligent? Exsultabit Iacob, et letabitur Isrel. uere Iacob et uere Isrel, minor ille cui seruiuit maior , ipse exsultabit, quia ipse cognoscet.



IN PSALMUM LIII ENARRATIO. SERMO AD POPULUM.

1. [uers. 1, 2.] Psalmi huius titulus habet fructum prolixitatis sue, si intelligatur: et quia Psalmus breuis est, compensemus in mora tituli quod in Psalmo non immorabimur. Inde enim pendet omnis uersus qui cantatur. Si quis itaque agnoscat quod in domus fronte prefixum est, securus intrabit; nec cum intrauerit, errabit. Hoc enim in ipso poste prenotatum est, quomodo interius non erretur. Titulus eius sic se habet: In finem, in hymnis, intellectus ipsi Dauid, cum uenerunt Ziphei, et dixerunt ad Saül: Nonne ecce Dauid absconditus est apud nos? Quod Saül persecutor erat sancti uiri Dauid, optime nouimus: quod figuram gerebat Saül temporalis regni, non ad uitam, sed ad mortem pertinentis, et hoc uestre Charitati nos commendasse meminimus  . Itemque quod ipse Dauid figuram gerebat Christi, uel corporis Christi, et nosse debetis, et recolere qui iam nostis. Quid ergo Ziphei? uicus quidam erat Ziph, cuius habitatores Ziphei, in quorum regione se absconderat Dauid, cum eum uellet Saül inuenire et occidere. Isti ergo Ziphei cum hoc cognouissent, prodiderunt eum regi persecutori, dicentes, Nonne ecce Dauid absconditus est apud nos ? Nihil quidem profuit illis proditio eorum, et ipsi Dauid nichil obfuit. Namque animus eorum malignus demonstratus est: Saül uero nec post eorum proditionem potuit comprehendere Dauid; sed potius in ipsius regionis quadam spelunca, cum eius manibus datus esset occidendus Saül, pepercit ibi Dauid, et quod habebat in potestate non fecit . Ille autem querebat facere quod in potestate non habuit. Ziphei ergo uiderint illi qui fuerint: quos nobis Psalmus ex illorum occasione intelligendos offerat, uideamus.

2. Si queramus ergo quid interpretentur Ziphei, inuenimus Florentes. Florentes ergo nescio qui inimici erant sancto Dauid, florentes latenti. Inueniamus  eos in genere humano, si Psalmum intelligere uolumus. Inueniamus hic primo Dauid latentem, et inueniemus ei aduersarios florentes. Attende Dauid latentem: Mortui enim estis, dicit Apostolus membris Christi, et uita uestra abscondita est cum Christo in Deo. Isti ergo latentes quando erunt florentes? Cum Christus, inquit, apparuerit uita uestra, tunc et uos cum illo apparebitis in gloria . Quando erunt isti florentes, tunc erunt illi Ziphei arescentes. Cui namque flori illorum comparetur gloria, attendite: Omnis caro fenum, et omnis honor carnis ut flos feni. Quis finis? Fenum aruit, et flos decidit. Ubi tunc erit Dauid? uide quid sequitur: uerbum autem Domini manet in eternum . Illa ergo duo genera hominum sunt, que et distinguere debetis, et eorum alterum eligere. Quid enim tibi prodest nosse, si eligere piger es? Et quidem nunc eligendi potestas adiacet: ueniet tempus quando tibi potestas decrit eligendi, cum iam Deus sententiam non differet iudicandi. Qui sunt enim isti florentes Ziphei, nisi corpus illud Dech Idumei, de quo iam locuti sumus Charitati uestre ante paucos dies  : de quo dictum est, Ecce homo qui non posuit Deum adiutorem suum, sed sperauit in multitudine diuitiarum suarum, et preualuit in uanitate sua? Isti sunt florentes filii seculi, quos modo ex Euangelio audistis quia in sua generatione [1 1Kb] astutiores sunt filiis lucis. Etenim ipsi uidentur prospicere in posterum, quo nesciunt utrum ueniant. Audistis quid fecerit domino suo uillicus ille faciens sibi [2 1Kb] bonum de re domini sui, et largiens debitoribus illius, ut cum amotus esset a uillicatione, susciperetur ab eis. Et quamuis fraudem fecerit domino suo, tamen cor eius laudauit dominus eius, non attendens ad damnum suum, sed ad eius ingenium. Quanto magis nos debemus, ipso Domino nostro Iesu Christo admonente, facere nobis amicos de mammona iniquitatis ? Mammona enim diuitie interpretantur. Nostre autem diuitie ibi sunt, ubi est domus nostra eterna in celis. Proinde pecuniam temporalem illi appellant diuitias, qui nisi temporaliter florere non possunt, nec in eternum sibi ex his amicos facere uolunt, quia ueras diuitias non nouerunt. Has ergo diuitias sola [3 1Kb] iniquitas putat, florens ad tempus ut fenum. Hi sunt Ziphei inimici Dauid, florentes in seculo.

3. Hos aliquando attendunt etiam filii lucis infirmi, et nutant eis pedes, cum uiderint malos felicitate florere; et dicunt apud seipsos: Quid mihi prodest innocentia? Quid mihi confert quod Deo seruio, quod mandata eius custodio, quod neminem premo, nemini aliquid rapio, nulli noceo, quod possum presto? ecce hec omnia facio, et florent illi, ego laboro. Quid enim? Et tu Zipheus uelles esse? Florent in seculo, arescent in iudicio, et post ariditatem in ignem eternum mittentur: hoc uelles et tu? Ignoras quid tibi  promiserit qui ad te uenit [1 1Kb] , quid in seipso hic ostenderit? Si flos Zipheorum appetendus esset, ipse Dominus tuus nonne et in hoc seculo floruisset? Aut uero deerat illi hic posse florere? Sed hic maluit inter Zipheos latere, et dicere Pontio Pilato interroganti, tanquam et ipsi flori Zipheorum, et suspecto de regno eius: Regnum meum non est de hoc mundo . Ergo hic latebat: et omnes boni latent hic, quia bonum eorum intus est, absconditum est, in corde est, ubi fides, ubi caritas, ubi spes, ubi thesaurus illorum. Numquid hec bona apparent in seculo? Et hec bona latent, et horum bonorum merces latet. At uero dignitas seculi quomodo alba est? Nitet ad tempus: numquid semper nitebit? Herba est hiemalis, usque ad estatem uiret. Non ergo fiat in animo quod in alio psalmo inuenimus. Confitetur enim quidam prope se cecidisse nutantem, et labasse gressus suos ambulantes in uia Dei, dum aspiceret florem quemdam felicitatemque iniquorum: et posteaquam cognouit quid iniquis in finem seruaret Deus, et quid iustis laborantibus promitteret qui fallere non potest, agens gratias de hac cognitione, ait: Quam bonus Deus Isrel rectis corde! Quare hoc dicis? Mei autem, inquit, pene commoti sunt pedes. Unde? Quia zelaui in peccatoribus, pacem peccatorum intuens. Confirmati sunt autem gressus eius, postea quam intellexit in nouissima. Quod enim in eodem psalmo paulo post dicit, Hoc labor est ante me: id est, magna mihi questio surrexit in corde, quare homines male faciunt, et in seculo florent; multi autem bene agunt, et in hac terra laborant. Questio ergo ista cum magna esset ante oculos meos, et laboriosa ad inuestigandum; Labor est, inquit, ante me, donec intream in sanctuarium Dei, et intelligam in nouissima . Que sunt ista nouissima? Que, nisi que scimus iam in Euangelio prenuntiata? Cum enim uenerit Filius hominis, congregabuntur ante eum omnes gentes; et separabit eos, sicut pastor segregat oues ab hedis: oues ponet ad dexteram, hedos ad sinistram . Ecce iam illi Ziphei separabuntur: flamma sequitur separationem. Ubi est flos eorum qui iam ad sinistram stabunt? Nonne tunc ingemiscent? nonne tunc sera penitentia torquebuntur, et dicent: Quid nobis profuit superbia, et diuitiarum iactantia quid contulit nobis? Transierunt omnia illa tanquam umbra . O Ziphei ad sinistram stantes, sero penitet uos in umbra floruisse! Quare Dauid, quem prodebatis inter uos latere, non agnoscebatis? Tunc enim si corrigeremini, dolor iste infructuosus non esset. Est enim dolor fructuosus, est infructuosus; fructuosus dolor nunc est cum te accusas, cum in te reprehendis malos mores tuos, cum reprehensos persequeris, persecutos excludis, illisque exclusis mutaris, exuens te ueterem hominem et induens nouum, eligens potius Christi opprobrium quam florem Zipheorum. Porro si tibi contigerit habenti in occulto bonum tuum et latenti inter Zipheos, habenti etiam in occulto promissionem mercedis tue, aliqua sublimitas  seculi, noli extolli: nam si elatus ex illa fueris, cades in florem Zipheorum. Sic enim mulier quedam sancta Esther in illo tunc populo Iudeorum, cum esset uxor regis alienigene, uentum est ad periculum ciuium, ut deprecaretur regem pro ciuibus suis; cepit orare, et in ipsa oratione confessa est illa omnia insignia regalia sic sibi esse uelut pannum menstruate . Si hec mulieres possunt, uiri non possunt? Et si hec potuit mulier Iudea, non poterit Ecclesia christiana? Hoc ergo dixerim Charitati uestre: Diuitie si affluant, ne apponatis cor . Abundent licet, et sequatur te prosperitas seculi, tu mari noli credere, nec ridenti. Diuitie si affluant, si abundent, calca eas, et suspendere ex Deo tuo. Cum enim eas subter te habueris, et ex illo pependeris, cum fuerint subtracte, non cades. Ne forte per malam cogitationem minimeque christianam fiat in te quod dicitur in alio psalmo, commemorato flore Zipheorum istorum: Nimis, inquit, profunde facte sunt cogitationes tue. Dico dicitur, Nimis profunde facte sunt cogitationes tue: uir imprudens non cognoscet, et stultus non intelliget hec. Quid non intelliget? Cum exorientur peccatores sicut fenum, et prospexerint [1 1Kb] omnes qui operantur iniquitatem, ut intereant in seculum seculi . Delectauit eos flos malorum: dixerunt apud se, Ecce mali florent, puto malos amat Deus: et delectati temporali flore iniquorum, conuersi sunt ad iniquitatem, ut interirent. Non ad tempus sicut illi florent, sed in seculum seculi. Unde hoc? Quia uir imprudens non cognoscet, et stultus non intelliget hec, non intrans sanctuarium Dei, ut intelligat in nouissima. Et quia difficilis est aliquantulum intellectus hic inde cepit psalmus iste, ut Dauid lateret inter Zipheos, nec delectaretur flore Zipheorum; sed eligeret potius inter illos humilitatem, ut haberet apud Deum absconditam claritatem. Quid ergo ei tribuitur in hoc titulo? In finem, in hymnis: hoc est in laudibus. Quibus laudibus? Dominus dedit, Dominus abstulit; sicut Domino placuit, ita factum est: sit nomen Domini benedictum . Quasi aruisse uidebatur, perdita omni substantia? Absit. Folia ceciderant, radix uiuebat. Ergo, In finem, in hymnis. Quid, Intellectus ipsi Dauid? Intellectus contra illud: uir imprudens non cognoscet, et stultus non intelliget hec. Intellectus ipsi Dauid, cum uenerunt Ziphei, et dixerunt ad Saül: Nonne ecce Dauid absconditus est apud nos? Et sit absconditus apud uos, dummodo non floreat sicut uos. Audi ergo uocem eius.

4. [uers. 3.] Deus in nomine tuo saluum me fac, et in uirtute tua iudica me. Hoc dicat Ecclesia latens inter Zipheos. Hoc dicat corpus christianum habens in occulto bonum morum suorum, sperans de occulto mercedem meritorum suorum; hoc dicat: Deus in nomine tuo saluum me fac, et in uirtute tua iudica me. uenisti, o Christe, humilis apparuisti, contemptus es, flagellatus es, crucifixus es, occisus es: sed tertio die resurrexisti, quadragesimo die in celum ascendisti,  sedes ad dexteram Patris, et nemo uidet. Spiritum tuum inde misisti, quem acceperunt digni; impleti amore tuo, laudem ipsius humilitatis tue per mundum gentesque predicauerunt: nomen tuum uideo excellere in genere humano, sed tamen infirmus nobis predicatus es. Neque enim et ille doctor Gentium dixit aliquid inter nos se scire, nisi Christum Iesum, et hunc crucifixum , ut eius eligeremus opprobrium, magis quam gloriam florentium Zipheorum. uerumtamen de illo quid ait? Etsi mortuus est ex infirmitate, sed uiuit ex uirtute Dei . uenit ergo ut moreretur ex infirmitate, uenturus est ut iudicet in uirtute Dei: sed per infirmitatem crucis clarificatum est nomen eius. Quisquis non crediderit in nomen clarificatum per infirmitatem, expauescet ad iudicem cum uenerit in uirtute. Ne autem quondam ille infirmus, cum uenerit fortis, uentilabro illo ad sinistram nos mittat; saluet nos in nomine suo, et iudicet nos in uirtute sua. Quis enim hoc tam temerarius optauerit, ut dicat Deo, Iudica me? Nonne pro maledicto dici solet hominibus: Iudicet te Deus? Ita plane est maledictum, si iudicat te in uirtute sua; sed si non te saluauerit in nomine suo: cum uero in nomine precedente saluauerit te, salubriter in uirtute consequente iudicabit. Securus esto: iudicium illud non tibi erit punitio, sed discretio. Nam et in quodam psalmo ita dicitur: Iudica me, Deus, et discerne causam meam de gente non sancta . Quid est, Iudica me? Discerne me a Zipheis inter quos lateo: pertuli eorum florem, iam ueniat et flos meus. Et illorum quidem flos fuit temporalis, et arescente feno decidit: flos autem meus quis erit? Plantati in domo Domini, in atriis domus Dei nostri florebunt . Remanet ergo et nobis flos, sed qui non cadat, sicut folium plantati illius ligni iuxta aquas, de quo dictum est: Et folium eius non decidet . Deus ergo in nomine tuo saluum me fac, et in uirtute tua iudica me.

5. [uers. 4.] Deus, exaudi orationem meam; auribus percipe uerba oris mei. Perueniant ad aures tuas uerba oris mei, quia non florem Zipheorum a te desidero. Auribus percipe uerba oris mei: tu percipe; nam Zipheis etsi sonet oratio mea, non audiunt, quia non intelligunt. Temporalibus quippe gaudent, bona eterna desiderare non norunt. Ad te perueniat oratio mea, ex desiderio eternorum tuorum beneficiorum excussa et iaculata: ad aures tuas emitto eam; adiuua eam ut perueniat, ne deficiat in itinere medio, et quasi collapsa corruat. Sed etsi non mihi eueniunt modo bona que postulo, securus sum tamen quia postea uenient. Nam et in delictis dicitur quidam rogasse Deum, et non exauditus bono suo. Desideria enim secularia incitauerant illum ad orandum; et in tribulationibus temporalibus positus, optauerat ut transirent tribulationes temporales et rediret flos feni, et ait: Deus meus, Deus meus, utquid me dereliquisti? uox ipsa Christi est, sed pro membris suis. uerba, inquit, delictorum meorum: clamaui ad te per diem, nec exaudisti; et nocte, et non  ad insipientiam mihi : id est, et nocte clamaui, et non exaudisti; et tamen hoc ipsum quod non exaudisti, non ad insipientiam mihi non exaudisti, sed magis ad sapientiam non exaudisti, ut intelligerem quid a te petere deberem. Ea enim petebam que malo meo fortassis acciperem. Petis diuitias, o homo! quanti sunt euersi per diuitias suas! Unde scis utrum tibi sint profuture diuitie? Nonne multi pauperes tutius latebant; diuites facti, mox ut lucere ceperunt, preda fortioribus fuerunt? Quanto melius laterent, quanto melius nescirentur, qui ceperunt queri, non propter quod erant, sed propter quod habebant! In his ergo temporalibus, fratres, admonemus uos et exhortamur in Domino, ut non petatis aliquid quasi fixum, sed quod uobis Deus expedire scit. Quid enim uobis expediat, omnino nescitis. Aliquando quod putatis prodesse, obest; et quod putatis obesse, hoc prodest. Aegri enim estis, nolite medico dictare que uobis medicamenta uelit apponere. Si doctor gentium Paulus apostolus dicit, Quid enim oremus sicut oportet, nescimus ; quanto magis nos? Qui tamen cum sibi uideretur ipse prudenter orare, ut ab eo auferretur stimulus carnis, angelus satane qui eum colaphizabat, ne in magnitudine reuelationum extolleretur, quid audiuit a Domino? Numquid factum est quod uolebat? Non [1 1Kb] ; ut fieret quod expediebat. Quid ergo audiuit a Domino? Ter, inquit, rogaui Dominum, ut auferret eum a me; et dixit mihi, Sufficit tibi gratia mea: nam uirtus in infirmitate perficitur . Ego medicamentum ad uulnus posui: quando posuerim noui, quando auferendum sit noui. Non recedat egrotus a manibus medici, non det consilium medico. Ita sunt ista omnia temporalia. Tribulationes sunt; si bene colis Deum, noueris quia nouit quid cuique expediat: prosperitates sunt; magis caue ne ipse corrumpant animum tuum, ut ab eo qui hec dedit recedat. Ergo iste intelligens quid ait? Deus, exaudi orationem meam; auribus percipe uerba oris mei.

6. [uers. 5.] Quoniam alieni insurrexerunt aduersum me. Qui alieni? Nonne ipse Dauid Iudeus erat de tribu Iuda? Ipse autem locus Ziph ad tribum Iuda pertinebat, Iudeorum erat. Quomodo ergo alieni? Non ciuitate, non tribu, non cognatione, sed flore. Nam uis nosse alienos istos? In alio psalmo filii alieni dicti sunt, quorum os locutum est uanitatem, et dextera eorum dextera iniquitatis. Et enumerat florem Zipheorum: Quorum filii eorum uelut nouelle constabilite in iuuentute sua: filie eorum composite et ornate, sicut similitudo templi; cellaria eorum plena, eructantia ex hoc in hoc: oues eorum fecunde, multiplicantes in exitibus suis; boues eorum crassi: non est ruina sepis, nec exitus, neque clamor in plateis eorum. Sed uide Zipheos, uide ad tempus florentes. Beatum dixerunt populum cui hec sunt. Merito filii alieni. Tu quid, latens inter Zipheos? Beatus populus cuius  Dominus Deus ipsius . Ex hoc affectu hec oratio mittitur ad aures Domini, cum dicitur: Auribus percipe uerba oris mei; quoniam alieni insurrexerunt aduersum me.

7. Et potentes quesierunt animam meam. Nouo enim modo, fratres mei, uolunt perdere genus sanctorum et ab huius seculi spe abstinentium omnes qui spem habent in isto seculo. Certe concreti sunt, certe simul uiuunt. uehementer sibi aduersa sunt ista duo genera: unum eorum qui non ponunt spem nisi in rebus secularibus et temporali felicitate, et alterum eorum qui spem suam in Domino Deo suo firmiter ponunt. Et cum concordes sunt isti Ziphei, noli multum credere concordie eorum; tentationes desunt: ubi uenerit aliqua tentatio, ut arguatur aliquis pro flore seculi, non tibi dico offendet episcopo [1 1Kb] , sed nec ad ipsam Ecclesiam accedere uult, ne cadat aliquid feni. Quare ista dixi, fratres? Quia modo libenter auditis omnes in nomine Christi, et quemadmodum intelligitis, ita exclamatis ad uerbum; non utique acclamaretis, nisi intelligeretis. Intellectus iste uester fructuosus esse debet. Utrum autem fructuosus sit, tentatio interrogat; ne subito cum dicimini nostri, per tentationem inueniamini alieni, et dicatur, Alieni insurrexerunt aduersum me, et potentes quesierunt animam meam; ne dicatur quod sequitur, Non proposuerunt Deum ante conspectum suum. Quando enim ponet ante conspectum suum Deum, ante cuius conspectum non est nisi seculum? quomodo sit nummus super nummum, quomodo augeantur greges, quomodo impleantur apothoce, quomodo dicatur anime: Habes multa bona; iucundare, epulare, satiare. Numquid ponit ante conspectum suum illum qui sic glorianti et ita flore Zipheorum nitenti dicit: Stulte, hoc est non intelligens, uir imprudens, hac nocte auferetur anima tua; hec omnia que preparasti cuius erunt ? Non proposuerunt Deum ante conspectum suum.

8. [uers. 6.] Ecce enim Deus adiuuat me. Et ipsi nesciunt inter quos lateo. Si autem et ipsi ponerent Deum ante conspectum suum, inuenirent quemadmodum me adiuuat Deus. Omnes enim sancti adiuuantur a Deo, sed intus ubi nemo uidet. Quomodo enim magna est pena impiorum conscientia, sic magnum gaudium piorum ipsa conscientia. Nam gloria nostra hec est, ait Apostolus, testimonium conscientie nostre . In hac gloriatur iste intus, non in flore Zipheorum foris, qui modo ait: Ecce enim Deus adiuuat me. Prorsus quamuis longe futura sint que promittit, hodie mihi dulce et presens est adiutorium, hodie in cordis mei gaudio inuenio quia sine causa dicunt quidam: Quis ostendit nobis bona? Signatum est enim super nos lumen uultus tui, Domine; dedisti iucunditatem in cor meum : non in uineam meam, non in gregem meum, non in cuppam meam, non in mensam meam, sed in cor meum. Ecce enim Deus adiuuat me. Quomodo te adiuuat? Et Dominus susceptor est anime mee.

 9. [uers. 7.] Auerte mala inimicis meis. Sic quomodo uirent, sic quomodo florent, igni seruantur. In uirtute tua disperde illos. Puta quia florent modo, puta quia exoriuntur sicut fenum: tu noli esse uir imprudens et stultus, ut hec attendendo intereas in seculum seculi . Auerte enim mala inimicis meis. Nam si tu fueris in corpore ipsius Dauid, in uirtute sua disperdet illos. Isti florent felicitate seculi, pereunt in uirtute Dei. Non quomodo florent sic pereunt: florent enim ad tempus, pereunt in eternum; florent falsis bonis, pereunt ueris tormentis. In uirtute tua disperde illos: quos in infirmitate tua tolerasti.

10. [uers. 8.] uoluntarie sacrificabo tibi. Quis hoc bonum cordis uel in elligere potest alio dicente, si non in se ipso gustarit? Quid est, uoluntarie sacrificabo tibi? Dicam tamen; capiat qui potest, quomodo potest: credat qui non potest, et oret ut possit. Numquid tamen istum uersum ita preterire debemus, ut eum uobis non commendemus? Dico Charitati uestre, inuitat me satis amor ipsius aliquid de illo loqui; et gratias ago Deo quod intente auditis. Si autem uos fastidientes audire conspicerem, inuitus ab hoc uersu silerem; et tamen in corde meo, quantum Dominus dignaretur concedere, non silerem. ueniat ergo in linguam quod corde conceptum est; promatur uoce quod mente seruatur: dicamus ut possumus, quid sit, uoluntarie sacrificabo tibi. Quod enim sacrificium hic accipiam, fratres? aut quid digne offeram Domino pro misericordia eius? uictimas queram de grege ouium, arietem eligam, taurum aliquem in armentis prospiciam, thura certe de terra Sabeorum afferam? Quid faciam? Quid offeram, nisi quod ait, Sacrificium laudis honorificabit me  Quare ergo, uoluntarie? Quia gratis amo quod laudo. Laudo Deum, et in ipsa laude gaudeo: ipsius laude gaudeo, quo laudato non erubesco. Non enim quemadmodum laudatur ab studiosis theatricarum nugarum uel auriga, uel uenator, uel quilibet histrio, et a laudatoribus suis inuitantur alii laudatores, exhortantur ut pariter clament; et cum omnes clamauerint, plerumque illo uicto omnes erubescunt: non ita est Deus noster; laudetur uoluntate, ametur caritate; gratuitum sit quod amatur, et quod laudatur. Quid est gratuitum? Ipse propter se, non propter aliud. Si enim laudas Deum ut det tibi aliquid aliud, iam non gratis amas Deum. Erubesceres si te uxor tua propter diuitias amaret; et forte si tibi paupertas accideret, de adulterio cogitaret. Cum ergo te a coniuge gratis amari uelis, tu Deum propter aliud amabis? Quod premium accepturus es a Deo, o auare? Non tibi terram, sed seipsum seruat qui fecit celum et terram. uoluntarie sacrificabo tibi: noli ex necessitate. Si enim propter aliud laudas Deum, ex necessitate laudas. Si adesset tibi quod amas, non laudares Deum. uide quid dicam: laudas Deum, uerbi gratia, ut tibi det amplam pecuniam; si haberes aliunde amplam pecuniam, non a Deo, numquid laudares Deum? Si ergo propter pecuniam  laudas Deum, non uoluntarie sacrificas Deo, sed ex necessitate sacrificas: quia preter illum nescio quid aliud amas. Inde dictum est, uoluntarie sacrificabo tibi. Contemne omnia, ipsum attende. Et hec que dedit, propter dantem bona sunt. Nam dat prorsus, dat ista temporalia; et quibusdam bono eorum, quibusdam malo eorum, secundum altitudinem et profunditatem iudiciorum suorum. In quorum iudiciorum abysso expauit Apostolus dicens: O altitudo diuitiarum sapientie et scientie Dei, quam inscrutabilia sunt iudicia eius, et inuestigabiles uie ipsius! Quis enim inuestigabit uias eius, aut quis comprehendet consilia eius  Nouit quando det, cui det; quando auferat, et cui auferat. Pete tu in hoc tempore quod tibi prosit in posterum, pete quod te adiuuet in eternum. Ipsum autem gratis dilige: quia melius ab eo non inuenis quod det quam seipsum; aut si inuenis melius, hoc pete. uoluntarie sacrificabo tibi. Quare uoluntarie? Quia gratis. Quid est, gratis? Et confitebor nomini tuo, Domine, quoniam bonum est: ob nichil aliud, nisi quia bonum est. Numquid ait: Confitebor nomini tuo, Domine, quia das mihi fructuosa predia, quia das mihi aurum et argentum, quia das mihi latas diuitias, amplam pecuniam, excellentissimam dignitatem? Non. Sed quid? Quoniam bonum est. Melius nichil inuenio quam nomen tuum: ideo confitebor nomini tuo, Domine, quia bonum est.

11. [uers. 9.] Quoniam ex omni tribulatione eripuisti me. Ideo intellexi quia bonum est nomen tuum: nam si hoc possem ante tribulationes agnoscere, forte mihi necessarie non fuissent. Sed adhibita est tribulatio ad admonitionem, admonitio facta est ad tuam laudationem. Non enim intelligerem ubi essem, nisi de infirmitate mea admonitus essem. Ex omnibus ergo tribulationibus eripuisti me. Et super inimicos meos respexit oculus meus: super illos Zipheos respexit oculus meus. Florem quippe illorum transii altitudine cordis, ad te perueni, et inde respexi super illos, et uidi quia omnis caro fenum, et omnis claritas hominis sicut flos feni : sicut quodam loco item dicitur, uidi impium superexaltari et eleuari sicut cedros Libani: transii, et ecce non erat. Quare, non erat? Quia transisti? Quid est, quia transisti. Quia non sine causa, Sursum cor, audisti [1 1Kb] , quia non in terra ubi putresceres remansisti, quia leuasti animam tuam ad Deum, et transcendisti cedros Libani, et de illa celsitudine attendisti: et ecce non erat, et quesisti eum, et non est inuentus locus eius . Iam labor non est ante te; quia intrasti in sanctuarium Dei, et intellexisti in nouissima . Sic et hic ita concludit: Et super inimicos meos respexit oculus meus. Hoc agite ergo, fratres, cum animis uestris: erigite corda uestra, expolite aciem mentis uestre, discite gratis diligere Deum, discite presens contemnere seculum, discite uoluntarie sacrificare hostiam laudis; ut transcendentes florem feni, respiciatis super Inimicos uestros.



IN PSALMUM LIu ENARRATIO. SERMO AD PLEBEM.


1.[uers. 1.] Psalmi huius titulus est: In finem, in hymnis, intellectus ipsi Dauid. Quis sit finis commemoramus breuiter, quia nostis. Finis enim Legis Christus est, ad iustitiam omni credenti . Intentio ergo dirigatur in finem, dirigatur in Christum. Quare finis dicitur? Quoniam quidquid agimus, ad illum referimus; et cum ad eum peruenerimus, ultra quod queramus non habebimus. Dicitur enim finis qui consumit, dicitur finis qui perficit. Aliter quippe intelligimus cum audimus, Finitus est cibus qui manducabatur; et aliter intelligimus cum audimus, Finita est uestis que texebatur: in utroque audimus, Finitum est; sed cibus ut iam non esset, uestis ut perfecta esset. Finis ergo noster perfectio nostra esse debet; perfectio nostra Christus. In illo enim perficimur, quia ipsius capitis membra sumus. Et dictus est finis Legis, quia sine illo nemo perficit Legem. Cum ergo auditis in Psalmis, In finem, multi enim psalmi ita superscripti sunt, non sit uestra cogitatio in consumptionem, sed in consummationem.

2. In hymnis: in laudibus. Siue enim tribulemur et angustemur, siue letemur et exsultemus, ille laudandus est, qui et in tribulationibus erudit, et in letitia consolatur. Laus enim Dei a corde et ore christiani recedere non debet: non ut laudet in prosperis, et maledicat in aduersis; sed quemadmodum psalmus ille prescribit, Benedicam Dominum in omni tempore, semper laus eius in ore meo . Gaudes, agnosce patrem blandientem; tribularis, agnosce patrem emendantem. Siue blandiatur, siue emendet, eum erudit cui parat hereditatem.

3. Quid est ergo, Intellectus ipsi Dauid? Erat quidem Dauid, ut nouimus, propheta sanctus, rex Isrel, filius Iesse : sed quia ex eius semine uenit ad salutem nostram secundum carnem Dominus iehsu Christus , sepe isto nomine ille figuratur, et Dauid pro Christo in figura ponitur, propter originem carnis ipsius. Nam secundum aliquid filius est Dauid, secundum aliquid Dominus est Dauid: filius Dauid secundum carnem, Dominus Dauid secundum diuinitatem. Si enim per ipsum facta sunt omnia , per ipsum et ipse Dauid factus est, ex cuius semine uenit ad homines. Proinde cum interrogasset Dominus Iudeos, cuius filium Christum esse dicerent; responderunt: Dauid. uidit eos remansisse in carne, et amisisse diuinitatem; et corrigit eos questione proposita: Quomodo ergo ipse Dauid in spiritu dicit eum Dominum, Dixit Dominus Domino meo, Sede ad dexteram meam, quoadusque ponam inimicos tuos sub pedibus tuis? Si ergo ille in spiritu Dominum eum dicit, quomodo filius eius est  Questionem proposuit, non filium negauit. Audistis Dominum; dicite quomodo filius sit: audistis filium; dicite quomodo Dominus sit. Hanc questionem  soluit fides catholica. Quomodo Dominus? Quia in principio erat uerbum, et uerbum erat apud Deum, et Deus erat uerbum. Quomodo filius? Quia uerbum caro factum est, et habitauit in nobis . Quia ergo Dauid in figura Christus est, Christus autem, ut sepe commemorauimus Charitatem uestram, et caput et corpus est: nec nos a Christo alienos dicere debemus, cuius membra sumus, nec nos quasi alterum computare; quia erunt duo in carne una. Sacramentum hoc magnum est, ait Apostolus, ego autem dico in Christo et in Ecclesia . Quia ergo totus Christus caput et corpus est; cum audimus, Intellectus ipsi Dauid, intelligamus et nos in Dauid. Intelligant membra Christi, et in membris suis intelligat Christus, et membra Christi intelligant in Christo: quia caput et membra unus Christus. Caput in celo erat, et dicebat, Quid me persequeris  Nos cum illo in celo per spem, ipse nobiscum in terra per caritatem. Ergo, intellectus ipsi Dauid. Admoneamur cum audimus, et intelligat Ecclesia: pertinet enim ad nos magna cura intelligendi in quo malo nunc sumus, et de quo malo ut liberemur optamus, reminiscentes orationis dominice, ubi in fine dicimus, Libera nos a malo . Inter multas ergo tribulationes huius seculi, plangit aliquid psalmus iste de intellectu. Ille cum isto non plorat, qui non habet intellectum. Porro autem, karissimi, meminisse debemus ad imaginem Dei nos esse factos, nec alibi quam in ipso intellectu. Nam in multis rebus a bestiis superamur [1 1Kb] : ubi autem homo ad imaginem Dei factum se nouit, ibi aliquid in se agnoscit amplius esse quam datum est pecoribus. Consideratis uero omnibus rebus quas habet homo, inuenit se eo proprie discretum a pecore, quod ipse habeat intellectum. Unde quosdam contemnentes in se quod proprium et precipuum a Conditore acceperunt, increpat ipse Conditor dicens: Nolite fieri sicut equus et mulus, quibus non est intellectus . Et alio loco dicit: Homo in honore positus. In quo honore, nisi quia factus ad imaginem Dei? Ergo, in honore positus non intellexit, ait, comparatus est iumentis insensatis, et similis factus est illis . Agnoscamus ergo honorem nostrum, et intelligamus. Si intelligimus, uidemus non esse istam regionem gaudendi, sed gemendi; non iam exsultandi, sed adhuc plangendi. Sed etsi exsultatio quedam habitat in cordibus nostris, nondum est in re, sed in spe. Ex promisso letamur, quia scimus non nos fallere promittentem. uerum quod attinet ad presens tempus, in quo malo, in quibus angustiis simus audite; et si uiam istam tenetis, quod auditis in uobis agnoscite. Quisquis enim nondum tenet iter pietatis, miratur quia talia gemunt membra Dauid: non enim uidet in se ista. Quamdiu et in se ista non uidet nondum est ibi: non sentit quod corpus sentit; quia preter corpus est: incorporetur, et sentiet. Dicat ergo et audiamus, audiamus et dicamus:

4. [uers. 2-5.] Exaudi, Deus, deprecationem meam,  et ne despexeris precem meam: intende mihi, et exaudi me. Satagentis, solliciti, in tribulatione positi, uerba sunt ista. Orat multa patiens, de malo liberari desiderans: superest ut audiamus in quo malo sit; et cum dicere ceperit, agnoscamus ibi nos esse, ut communicata tribulatione, coniungamus orationem. Contristatus sum in exercitatione mea, et conturbatus sum. Ubi contristatus? ubi conturbatus? In exercitatione mea, inquit. Homines malos quos patitur commemoraturus est [1 1Kb] , eamdemque passionem malorum hominum exercitationem suam dixit. Ne putetis gratis esse malos in hoc mundo, et nichil boni de illis agere Deum. Omnis malus aut ideo uiuit ut corrigatur, aut ideo uiuit ut per illum bonus exerceatur. Utinam ergo qui nos modo exercent, conuertantur, et nobiscum exerceantur: tamen quamdiu ita sunt ut exerceant, non eos oderimus; quia in eo quod malus est quis eorum, utrum usque in finem perseueraturus sit, ignoramus; et plerumque cum tibi uideris odisse inimicum, fratrem odisti, et nescis. Diabolus et angeli eius in Scripturis sanctis manifestati sunt nobis, quod ad ignem eternum sint destinati. Ipsorum tantum desperanda est correctio: contra quos habemus occultam luctam, ad quam luctam nos armat Apostolus, dicens: Non est nobis colluctatio aduersus carnem et sanguinem, id est aduersus homines quos uidetis; sed aduersus principes et potestates et rectores mundi, tenebrarum harum . Ne forte cum dixisset, mundi, intelligeres demones esse rectores celi et terre; mundi dixit, tenebrarum harum; mundi dixit, amatorum mundi; mundi dixit, impiorum et iniquorum; mundi dixit, de quo dicit Euangelium: Et mundus eum non cognouit . Si enim mundus non cognouit lucem, quia lux in tenebris lucet, et tenebre eam non comprehenderunt, et ipse tenebre que non comprehenderunt lucem presentem, mundi nomine appellantur; harum tenebrarum sunt illi rectores. De ipsis ergo rectoribus habemus determinatam Scripturarum sententiam, quod omnino inde reditus alicuius eorum sperandus non est. At uero de ipsis tenebris quarum illi rectores sunt, non sumus certi ne forte qui erant tenebre, fiant lux. Fidelibus quippe iam factis dicit Apostolus, Fuistis aliquando tenebre, nunc autem lux in Domino : tenebre in uobis, lux in Domino. Ergo, fratres, omnes mali, cum mali sunt, exercent bonos. Ecce enim breuiter audite, et intelligite. Si bonus es, inimicum non habebis nisi malum. Porro tibi ea regula bonitatis prefixa est, ut imiteris bonitatem Patris tui, qui facit solem suum oriri super bonos et malos, et pluit super iustos et iniustos . Neque enim tu habes inimicum, et Deus non habet. Tu quidem eum habes inimicum qui tecum creatus est; ille uero cum quem creauit. Inimicos ergo Dei malos et iniquos sepe in Scripturis legimus: et parcit eis ille qui non habet quod illi imputet inimicus, cui omnis inimicus ingratus est; ab  illo enim habet quidquid boni habet. Ab ipso enim habet misericordiam, quidquid est etiam unde tribulatur. Ad hoc enim tribulatur, ne superbiat; ad hoc tribulatur, ut humilis agnoscat excelsum. Tu ergo inimico tuo, quem intolerabiliter pateris, quid prestitisti? Si ille eum habet inimicum qui ei tanta prestitit, et facit solem suum oriri super bonos et malos, et pluit super iustos et iniustos; tu qui nec solem potes oriri facere, nec super terras pluere, aliquid unum seruare inimico non potes, ut sit tibi pax in terra homini bone uoluntatis  Ergo quoniam hec tibi dilectionis regula figitur, ut imitans Patrem diligas inimicum: Diligite enim, inquit, inimicos uestros : in hoc precepto quomodo exercereris, si nullum inimicum patereris? uides ergo prodesse tibi aliquid: et quod Deus parcit malis, prosit tibi ad habendam misericordiam; quia et tu forte si bonus es, ex malo factus es bonus; et si Deus non parceret malis, nec tu qui gratias ageres, appareres. Parcat ergo aliis qui pepercit et tibi. Non enim cum transieris, intercludenda est uia pietatis.

5. Unde ergo iste orat positus inter malos, quorum inimicitiis exercebatur? quid ait? Contristatus sum in exercitatione mea, et conturbatus sum. Cum extendit dilectionem ut diligat inimicos, affectus est tedio, multorum inimicitiis, multorum rabie circumlatratus, et quadam humana infirmitate succubuit. uidit se iam incipere penetrari mala persuasione diabolica, ut odium inducat [1 1Kb] aduersum inimicos: reluctans odio ut perficeret ipsam dilectionem, in ipsa pugna et lucta turbatus est. Eius enim uox est et in alio psalmo: Turbatus est pre ira oculus meus. Et quid ibi sequitur? Inueteraui in omnibus inimicis meis . ueluti in tempestate et fluctibus mergi ceperat, sicut Petrus . Ille enim calcat fluctus huius seculi, qui diligit inimicos. Christus in mari ambulabat intrepidus, cuius omnino de corde auferri non poterat inimici dilectio: qui pendens in cruce dicebat, Pater, ignosce illis, quia nesciunt quid faciunt . Et Petrus uoluit ambulare. Ille tanquam caput, Petrus tanquam corpus: quia super hanc petram, inquit, edificabo Ecclesiam meam. Iussus est ambulare, et ambulabat gratia iubentis, non uiribus suis. Sed cum uideret uentum ualidum, timuit; et mergi iam ceperat, conturbatus in exercitatione sua. A quo uento ualido? A uoce inimici, et a tribulatione peccatoris. Ergo quomodo ille clamauit in fluctibus, Domine, pereo, salua me ; talis et huius uox precessit, Exaudi, Deus, deprecationem meam, et ne despexeris precem meam: intende mihi, et exaudi me. Quare? quid enim pateris? quid gemis? Contristatus sum in exercitatione mea. Exerceri me quidem inter malos posuisti, sed nimis exsurrexerunt supra uires meas: tranquilla perturbatum, manum extende mergenti. Contristatus sum in exercitatione mea, et conturbatus sum a uoce inimici, et a tribulatione peccatoris: quoniam declinauerunt in me iniquitatem [2 1Kb] , et in ira adumbrabant  me. Audistis fluctus et uentos: tanquam humiliato insultabant, et ille orabat; undique illi strepitu insultationis seuiebant, at ille intus inuocabat quem non uidebant.

6. Cum aliquid tale patitur christianus, non debet facile uelut odio ire in eum a quo patitur, et uelle uentum uincere; sed conuertere se ad orationem, ne amittat dilectionem. Neque enim timendum est ne aliquid faciat homo inimicus. Quid enim facturus est? Multa mala dicturus, opprobria iaculaturus, in conuiciis seuiturus: sed quid tibi? Gaudete, inquit, et exsultate quoniam merces uestra magna est in celis . Ille in terra geminat conuicia, tu in celo lucra. Sed seuiat amplius, possit et aliquid amplius: quid te securius, cui dictum est, Nolite timere eos qui corpus occidunt. animam autem non possunt occidere ? Quid est ergo timendum quando pateris inimicum? Ne conturbetur tibi dilectio qua diligis inimicum. Etenim inimicus ille homo, caro et sanguis, quod uidet in te appetit. Alius autem inimicus occultus, rector harum tenebrarum quas tu pateris in carne et sanguine, alterum occultum tuum petit, thesauros tuos interiores depredari et uastare molitur. Duos ergo inimicos constitue tibi ante oculos; unum apertum, et alterum occultum: apertum, hominem; occultum, diabolum. Homo ille hoc est quod tu secundum naturam humanam, secundum fidem autem et dilectionem nondum quod tu, sed poterit esse quod tu. Cum ergo sint duo, unum uide, alterum intellige; unum dilige, alterum caue. Namque et inimicus ille quem uides, hoc in te uult humiliare unde uincitur. uerbi gratia, si diuitiis tuis uincitur, pauperem te uult facere; si honore tuo uincitur, humilem te uult facere; si uiribus tuis uincitur, debilem te uult facere: ea ergo attendit in te uel deiicere uel auferre quibus uincitur. Et ille occultus inimicus illud tibi uult tollere unde uincitur. Homo enim hominem uincis humana felicitate, diabolum autem uincis inimici dilectione. Quomodo ergo homo ambit auferre tibi, et detruncare, aut euertere [1 1Kb] felicitatem qua uincitur, sic et diabolus hominem uult uincere auferendo unde uincitur. Sed cura in corde seruare inimici dilectionem, qua diabolum uincis. Seuiat homo quantum potest, auferat quidquid potest; si diligitur aperte seuiens, uictus est occulte seuiens.

7. At iste conturbatus et contristatus orabat, tanquam turbato pre ira oculo suo. Ira uero fratris si fuerit inueterata, iam odium est. Ira turbat oculum, odium exstinguit: ira festuca est, odium trabes est. Aliquando odisti et corripis irascentem; in te est odium, in illo ira quem corripis: merito tibi dicitur, Eiice primum trabem de oculo tuo, et sic uidebis eiicere festucam de oculo fratris tui . Nam ut noueritis quantum intersit inter iram et odium: quotidie homines irascuntur filiis suis; date qui oderint filios suos. Conturbatus iste orabat et contristatus, luctans aduersus omnia conuicia omnium conuiciatorum; non ut aliquem eorum conuicium referendo  uinceret, sed ne aliquem eorum odisset. Hinc orat, hinc petit. A uoce inimici, et a tribulatione peccatoris: quoniam declinauerunt in me iniquitatem, et in ira adumbrabant me. Cor meum conturbatum est in me. Hoc est illud alibi dictum: Turbatus est pre ira oculus meus . Et si oculus turbatus est, quid sequitur? Et metus mortis cecidit super me. uita nostra dilectio est: si uita dilectio, mors odium est. Cum ceperit homo timere ne oderit quem diligebat, mortem timet; et acriorem mortem, et interiorem mortem, qua occiditur anima, non corpus. Attendebas hominem seuientem in te: quid erat facturus, contra quem tibi securitatem tuus Dominus dederat, dicens, Nolite timere eos qui corpus occidunt ? Ille seuiendo corpus occidit, tu odio habendo animam occidisti; et ille corpus alienum, tu animam tuam. Metus ergo mortis cecidit super me.

8. [uers. 6-8.] Timor et tremor uenerunt super me, et contexerunt me tenebre. Et dixi. Qui audit fratrem suum, in tenebris est usque adhuc. Si dilectio lumen est, odium tenebre . Et quid sibi ait in illa infirmitate positus, et in illa exercitatione turbatus? Quis dabit mihi pennas sicut columbe, et uolabo, et requiescam? Aut mortem optabat, aut solitudinem desiderabat. Quamdiu, inquit, id mecum agitur, id mihi precipitur ut inimicos diligam, conuicia istorum crebrescentia et adumbrantia me, commouent oculum meum, perturbant lumen meum, appetunt cor meum, interficiunt animam meam. uellem ut abirem, sed infirmus sum, ne manendo augeam peccata peccatis: aut certe separarer paululum a genere humano, ne patiatur uulnus meum crebras plagas, ut sanatum exercitationi reddatur. Fit hoc, fratres, et surgit plerumque in animo serui Dei desiderium solitudinis, non ob aliud nisi propter turbam tribulationum et scandalorum, et dicit: Quis mihi dabit pennas? uidet se sine pennis, an potius ligatis pennis? Si desunt, dentur; si ligate sunt, soluantur: quia etiam qui soluit pennas aui, aut dat aut reddit illi pennas suas. Non enim habebat eas tanquam suas, quibus uolare non poterat. Ligate penne onus faciunt. Quis, inquit, dabit mihi pennas sicut columbe, et uolabo, et requiescam? Requiescet, ubi? Duos dixi sensus hic esse: aut sicut ait Apostolus, Dissolui, et esse cum Christo, multo enim magis optimum. Etenim et ipse quamuis fortis, quamuis magnus, quamuis corde robustissimus, quamuis in Christo miles inuictus, in exercitatione sua, quantum legimus, conturbatus est, et ait: De cetero nemo mihi molestus sit . Tanquam diceret de illo psalmo: Tedium detinuit me a peccatoribus derelinquentibus legem tuam . Conatur ergo homo plerumque corrigere homines distortos, prauos, pertinentes quidem ad curam suam, sed in quibus deficiat omnis humana industria et uigilantia: corrigere non potest, pati necesse est. Et qui corrigi non potest tuus est, aut consortio generis humani, aut plerumque ecclesiastica communione; intus est, quid facies? quo ibis? quo te separabis, ut ista non patiaris? Sed adesto,  loquere, exhortare, blandire, minare, corripe. Feci omnia, quidquid uirium habui impendi et expressi, nichil me uideo profecisse; omnis opera insumpta est, dolor remansit. Quomodo ergo requiescet cor meum a talibus, nisi ut dicam, Quis dabit mihi pennas? sicut columbe tamen, non sicut coruo. Columba a molestiis querit auolationem, sed non amittit dilectionem. Columba enim pro signo dilectionis ponitur, et in ea gemitus amatur. Nihil tam amicum gemitibus quam columba: die noctuque gemit, tanquam hic posita ubi gemendum est. Quid ergo dicit iste dilector? Conuicia hominum ferre non possum, stridunt, rabie feruntur, accenduntur iracundia, in ira adumbrant me; prodesse illis non possum: utinam requiescam alicubi ab eis separatus corpore, non amore; ne in me conturbetur ipsa dilectio: uerbis meis et collocutione mea prodesse non possum, orando pro eis forsitan prodero, Dicunt ista homines, sed plerumque ita ligantur ut uolare non possint. Forte enim non ligantur uisco, sed ligantur officio. Si autem ligantur cura et officio, et deserere non possunt, dicant: Optabam dissolui, et esse cum Christo, multo enim magis optimum; manere in carne necessarium propter uos . Columba [1 1Kb] religata affectu, non cupiditate, uolare non poterat propter implendum officium, non propter paruum meritum. Tamen desiderium in corde necesse est ut sit: nec patitur hoc desiderium, nisi qui ceperit ambulare angustam illam uiam ; ut nouerit quia non desunt Ecclesie persecutiones, etiam in hoc tempore quando tranquillitas uidetur Ecclesie ab his quidem persecutionibus, quas martyres nostri passi sunt. Non autem desunt persecutiones, quia uerum est illud: Omnes qui uolunt pie uiuere in Christo, persecutionem patientur . Non pateris persecutionem: non uis pie uiuere in Christo. uis probare uerum esse quod dictum est? Incipe pie uiuere in Christo. Quid est, pie uiuere in Christo? Ut pertineat ad uiscera tua quod ait Apostolus: Quis infirmatur, et ego non infirmor? quis scandalizatur, et ego non uror  Aliorum infirmitates, aliorum scandala, persecutiones illi fuerunt. Numquid ergo desunt hoc tempore? Plures abundant illis qui eas curant. Et plerumque de longinquo uidetur homo, et dicitur, Bene est illi. Et ille qui dicit, aut sua gustat, et aliena non potest; aut apud se quod gustet non habet, et alteri gustanti, imo deuoranti non compatitur. Incipiat ergo pie uiuere in Christo, et probet quod dicitur: incipit desiderare pennas, elongare, fugere, et manere in deserto.

9. Unde enim putatis, fratres, seruis Dei impleta esse deserta? Si bene illis esset inter homines, recederent ab hominibus? Et tamen quid faciunt et ipsi? Ecce elongant fugientes, manent in deserto: sed numquid singillatim? Tenet eos caritas, ut cum multis maneant: et de ipsis multis existunt qui exerceant. Quia in omni congregatione multitudinis necesse est  ut inueniantur mali. Deus enim qui nouit exercendos nos, miscet nobis et non perseueraturos, aut certe ita simulatos, ut nec inchoauerint in quo perseuerare deberent. Nouit enim necessarium esse nobis ut feramus malos, et proficiat quod boni sumus; diligamus inimicos, corripiamus, castigemus, excommunicemus, cum dilectione a nobis etiam separemus. uidete enim quid dicat Apostolus: Si quis autem non obaudit uerbo nostro per epistolam, hunc notate, et nolite commisceri cum eo. Sed ne subreperet tibi ex hoc iracundia, et turbaret oculum tuum, Non, inquit, ut inimicum eum existimetis, sed corripite ut fratrem, ut erubescat . A quo indixit separationem, non precidit dilectionem. uiuit ille oculus, uiuit uita tua. Etenim amissa dilectio, mors tua. Hanc ille amittere timuit qui dixit: Metus mortis cecidit super me. Itaque ne amittam dilectionis uitam, quis dabit mihi pennas sicut columbe, et uolabo, et requiescam? Quo iturus es? quo uolaturus? ubi requieturus? Ecce elongaui fugiens, et mansi in deserto. In quo deserto? Ubicumque fueris, congregabunt se ceteri, desertum tecum petent, affectabunt uitam tuam, tu repellere non potes societatem fratrum: miscentur tibi etiam mali; adhuc tibi exercitatio debetur. Ecce elongaui fugiens, et mansi in deserto. In quo deserto? Si forte in conscientia, quo nullus hominum intrat, ubi nemo tecum est, ubi tu et Deus es. Nam si in deserto, in aliquo loco, quid facies de congregantibus se? Non enim a genere humano separatus esse poteris, quamdiu in hominibus uiuis. Attende potius consolatorem illum Dominum et regem, imperatorem et creatorem nostrum, creatum etiam inter nos: attende quia duodecim suis miscuit unum quem pateretur.

10. [uers. 9.] Dicit, Ecce elongaui fugiens, et mansi in deserto. Forte iste, ut dixi, fugerit ad conscientiam suam, ibi aliquantum desertum inuenerit ubi requiesceret. Sed illa dilectio conturbat eum: solus erat in conscientia, sed non solus in caritate; intus consolabatur conscientia, sed forinsecus tribulationes non relinquebant. Itaque in se quietus, ex aliis pendens, cum conturbaretur adhuc, quid ait? Exspectabam eum qui me saluum faceret a pusillanimitate [1 1Kb] et tempestate. Mare est, tempestas est: nichil tibi restat nisi exclamare, Domine, pereo . Porrigat manum ille qui fluctus calcat intrepidus, subleuet trepidationem tuam, firmet in se securitatem tuam, alloquatur te intus, et dicat tibi: Me attende, quid pertulerim: fratrem malum forte pateris, aut inimicum forinsecus pateris; quos non passus sum? Fremebant forinsecus Iudei, intrinsecus discipulus tradebat. Seuit ergo tempestas, sed ille saluos facit a pusillanimitate et tempestate. Forte nauis tua ideo turbatur, quia ille in te dormit. Seuiebat mare, turbabatur nauicula in qua discipuli nauigabant, Christus autem dormiebat: tandem aliquando uisum est illis quia inter illos dormiebat uentorum imperator et creator; accesserunt et excitauerunt Christum: imperauit uentis, et facta est tranquillitas  magna . Merito ergo forte turbatur cor tuum, quia excidit tibi in quem credideris: intolerabiliter pateris, quia non uenit tibi in mentem quid pro te pertulerit Christus. Si in mentem non tibi uenit Christus, dormit: excita Christum, recole fidem. Tunc enim in te dormit Christus [1 1Kb] , si oblitus es passiones Christi: tunc in te uigilat Christus, si meministi passionum Christi. Cum autem pleno corde intuitus fueris quid ille fuerit passus, nonne equo animo et tu tolerabis? et fortasse gaudens, quia inuentus es in aliqua similitudine passionum regis tui. Cum ergo ista cogitans consolari et gaudere ceperis, ille surrexit, ille uentis imperauit: ideo facta est tranquillitas. Exspectabam eum qui me saluum faceret a pusillanimitate et tempestate.

11. [uers. 10.] Submerge, Domine, et diuide linguas eorum. Attendit tribulantes se et adumbrantes se, et optauit hoc, non de ira, fratres. Qui se male extulerunt, expedit eis ut submergantur: qui male conspirauerunt, expedit eis ut lingue eorum diuidantur: ad bonum consentiant, et concordent lingue illorum. Si autem in idipsum aduersum me susurrabant, ait, omnes inimici mei , perdant [2 1Kb] idipsum in malo; diuidantur lingue eorum, non sibi consentiant. Submerge, Domine, et diuide linguas eorum. Submerge, quare? Quia se extulerunt. Diuide, quare? Quia in malum conspirauerunt. Turrem illam recordare superborum factam post diluuium: quid dixerunt superbi? Ne pereamus diluuio, faciamus altam turrem . Superbia se munitos esse arbitrabantur, exstruxerunt altam turrem; et Dominus diuisit linguas ipsorum. Tunc se ceperunt non intelligere: hinc facta est origo linguarum multarum. Antea enim una lingua erat; sed una lingua concordibus proderat, una lingua hominibus proderat: at ubi illa collectio in conspirationem superbie precipitata est, pepercit illis Deus ut diuideret linguas, ne se intelligendo perniciosam facerent unitatem. Per superbos homines diuise sunt lingue, per humiles Apostolos congregate sunt lingue: spiritus superbie dispersit linguas, Spiritus sanctus congregauit linguas. Quando enim Spiritus sanctus uenit super discipulos, omnium linguis locuti sunt, ab omnibus intellecti sunt : lingue disperse, in unum congregate sunt. Ergo si adhuc seuiunt et gentiles sunt, expedit eis diuisas habere linguas. uolunt unam linguam, ueniant ad Ecclesiam; quia et in diuersitate linguarum carnis, una est lingua in fide cordis. Submerge, Domine, et diuide linguas eorum.

12. Quoniam uidi iniquitatem et contradictionem in ciuitate. Merito iste desertum querebat, quoniam uidit iniquitatem et contradictionem in ciuitate. Est quedam ciuitas turbulenta: ipsa erat que turrem edificauerat, ipsa confusa est, et appellata Babylonia, ipsa per innumerabiles gentes dispersa : inde congregatur Ecclesia in desertum bone conscientie.  uidit enim contradictionem in ciuitate. Christus uenit. Quis Christus, contradicis? Filius Dei. Et habet filium Deus, contradicis? Natus est de uirgine, passus, resurrexit. Et unde hoc fieri potest, contradicis? Attende saltem gloriam crucis ipsius. Iam in fronte regum crux illa fixa est, cui inimici insultauerunt. Effectus probauit [1 1Kb] uirtutem: domuit orbem, non ferro, sed ligno. Lignum crucis contumeliis dignum uisum est inimicis, et ante ipsum lignum stantes caput agitabant, et dicebant: Si Filius Dei est, descendat de cruce . Extendebat ille manus suas ad populum non credentem et contradicentem. Si enim iustus est, qui ex fide uiuit , iniquus est qui non habet fidem. Quod ergo hic ait, iniquitatem, perfidiam intelligo. uidebat ergo Dominus in ciuitate iniquitatem et contradictionem, et extendebat manus suas ad populum non credentem et contradicentem; et tamen et ipsos exspectans dicebat: Pater, ignosce illis, quia nesciunt quid faciunt . Adhuc sane reliquie seuiunt illius ciuitatis, adhuc contradicunt. De frontibus omnium modo extendit manus ad reliquias non credentes et contradicentes. Quoniam uidi iniquitatem et contradictionem in ciuitate.

13. [uers. 11] Die ac nocte circumdabit eam super muros eius iniquitas et labor. Super muros eius, super munimenta eius, tenens quasi capita eius, nobiles eius. Ille nobilis si christianus esset, nemo remaneret paganus. Plerumque dicunt homines: Nemo remaneret paganus, si ille esset christianus. Plerumque dicunt homines: Et ille si fieret christianus, quis remaneret paganus? Quod ergo nondum fiunt christiani, quasi muri sunt ciuitatis illius non credentis et contradicentis. Quamdiu isti muri stabunt? Non semper stabunt. Circuit arca muros Iericho: ueniet tempus septimo arce circuitu, ut omnes muri ciuitatis non credentis et contradicentis cadant . Donec fiat, turbatur iste in exercitatione sua; et perferens reliquias contradicentium, optat pennas auolationis, optat requiem deserti. Imo duret inter contradicentes, perferat minas, bibat opprobria, exspectet qui eum saluum faciat a pusillanimitate et tempestate: intueatur caput, exemplum uite [2 1Kb] sue, tranquilletur in spe, etsi turbatur in re. Die ac nocte circumdabit eam super muros eius iniquitas, et labor in medio eius et iniustitia. Et ideo labor ibi, quia iniquitas ibi: quia iniustitia ibi, ideo et labor ibi. Sed audiant extendentem manus: uenite ad me omnes qui laboratis. uos clamatis, uos contradicitis, uos conuiciamini: ille e contra, uenite ad me omnes qui laboratis in superbia uestra, et requiescetis in humilitate mea. Discite a me, inquit, quia mitis sum et humilis corde, et inuenietis requiem animabus uestris . Unde enim illi laborant, nisi quia non sunt mites et humiles corde? Deus humilis factus est, erubescat homo esse superbus.

14. [uers. 12.] Non defecit de plateis eius usura et  dolus. Usura et dolus non absconduntur saltem quia mala sunt, sed publice seuiunt. Etenim qui in domo aliquid mali facit, uel de malo suo erubescit: In plateis eius usura et dolus. Fenus et professionem habet, fenus et ars uocatur: corpus dicitur, corpus quasi necessarium ciuitati, et de professione sua uectigal impendit: usque adeo in platea est quod saltem abscondendum erat. Est et alia usura peior, quando non dimittis quod tibi debetur; et turbatur oculus in illo uersu orationis, Dimitte nobis debita nostra. Quid enim ibi facturus es, quando oraturus es et ad ipsum uersum uenturus? uerbum contumeliosum audisti: uis exigere damnationis supplicium. uel tantum exige quantum dedisti, fenerator iniuriarum. Pugno percussus es, interfectionem queris. Usura mala. Qua iturus es in orationem? Si reliqueris orationem, qua circumiturus es ad Dominum? Ecce dices: Pater noster, qui es in celis: sanctificetur nomen tuum. ueniat regnum tuum. Fiat uoluntas tua, sicut in celo et in terra. Dices: Panem nostrum quotidianum da nobis hodie. uenies ad, Dimitte nobis debita nostra, sicut et nos dimittimus debitoribus nostris . uel in ciuitate illa mala abundent usure iste, non intrent parietes istos ubi pectus tunditur. Quid facies, quia ibi tu et ille uersus in medio estis? Preces tibi composuit celestis iurisperitus  : qui nouerat quid ibi ageretur, ait tibi, Aliter non impetrabis. Amen enim dico uobis, quia si dimiseritis peccata hominibus, dimittentur uobis; si autem non dimiseritis peccata hominibus, neque Pater uester dimittet uobis . Quis hoc dicit? Qui scit quid ibi agatur, quod tu adstans petis. uide quod uoluit esse ipse aduocatus tuus: ipse iurisperitus tuus, ipse assessor Patris, ipse iudex tuus dixit, Aliter non accipies. Quid facturus es? Non accepturus, si non dicturus; non accepturus, si falsum dicturus. Ergo aut facturus et dicturus, aut quod petis non promeriturus; quia qui hoc non faciunt, in usuris illis sunt malis. Sint ibi illi qui adhuc idola aut adorant, aut querunt; noli tu, plebs Dei, noli, plebs Christi, noli, corpus illius capitis. Attende uinculum pacis tue, attende promissum uite tue. Quid enim tibi prodest, quia exigis iniurias quas pertulisti? Ultio te reficit? Ergo de malo alieno gaubebis? Passus es malum, ignosce; ne duo  sitis. Et non defecit de plateis eius usura et dolus.

15. [uers. 13-15.] Ideo ergo tu querebas solitudinem et pennas, ideo murmuras, hec ferre non potes, contradictionem et iniquitatem ciuitatis huius. Requiesce in his qui tecum intus sunt, et noli querere solitudinem. Audi et de ipsis quid dicat, Quoniam si inimicus exprobrasset mihi. Et quidem superius conturbatus erat in exercitatione sua a uoce inimici et a tribulatione peccatoris, forte in illa ciuitate positus, superba illa erigente turrem que submersa est [1 1Kb] ut diuiderentur eorum lingue : attende intus  quid gemat propter pericula a falsis fratribus. Quoniam si inimicus exprobrasset mihi, sustinuissem utique: et si is qui oderat me, super me magna locutus fuisset, id est, per superbiam mihi insultasset, magnificaret se super me, minaretur mihi quidquid posset: absconderem me utique ab eo. Ab illo qui foris est, ubi te absconderes? Inter illos qui intus sunt. Nunc autem uide, si non nichil aliud restat, nisi ut solitudinem queras. Tu uero, inquit, homo unanimis, dux meus et notus meus. Forte aliquando bonum consilium dedisti, forte aliquando precessisti me, et salubre aliquid monuisti: in Ecclesia Dei simul fuimus. Tu uero homo unanimis, dux meus et notus meus: qui simul mecum dulces capiebas cibos. Qui sunt dulces cibi? Non omnes qui adsunt nouerunt; sed non amaricent [1 1Kb] qui nouerunt, ut possint illis qui adhuc non nouerunt dicere: Gustate, et uidete, quoniam dulcis est Dominus . Qui simul mecum dulces capiebas cibos. In domo Dei ambulauimus cum consensu. Unde ergo dissensio  ? Qui intus erat, foris factus est. Ambulauit mecum in domo Dei cum consensu: aliam domum erexit contra domum Dei. Quare illa relicta est, ubi ambulauimus cum consensu? quare illa deserta est, ubi dulces simul capiebamus cibos?

16. [uers. 16.] ueniat mors super eos, et descendant ad infernum uiuentes. Quo modo replicauit et recolere nos fecit primum illud schismatis initium, quando in illo primo populo Iudeorum quidam superbi se separauerunt, et extra sacrificare uoluerunt. Noua mors super eos uenit: aperuit se terra, et uiuos absorbuit . ueniat, inquit, mors super eos, et descendant ad infernum uiuentes. Quid est, uiuentes? Scientes quia pereunt, et tamen pereuntes. Audi uiuentes perire et absorberi hiatu terre, id est deuoratione terrenarum cupiditatum absorberi. Dicis homini: Quid pateris, frater? Fratres sumus, unum Deum inuocamus, in unum Christum credimus, unum Euangelium audimus, unum Psalmum cantamus, unum Amen respondemus, unum Alleluia resonamus, unum Pascha celebramus: quid tu foris es, et ego intus sum? Plerumque angustatus et considerans quam uera dicantur, Reddat, ait, Deus maioribus nostris. Ergo uiuus perit. Deinde addis et mones: Saltem solum sit malum segregationis, cur adiungis et rebaptizationis? Agnosce in me quod habes; et si tu me odisti, Christo in me parce. Et hoc eis malum plerumque et maxime displicet: uere, inquiunt, male fit; utinam posset non fieri! sed quid facimus de statutis maiorum nostrorum? Descendant ad infernum uiuentes. Si mortuus descenderes, quid ageres ignorares: cum uero scis malum esse quod facis, et tamen facis; nonne uiuus descendis ad inferos? Et quare maxime ipsos duces terre hiatus absorbuit uiuos, populum autem illis censentientem e celo irruens ignis absumpsit ? Propterea hanc penam commemorans psalmus iste, a populo cepit, et ad duces conclusit. ueniat mors super eos, propter illos  dixit, super quos uenit ignis de celo: et statim adiunxit, Descendant ad infernum uiuentes, propter duces quos terre hiatus absorbuit. Nam quomodo descenderent ad infernum uiuentes, de quibus dixerat, ueniat mors super eos? si iam super eos mors uenerat, quomodo uiui ad inferos descendebant? Ergo a minoribus cepit, ad maiores conclusit. ueniat mors super eos, qui consenserunt et consecuti sunt. Quid illi duces et principes? Descendant ad infernum uiuentes: quia ipsi Scripturas tractant, et nouerunt bene quotidie legendo quomodo Ecclesia catholica per totum orbem terrarum ita diffusa est, ut omnino contradictio omnis uacet, nec inueniri possit aliquod testimonium pro schismate eorum, nouerunt bene; ideo ad inferos uiuentes descendunt, quia malum quod faciunt, malum esse nouerunt. Illos autem diuine iracundie [1 1Kb] ignis absumpsit. Studio enim contentionis accensi, a ducibus suis malis recedere noluerunt: uenit super ignem ignis, super ardorem dissensionis ardor consumptionis. ueniat mors super illos, et descendant ad infernum uiuentes. Quoniam nequitia in hospitiis eorum, in medio eorum. In hospitiis, ubi peregrinantur et transeunt. Non enim hic semper futuri sunt: et tamen pro animositate temporali sic pugnant. In hospitiis ergo eorum iniquitas, in medio eorum iniquitas: nullum tam medium eorum quam cor eorum.

17. [uers. 17.] Ego ad Dominum exclamaui. Corpus Christi et unitas Christi in angore, in tedio, in molestia, in conturbatione exercitationis sue; ille unus homo, in uno corpore posita unitas, cum tederet animam eius exclamans a finibus terre: A finibus terre ad te clamaui, inquit, cum angeretur cor meum . Ipse unus, sed unitas unus: et ipse unus, non in uno loco unus, sed a finibus terre clamat unus. Quomodo a finibus terre clamaret unus, nisi in multis esset unus? Ego ad Dominum exclamaui. Recte. Tu exclama ad Dominum, noli ad Donatum; ne tibi sit pro Domino dominus, qui sub Domino noluit esse conseruus. Ego ad Dominum exclamaui: et Dominus exaudiuit me.

18. [uers. 18.] uespere, et mane, et meridie, enarrabo, et annuntiabo, et exaudiet uocem meam. Euangeliza tu, noli tacere tu quod accepisti, uespere, de preteritis; mane, de futuris; meridie, de sempiternis. Ideo ad id quod ait, uespere, pertinet quod enarrat: ad id quod ait, mane, pertinet quod annuntiat: ad id quod ait, meridie, pertinet quod exauditur uox eius. Finis enim in meridie est, sed unde non declinatur in occasum. In meridie enim lux excelsa est, splendor sapientie, feruor dilectionis. uespere, et mane, et meridie. uespere Dominus in cruce, mane in resurrectione, meridie in ascensione: enarro uespere patientiam morientis, annuntio mane uitam resurgentis, orabo ut exaudiat meridie sedens ad dexteram Patris; exaudiet uocem meam qui interpellat pro nobis . Quanta huius securitas, quanta consolatio, quanta refectio a pusillanimitate et tempestate,  contra malos, contra iniquos et foris et intus, et in his qui foris sunt, cum fuissent intus!

19. [uers. 16.] Itaque, fratres mei, quos in ipsa congregatione parietum horum uidetis turbulentos, superbos, sua querentes, elatos, non habentes zelum Dei castum, sanum, quietum, sed multum sibi tribuentes; ad dissensionem paratos, sed occasionem non inuenientes, ipsa est palea dominice aree . Hinc illos paucos superbie uentus excussit: tota palea non uolabit, nisi cum ille in ultimo uentilabit. Sed nos quid, nisi cum isto cantemus, cum isto oremus, cum isto plangamus et dicamus securi: Redimet in pace animam meam? Contra illos qui non amant pacem, In pace redimet animam meam: quia cum his qui oderunt pacem, eram pacificus . Redimet in pace animam meam, ab his qui appropinquant mihi. Nam ab illis qui longe sunt a me, facilis causa est: non me tam cito fallit qui dicit, ueni, idolum adora: multum a me longe est. Christianus es? Christianus, inquit. Ex propinquo aduersatur, prope est. Redimet in pace animam meam, ab his qui appropinquant mihi: quoniam in multis erant mecum. Quare dixi, appropinquant mihi? Quia in multis erant mecum. In hoc uersu due sententie occurrunt. In multis erant mecum: Baptismum habebamus utrique, in eo erant mecum; Euangelium utrique legebamus, erant in eo mecum; festa martyrum celebrabamus, erant ibi mecum; Pasche solemnitatem frequentabamus, erant ibi mecum. Sed non omnino mecum: in schismate non mecum, in heresi non mecum. In multis mecum, in paucis non mecum. Sed in his paucis in quibus non mecum, non eis prosunt [1 1Kb] multa in quibus mecum. Etenim, fratres, uidete quam multa enarrauit apostolus Paulus: unum dixit; si defuerit, frustra sunt illa. Si linguis hominum loquar et Angelorum, ait, si habeam omnem prophetiam et omnem fidem, et omnem scientiam, si montes transferam, si distribuam omnia mea pauperibus, si tradam corpus meum ita ut ardeat. Quam multa enumerauit! His omnibus multis desit una caritas: illa numero plura sunt, hec pondere maior est . Ergo in omnibus Sacramentis mecum, in una caritate non mecum: In multis erant mecum. Rursus alio modo, Quoniam in multis erant mecum, qui se separauerunt a me, mecum erant, non in paucis, sed in multis. Etenim per totum orbem terrarum pauca sunt grana, multe sunt palee. Quid ergo ait? In palea mecum erant, in tritico non mecum erant: et propinquat palea tritico, de uno semine exit, in uno agro radicatur, una pluuia nutritur, eumdem messorem patitur, eamdem triturationem sustinet, eamdem uentilationem exspectat, non in unum horreum intrat. Quoniam in multis erant mecum.

20. [uers. 20-22.] Exaudiet me Deus, et humiliabit illos, qui est ante secula. Illi enim presumunt de nescio quo duce suo qui cepit heri: humiliabit illos qui est ante secula. Quia etsi ex tempore Christus est de  Maria uirgine, ante secula tamen in principio uerbum, et uerbum apud Deum, et Deus uerbum . Humiliabit illos qui est ante secula. Non enim est illis commutatio: de illis dico, quibus non est commutatio. Nouerat aliquos perseueraturos, et in perseueratione sue nequitie morituros. uidemus enim eos, et non est illis commutatio: qui sic moriuntur in ipsa peruersitate, in ipso schismate, non est illis commutatio. Humiliabit illos Deus, humiliabit illos in damnatione, quia erecti sunt in dissensione. Non est illis commutatio, quia non mutantur in melius, sed in peius; nec cum hic sunt, nec in resurrectione. Omnes enim resurgemus, sed non omnes immutabimur . Quare? Quia non est illis commutatio, et non timuerunt Deum. Fratres mei, unum remedium est: timeant Deum, deserant Donatum. Dicis illi: Peris in heresi, in schismate; necesse est ut Deus retribuat istis malis: uenies in damnationem, noli tibi blandiri uerbis tuis, non sequaris cecum ducem; cecus autem cecum ducens, simul in foueam cadunt . Quid ad me, ait? quomodo uixi heri, sic et hodie; parentes mei quod fuerunt, hoc et ego. Non times Deum. Da timorem Dei: cogitet quia ista omnia uera sunt que leguntur, quia est fides Christi que falli non potest; quomodo in heresi remanebit [1 1Kb] ad tantam euidentiam sancte Catholice, quam diffudit Deus per totum orbem terrarum; quam antequam diffunderet promisit, prenuntiauit, sic exhibuit ut promisit? Ergo caueant et obseruent qui non timent Deum. Extendit manum suam in retribuendo.

21. Polluerunt testamentum eius. Lege testamentum quod polluerunt: In semine tuo benedicentur omnes gentes . Polluerunt testamentum eius. Tu contra ista uerba testatoris quid dicis? Africa sola istam gratiam meruit sancti Donati, in ipso remansit Ecclesia Christi. Dic saltem, Ecclesia Donati. Quare adiungis, Christi, de quo dictum est, In semine tuo benedicentur omnes gentes. Post Donatum uis ire? Pone Christum, et sic recede. uidete ergo quid sequitur: Polluerunt testamentum eius. Quod testamentum? Abrahe dicte sunt promissiones et semini eius. Apostolus dicit: Fratres, tamen hominis testamentum confirmatum nemo irritum facit, aut superordinat. Abrahe dicte sunt promissiones et semini eius: non dicit, Et seminibus, tanquam in multis; sed tanquam in uno, Et semini tuo, quod est Christus . In hoc ergo Christo quod promissum est testamentum? In semine tuo benedicentur omnes gentes. Tu qui dimisisti unitatem omnium gentium, et in parte remansisti, polluisti testamentum eius. Quod tibi ergo contigit, ut exterminareris, ut ab hereditate separareris, de ira Dei est. Attende enim quid sequatur: Polluerunt testamentum eius; diuisi sunt pre ira uultus eius. Quid exspectatis, qua maiore nota ostendantur heretici? Diuisi sunt pre ira uultus eius.

22. Et appropinquauit cor illius. Cuius intelligimus,  nisi cuius ira diuisi sunt? Quomodo appropinquauit cor illius? Ut intelligamus uoluntatem illius. Etenim ex hereticis asserta est [1 1Kb] Catholica, et ex his qui male sentiunt probati sunt qui bene sentiunt. Multa enim latebant in Scripturis; et cum precisi essent heretici, questionibus agitauerunt Ecclesiam Dei: aperta sunt que latebant, et intellecta est uoluntas Dei. Inde dicitur in alio psalmo, Congregatio taurorum inter uaccas populorum, ut excludantur hi qui probati sunt argento . Excludantur enim dixit, emineant, appareant. Unde dicuntur et in arte argentaria exclusores, id est, ex quadam confusione masse, forme expressores. Ergo multi qui optime possent Scripturas dignoscere et pertractare, latebant in populo Dei; nec asserebant solutionem questionum difficilium cum calumniator nullus instaret. Numquid enim perfecte de Trinitate tractatum est, antequam oblatrarent Ariani? numquid perfecte de penitentia tractatum est, antequam obsisterent Nouatiani? Sic non perfecte de Baptismate tractatum est, antequam contradicerent foris positi rebaptizatores; nec de ipsa unitate Christi enucleate dicta erant que dicta sunt, nisi posteaquam separatio illa urgere cepit fratres infirmos, ut iam illi qui nouerant hec tractare atque dissoluere, ne perirent infirmi sollicitati questionibus impiorum, sermonibus et disputationibus suis obscura Legis in publicum deducerent. Ergo illi diuisi sunt pre ira uultus eius, et nobis ad intelligendum appropinquauit cor eius. Itaque intelligite illud quod in psalmo alio commemorauit: Congregatio taurorum, id est superborum cornupetarum, inter uaccas populorum. Quas dixit uaccas? Animas seductibiles. Utquid hoc? Ut excludantur hi, id est appareant qui latebant, qui probati sunt argento. Quid est, argento? Eloquio Dei. Eloquia Domini eloquia casta, argentum igne examinatum, probabile terre, purgatum septies tantum . Hunc sensum obscurum, uidete quemadmodum in lucem excludat Apostolus: Oportet, inquit, et hereses esse, ut probati manifesti fiant inter uos . Quid est, probati? Probati argento, probati eloquio. Quid est, manifesti fiant? Excludantur. Quare hoc? Propter hereticos. Quid est, propter hereticos? Propter congregationem taurorum inter uaccas populorum. Sic ergo et hi diuisi sunt pre ira uultus eius, et appropinquauit cor illius.

23. Molliti sunt sermones eius super oleum, et ipsi sunt iacula. Quedam enim in Scripturis dura uidebantur, cum obscura essent; exposita mollita sunt. Nam et prima heresis in discipulis Christi uelut a duritia sermonis ipsius facta est. Cum enim diceret, Nisi quis manducauerit carnem meam, et biberit sanguinem meum, non habebit uitam in se: illi non intelligentes dixerunt ad inuicem, Durus est hic sermo, quis potest eum audire? Dicentes quia durus est sermo hic; separauerunt se ab illo: remansit cum aliis duodecim. Cum ei suggessissent illos in sermone eius fuisse scandalizatos, Numquid et uos, inquit, uultis ire? Et Petrus: uerbum uite eterne habes, ad quem  ibimus  Intendite, obsecramus uos, et paruuli discite pietatem: Numquid iam Petrus intelligebat secretum illius sermonis Domini? Nondum intelligebat; sed bona esse uerba que non intelligebat, pie credebat. Ergo si durus est sermo, et nondum intellectus est, durus sit impio, tibi autem pietate molliatur: quia quandoque soluetur, et fiet tibi oleum, et usque ad ossa penetrabit.

24. [uers. 23.] Proinde, tanquam ipse Petrus post illos duritia, sicut putabant, sermonis Domini scandalizatos etiam hic diceret, uerbum uite eterne habes, ad quem ibimus? ita subiecit, Iacta in Dominum curam tuam, et ipse te enutriet. Paruulus es, nondum intelligis secreta uerborum: forte tibi panis latet, et adhuc lacte nutriendus es ; noli irasci uberibus, ipsa te idoneum reddent ad mensam, cui modo minus idoneus es. Ecce per diuisionem hereticorum multa dura mollita sunt: sermones illius duri molliti sunt super oleum, et ipsi sunt iacula. Armauerunt euangelizantes: et ipsi sermones diriguntur in pectora quorumque audientium ab instantibus opportune et importune; illis sermonibus, illis uerbis tanquam sagittis, corda hominum ad amorem pacis feriuntur. Duri erant, et molles facti sunt. Molliti non uirtutem amiserunt, sed in iacula conuersi sunt. Molliti sunt sermones eius super oleum, et ipsi, molliti sermones, ipsi sunt iacula. Sed tu nondum forte idoneus es qui armeris his iaculis, et nondum tibi eluxit quod in sermone forte obscurum est et durum; Iacta in Dominum curam tuam, et ipse te enutriet. In Dominum iacta te. Ecce uis te iactare in Dominum, nemo se supponat pro Domino. Iacta in Dominum curam tuam. uide quemadmodum magnus ille miles Christi in se curam paruulorum iactari noluit: Numquid Paulus pro uobis crucifixus est, aut in nomine Pauli baptizati estis  Quid eis aliud dicebat, nisi, Iactate in Dominum curam uestram, et ipse uos enutriet? Modo autem uult paruulus iactare curam suam in Dominum, et occurrit nescio quis, et dicit: Ego excipio. Tanquam naui fluctuanti occurrit, et dicit: Ego excipio. Responde et tu: Portum quero, non saxum. Iacta in Dominum curam tuam, et ipse te enutriet. Et uide quia portus te excipit: Non dabit in eternum fluctuationem iusto. uideris fluctuare in mari isto, sed excipit te portus. Tu tantum antequam intres in portum, ab anchora noli abrumpi. Fluctuat nauis in anchoris, sed non longe a terra proiicitur; nec in eternum fluctuabit, etsi ad tempus fluctuat. Etenim ad fluctuationem pertinent uerba superiora: Contristatus sum in exercitatione mea, et conturbatus sum. Exspectabam eum qui me saluum faceret a pusillanimitate et tempestate. Fluctuans loquitur, sed non in eternum fluctuabit; nam anchora ligatur, anchora spes eius est. Non dabit in eternum fluctuationem iusto.

25. [uers. 24.] Illis antem quid? Tu uero, Deus deduces eos in puteum corruptionis. Puteus corruptionis, tenebre sunt submersionis. Deduces eos, inquit, in puteum corruptionis: quia cecus cecum ducens,  ambo in foueam cadunt . Deducit illos Deus in puteum corruptionis, non quod ipse sit auctor culpe ipsorum, sed quod ipse sit iudex iniquitatum eorum. Tradidit enim eos Deus in concupiscentias cordis eorum : amauerunt enim tenebras, et non lucem; dilexerunt cecitatem, et non uisionem. Nam ecce Dominus iehsu eluxit uniuerso mundo; cantent in unitate cum toto mundo: Non enim est qui se abscondat a calore illius . Illi autem traducentes se a toto ad partem, a corpore ad uulnus, a uita ad precisionem, quid passuri sunt, nisi in puteum corruptionis ituri?

26. uiri sanguinum et dolositatis. uiros sanguinum propter interfectiones dicit; atque utinam corporales, et non spirituales! Sanguis enim de carne exiens, uidetur et horretur: quis uidet sanguinem cordis in rebaptizato? Ille mortes alios oculos querunt. Quanquam et de istis mortibus uisibilibus non quiescant armati ubique Circumcelliones. Et si istas uisibiles mortes attendamus, uiri sanguinum sunt. Attende armatum, si uir pacis est, et non sanguinis. Si fustem saltem [1 1Kb] solum ferret; sed fert fundibulum, fert securim, fert lapides, fert lanceas: et ista portantes ubique qua possunt euagantur, sanguinem innocentium sitiunt. Ergo et de istis uisibilibus mortibus sunt uiri sanguinum. Sed et de illis dicamus: Utinam solas  facerent, et animas non perimerent. Isti qui sunt uiri sanguinum et dolositatis, ne putent quia nos male sic intelligimus uiros sanguinum, qui animas occidunt; ipsi Maximianistas suos sic intellexerunt. Nam cum eos damnarent, in ipsa sententia concilii sui  ista uerba posuerunt: ueloces pedes eorum ad effundendum sanguinem annuntiatorum [2 1Kb] . Contribulatio et calamitas in uiis eorum, et uiam pacis non cognouerunt . Hoc de Maximianistis dixerunt. Quero autem ego ab eis quando Maximianiste fuderint corporis sanguinem, non quia et ipsi non funderent [3 1Kb] , si esset talis multitudo que funderet, sed propter, timiditatem paucitatis sue magis ab eis aliquid passi sunt, quam ipsi tale aliquid aliquando fecerunt. ergo interrogo donatistam, et dico: In concilio tuo posuisti de Maximianistis, ueloces pedes eorum ad effundendum sanguinem. Unum mihi date quem digito leserint Maximianiste? Quid mihi aliud responsurus est, nisi quod ego dico? Qui se separauerunt ab unitate, et animas seducendo interimunt, spiritualiter, non carnaliter sanguinem fundunt. Optime exposuisti, sed in expositione tua agnosce facta tua. uiri sanguinum et dolositatis. In fraude dolositas, in simulatione, in seductione. Quid ergo illi ipsi qui diuisi sunt pre ira uultus eius? Ipsi sunt uiri sanguinum et dolositatis.

 27. Sed quid de illis ait? Non dimidiabunt dies suos. Quid est, Non dimidiabunt dies suos? Non proficient quantum putant: intra tempus quod sperant, peribunt. Ipse est enim perdix ille, de quo dictum est: In dimidio dierum eius derelinquent eum, et in nouissimis suis erit insipiens . Proficiunt, sed ad tempus. Quid enim ait Apostolus? Maligni autem homines et seductores proficient in peius, ipsi errantes, et alios in errorem mittentes. Cecus autem cecum ducens, simul in foueam cadunt . Merito cadunt in puteum corruptionis. Quid ergo ait? Proficient in peius; non tamen diu. Nam paulo ante dixit, Sed ultra non proficient: hoc est, non dimidiabunt dies suos. Sequatur Apostolus, et dicat quare: Dementia enim eorum manifesta erit omnibus, sicut et illorum fuit . uiri sanguinum et dolositatis non dimidiabunt dies suos. Ego autem in te sperabo, Domine. Merito autem illi non dimidiabunt dies suos, quia in homine sperauerunt. Ego autem a diebus temporalibus perueni ad diem eternam. Quare? Quia in te speraui, Domine.



IN PSALMUM Lu ENARRATIO [1 1Kb] . SERMO  .

1. [uers. 1.] Sicut aliquam domum intraturi, cuius sit et ad quem pertineat in titulo inspicimus, ne forte importune irruamus quo non oportet, neque rursus timiditate reuocemur ab eo quo oportet intrare: tanquam ergo si legeremus, Hec predia illius aut illius; ita in superliminari psalmi huius habemus inscriptum, In finem, pro populo qui a sanctis longe factus est, ipsi Dauid in tituli inscriptionem, cum tenuerunt eum Allophyli in Geth. Agnoscamus ergo populum qui longe factus est a sanctis in tituli inscriptionem. Pertinet hoc enim ad ipsum Dauid, quem iam nostis intelligere spiritualiter: neque enim commendatur nobis nisi ille de quo dictum est, Finis Legis Christus ad iustitiam omni credenti . Ergo, In finem, cum audis, in Christum intende, ne in uia remanendo non peruenias ad finem. Quidquid enim est, ubi infra steteris, antequam ad Christum peruenias, nichil tibi aliud diuinus sermo dicit, nisi, Accede, nondum est locus ubi securitas sit. Est quidam locus ubi statio fidissima collocatur; est quedam petra ubi domus secura consurgit, ut non metuat imbrem tempestatis. Flumina enim impegerunt in domum illam, et non cecidit; fundata enim erat supra petram : Petra autem erat Christus . Sub nomine Dauid Christus figuratur [2 1Kb] ; quia de illo dictum est: qui factus est ex semine Dauid secundum carnem .

2. Quis est ergo populus qui longe a sanctis factus  est in tituli inscriptionem? Ipse titulus ostendat nobis populum istum. Scriptus est enim quidam titulus in dominica passione, quando Dominus crucifixus est: erat ibi titulus inscriptus, hebraice, grece, et latine, Rex Iudeorum; tribus linguis tanquam tribus testibus titulus approbatus, quia in ore duorum uel trium testium stabit omne uerbum . Istum titulum cum legissent Iudei, indignati sunt, et dixerunt ad Pilatum: Noli scribere, Rex Iudeorum; sed quia ipse dixit se regem esse Iudeorum. Ipsum dixisse scribe, dixerunt; non hoc esse quod dixit. Sed quia uerum est in alio psalmo, In tituli inscriptionem ne corrumpas , respondit Pilatus, Quod scripsi, scripsi: tanquam dicens, Non corrumpo ueritatem, etsi uos diligitis falsitatem. Quia ergo in maledicto isto indignati sunt Iudei, dicentes, Nos non habemus regem nisi solum Cesarem , de tituli offensione longe facti sunt a sanctis. Propinquent sanctis, et agglutinentur sancto qui regem Christum agnoscunt et habere concupiscunt: longe fiant a sanctis qui contradicentes titulo respuerunt regem Deum, et elegerunt regem hominem. Omnis ergo populus humano regno delectatus, respuens in se regnare Dominum, quo regnante ita quisque subiectus est, ut regnet et ipse cupiditatibus suis, omnis ergo populus talis longe est a sanctis. Nolite itaque, fratres, in solis Iudeis hoc aduertere. Data sunt quidem in illis quasi primitiua exempla, ut in illo populo eluceret quod omnis homo caueret. Aperte illi regem Christum recusauerunt, et regem Cesarem elegerunt. Est quidem et Cesar rex homo hominibus ad humana, sed alius rex est ad diuina; alius rex ad uitam temporalem, alius ad eternam; alius rex terrenus, alius rex celestis: rex terrenus sub rege celesti, rex celestis super omnia. Non ergo illi quia dixerunt se habere Cesarem regem, peccauerunt; sed quia regem Christum habere noluerunt. Et modo multi Christum regem in celo sedentem et ubique regnantem habere nolunt: et ipsi sunt qui tribulant nos. Contra tales iste psalmus confirmat nos. Necesse est enim ut tales patiamur usque in finem: quos non pateremur, nisi nobis expediret. Omnis enim tentatio probatio est, et omnis probationis effectus habet fructum suum. Quia homo plerumque etiam sibi ipsi ignotus est: quid ferat, quidue non ferat, ignorat; et aliquando presumit se ferre quod non potest, et aliquando desperat se posse ferre quod potest: accedit tentatio quasi interrogatio, et inuenitur homo a seipso; quia latebat et seipsum, sed artificem non latebat. Proinde Petrus presumpsit nescio quid quod in illo nondum erat, usque ad mortem se cum Domino Iesu Christo esse perseueraturum: uires suas Petrus ignorabat, sed Dominus nouerat. Respondit [1 1Kb] minus idoneum qui fabricauerat, qui etiam fabricato a se uires idoneas daturus erat, quid nondum dederat, sciebat; ille qui nondum acceperat, nesciebat: accessit tentatio;  negauit, fleuit, accepit . Cum ergo nesciamus quid petamus tanquam non habentes, et unde gratias agamus tanquam accipientes, opus est semper tentationibus et tribulationibus erudiri in isto seculo; sed tribulari non possumus, nisi ab eis qui longe fiunt a sanctis. Longinquitatem istam, fratres, intelligite cordis esse, non corporis. Fit enim plerumque ut qui corpore longe peregrinatur a te, coniunctus sit tibi, quia hoc amat quod tu: et fit plerumque ut stans iuxta te, coniunctus sit tibi, quia hoc amat quod tu: et fit plerumque ut stans iuxta te, ex eo quia diligit mundum, cum tu diligas Deum, longe sit a te.

3. Quid ergo sibi uult, quod ad ipsum titulum adhuc pertinet, quia tenuerunt eum Allophyli in Geth? Geth ciuitas quedam erat Allophylorum, id est alienigenarum, utique populi longe a sanctis. Ex eo enim quod alienigene, non utique appropinquant sanctis, sed longe sunt a sanctis. Omnes qui recusant Christum regem alienigene fiunt. Quare alienigene fiunt? Quia et illa uitis quamuis ab illo plantata, amara facta quid audiuit? Quare conuersa es in amaritudinem, uitis aliena  Non dictum est, uitis mea: quia si mea, dulcis; si amara, non mea; si non mea, utique aliena. Tenuerunt ergo eum Allophyli in Geth. Inuenimus quidem, fratres, Dauid ipsum [1 1Kb] filium Iesse, regem Isrel, peregrinatum esse apud Allophylos, cum quereretur a Saüle ; et fuit in ista ciuitate et apud regem ciuitatis huius: sed ibi retentum esse non legimus. Ergo Dauid nostrum Dominum Iesum Christum natum ex semine illius Dauid, non solum tenuerunt, sed et tenent adhuc Allophyli in Geth. Geth diximus quod ciuitas sit. Interrogata autem interpretatio huius nominis, indicat Torcular. Christus secundum quod caput Saluator corporis, ille natus ex uirgine crucifixus, qui iam nobis exemplum resurrectionis nostre in resurrectione sue carnis ostendit, qui sedet ad dexteram Patris, et pro nobis interpellat, est et hic, sed in corpore suo quod est Ecclesia. Corpus coniunctum est capiti suo, caput pro corpore clamat: Saule, Saule, quid me persequeris ? Et corpus in capite suo est secundum Apostolum dicentem: Et simul resuscitauit, et simul sedere fecit in celestibus . Et nos ibi sedemus, et ipse hic laborat: nos ibi sedemus secundum spem, et ille hic nobiscum est secundum caritatem. Hec compago tanquam unius hominis facit duos in carne una, sponsum et sponsam. Unde et ipse Dominus dicit: Igitur iam non duo, sed una caro . Quomodo ergo hic tenetur in Geth? Tenetur in torculari corpus eius, id est Ecclesia eius . Quid est, in torculari? In pressuris. Sed in torculari fructuosa pressura est. Uua in uite pressuram non sentit, integra uidetur, sed nichil inde manat: mittitur in torcular, calcatur, premitur; iniuria uidetur fieri uue, sed ista iniuria sterilis non est; imo si nulla iniuria accederet, sterilis remaneret.

 4. [uers. 2.] Quicumque ergo sancti pressuram patiuntur [1 1Kb] ab eis qui longe facti sunt a sanctis, attendant psalmum istum, agnoscant hic se, dicant quod hic dicitur, qui patiuntur quod hic dicitur. Certe qui non patitur, non dicat: Non astringo ad uocem, quem uideextrapassionem.Seduideatne,cumuultesse longe a passione, longe fiat a sanctis. Cogitet ergo unusquisque de inimico suo; si christianus est, mundus ipsi inimicus est. Priuatas ergo inimicitias nemo cogitet, auditurus uerba psalmi huius: sciamus quia non est nobis colluctatio aduersus carnem et sanguinem, sed aduersus principes et potestates, et spiritualia nequitie , id est aduersus diabolum et angelos eius; quia et quando patimur homines importunos, ille instigat, ille inflammat, ille tanquam uasa sua mouet. Attendamus ergo duos hostes; quem uidemus, et quem non uidemus: hominem uidemus, diabolum non uidemus; hominem diligamus, diabolum caueamus; pro homine oremus, contra diabolum oremus, et dicamus Deo: Miserere mei, Domine, quoniam conculcauit me homo. Noli timere, quia conculcauit te homo; uinum habeto, uua factus es ut calceris. Miserere mei, Domine, quoniam conculcauit me homo: tota die bellans tribulauit me omnis qui longe factus est a sanctis. Sed et ipse diabolus quare hic non intelligatur? An forte quia non [2 1Kb] dictus est homo? Ergo errat Euangelium, quia dixit: Inimicus homo hoc fecit  Sed sub quadam figura potest et ille dici homo, non tamen esse homo. Siue ergo ipsum intueretur qui dicebat hec, siue populum et unumquemque longe factum a sanctis, per quales diabolus tribulat populum Dei inherentem sanctis, inherentem sancto, inherentem regi, ad cuius regis titulum indignati illi tanquam repercussi, longe sunt facti; dicat, Miserere mei, Domine, quoniam conculcauit me homo: nec deficiat in ista conculcatione, sciens quem inuocet, et quo exemplo fortis effectus sit. Primus botrus in torculari pressus est Christus. Cum ille botrus passione expressus est, manauit illud unde calix inebrians quam preclarus est ! Dicat ergo et corpus eius, intuens caput suum: Miserere mei, Domine, quoniam conculcauit me homo: tota die bellans tribulauit me. Tota die, toto tempore. Nemo sibi dicat: Fuerunt tribulationes apud patres nostros, apud nos non sunt. Si putas te non habere tribulationes, nondum cepisti esse christianus. Et ubi est uox Apostoli: Sed et omnes qui uolunt in Christo pie uiuere, persecutiones patientur  Si ergo non pateris ullam pro Christo persecutionem, uide ne nondum ceperis in Christo pie uiuere. Cum autem ceperis in Christo pie uiuere, ingressus es torcular; prepara te ad pressuras; sed noli esse aridus, ne de pressura nichil exeat.

5. [uers. 3, 4.] Conculcauerunt me inimici mei tota die. Illi longe facti a sanctis, ipsi inimici mei. Tota die: iam dictum est. Ab altitudine diei. Quid sibi hoc  uult, Ab altitudine diei? Forte altum est ad intellectum. Nec mirum, quia altitudo diei est. Forte enim illi propterea longe facti sunt a sanctis, quia non potuerunt penetrare altitudinem diei, cuius Apostoli duodecim hore fulgentes. Ergo qui tanquam hominem crucifixerunt, in die errauerunt. Quare autem tenebras passi sunt, ut longe fierent a sanctis? Quia in alto lucebat [1 1Kb] dies, in alto latentem non cognouerunt: si enim cognouissent, nunquam Dominum glorie crucifixissent . Hac ergo altitudine diei repercussi, et longe facti a sanctis, facti sunt inimici qui tribulent et conculcent tanquam uuam in torculari. Est et alius intellectus: Ab altitudine diei conculcauerunt me inimici mei tota die, hoc est, toto tempore: Ab altitudine diei, hoc est, a superbia temporali. Quando enim conculcant, alti sunt: humiles sunt qui conculcantur, alti sunt qui conculcant. Sed noli timere altitudinem conculcantium; diei altitudo est, temporalis est, non eterna.

6. Quoniam multi qui debellant me, timebunt. Quando timebunt? Cum transierit dies qua [2 1Kb] alti sunt. Et enim ad tempus alti sunt, finito tempore altitudinis sue timebunt. Ego uero in te sperabo, Domine. Non ait, Ego uero non timebo; sed, Multi qui debellant me, timebunt. Cum uenerit ille dies iudicii, tunc lamentabuntur se omnes tribus terre . Cum apparuerit signum Filii hominis in celo, tunc securi erunt omnes sancti. Illud enim ueniet quod sperabant, quod desiderabant, quod ut ueniret orabant: illis autem penitendi locus nullus remanebit, quia eo tempore quo fructuosa posset esse penitentia, cor obdurauerunt aduersus monentem Dominum. Numquid et murum erigent aduersus iudicantem Deum? Pietatem sane huius agnosce, et, si in eo corpore es [3 1Kb] , imitare. Cum dixisset, Multi qui debellant me, timebunt; non addidit, Ego uero non timebo; ne suis uiribus assignando quod non timet, esset et ipse in altis temporalibus, et per superbiam temporalem non mereretur uenire ad requiem sempiternam: potius te fecit intelligere unde non timebit; Ego uero, inquit, in te sperabo, Domine: non dixit presumptionem suam, sed causam presumptionis sue. Si enim non timebo, possum et duritia cordis non timere; multi enim nimia superbia nichil timent. Attendat Charitas uestra: aliud est sanitas corporis, aliud stupor corporis, aliud immortalitas corporis. Sanitas quidem perfecta, immortalitas est; sed dicitur etiam secundum quemdam modum sanitas, quam habemus in hac uita. Quando non infirmatur, unusquisque sanus uocatur; et cum inspexerit medicus, sanum renuntiat; et cum egrotare quisque ceperit, ipsa sanitas perturbatur; et quando curatur, ad ipsam sanitatem reditur. Tres ergo affectiones quasdam corporis aduertite et inspicite: sanitatem, stuporem, immortalitatem. Sanitas egritudinem non habet; sed tamen quando tangitur et molestatur, dolet. Stupor autem non dolet; amisit  sensum doloris, tanto insensibilior, quanto peior. Rursus immortalitas non dolet; absumpta est enim omnis corruptio, et corruptibile hoc induit incorruptionem, et mortale hoc induit immortalitatem . Nullus ergo dolor in corpore immortali, nullus dolor in corpore stupido. Non se putet stupidus iam immortalem: uicinior est immortalitati sanitas dolentis, quam stupor non sentientis. Inuenis ergo hominem superbum typho arrogantissimo, qui sibi persuaserit nichil timere: fortiorem putas illo, qui ait, Foris pugne, intus timores  fortiorem ipso capite nostro Domino Deo nostro, qui dixit, Tristis est anima mea usque ad mortem  Non est iste fortior: non te delectet stupor eius; non immortalitate indutus, sed sensu exutus est. Tu uero habeto animam non sine affectu, reprehensi enim sunt qui sunt sine affectu, et dic de sensu sanitatis: Quis infirmatur, et ego non infirmor? quis scandalizatur, et ego non uror  Si ad istum non pertineret scandalum, cuiusque infirmi [1 1Kb] perditio, quasi rigidus et sine dolore uideretur melior esse? Absit: stupor esset, non tranquillitas. Plane, fratres, cum uenerimus ad eum locum, ad eam sedem, ad eam beatitudinem, ad celestem patriam, ubi anima nostra impleatur securitate, impleatur quiete et sempiterna felicitate, nullus ibi dolor erit: quia unde dolentur non erit. Multi, inquit, qui debellant me, timebunt. Et ipsi stupidi qui modo nichil timent. timebunt aliquando: ueniet enim tantus terror qui totam duritiam frangat et conterat. Multi qui debellant me, timebunt. Ego uero in te sperabo. Domine.

7. [uers. 5.] In Deo laudabo sermones meos, in Deo speraui [2 1Kb] : non timebo quid faciat mihi caro. Quare? Quia in Deo sperabo. Quare? Quia in Deo laudabo sermones meos. Si in te laudas sermones tuos, non dico ut non timeas; impossibile est ut non timeas. Sermones enim tuos aut mendaces habebis, ideoque tuos quia mendaces: aut si erunt ueraces sermones, et non eos putabis te habere a Deo, sed a te loqui; ueraces erunt, sed tu mendax eris: si autem cognoueris nichil te uerum in sapientia Dei, in fide ueritatis, posse dicere, nisi quod ab illo acce isti, de quo dicitur, Quid enim habes quod non accepisti  in Deo laudas sermones tuos, ut in Deo lauderis sermonibus Dei. Etenim si quod in te Dei est, honoratur a te; et tu factus a Deo, honoraberis in Deo: si autem quod in te Dei est, honoraueris tanquam tuum, non Dei; quomodo populus ille longe factus est a sanctis, sic tu longe a sancto. Ergo, In Deo laudabo sermones meos: si in Deo, quare meos? Et in Deo, et meos. In Deo, quia ab ipso: meos, quia accepi. Ipse uoluit meos esse qui dedit, amando eum cuius sunt: quia ex illo mihi sunt, mei facti sunt. Unde enim, Panem nostrum quotidianum da nobis hodie ? Quomodo, nostrum? Quomodo, da? Ab illo petendo non eris uacuus, tuum confitendo non eris  ingratus. Si enim non dicas tuum, non accepisti: rursus si dicas tuum ita, quasi a te sit quod dicis tuum, amittis quod acceperas, quia ingratus es illi a quo acceperas In Deo ergo laudabo sermones, quia ibi ipse est fons sermonum uerorum: meos, quia sitiens accessi et bibi. In Deo laudabo sermones meos, in Deo speraui: non timebo quid faciat mihi caro. Nonne tu eras qui paulo ante dicebas: Miserere mei, Domine, quoniam conculcauit me homo: tota die bellans tribulauit me? Quomodo ergo hic, non timebo quid faciat mihi caro? Quid tibi faciet? Tu ipse paulo ante dixisti, Conculcauit me, tribulauit me: Nihil faciet cum ista faciet? Respexit ad uinum quod manat de calcatura, et respondit: Plane conculcauit, plane tribulauit; sed quid mihi faciet? Uua eram, uinum ero: In Deo speraui, non timebo quid faciat mihi caro.

8. [uers. 6.] Tota die uerba mea abominabantur. Sic sunt, nostis. Dicite ueritatem, predicate ueritatem, annuntiate Christum Paganis, annuntiate Ecclesiam hereticis, annuntiate omnibus salutem: contradicunt, abominantur uerba mea. Sed cum uerba mea abominantur, quem putamus abominantur, nisi eum in quo laudabo sermones meos? Tota die uerba mea abominabantur. Sufficiat saltem, abominentur uerba, nichil ultra progrediantur, reprehendant, respuant. Absit. Utquid dicam hoc? Quando uerba respuunt, quando uerba abominantur, que uerba de fonte ueritatis emanant, quid faciant illi per quem uerba ipsa dicuntur? Quid, nisi quod sequitur, Aduersum me omnia consilia eorum in malum? Si panem ipsum abominantur, uasculo in quo ministratur quomodo pareunt? Aduersum me omnia consilia eorum in malum. Si sic et in ipsum Dominum, non dedignetur ergo corpus quod precessit in capite, ut corpus hereat capiti. Contemptus est Dominus tuus, et tu te honorari uis ab eis qui longe facti sunt a sanctis? Noli tibi arrogare uelle quod in illo non precessit. Non est discipulus maior magistro suo, non est seruus maior domino suo . Si patrem familias Beelzebub uocauerunt, quanto magis domesticos eius? Aduersum me omnia consilia eorum in malum.

9. [uers. 7.] Incolent, et abscondent. Incolere peregrinari est. Incole dicuntur qui habitant in patria non sua. Omnis homo in hac uita peregrinus est: in qua uita uidetis quia carne circumtegimur, per quam carnem cor uideri non potest. Ideo Apostolus dicit: Nolite ante tempus quidquam iudicare, quoadusque ueniat Dominus, et illuminabit abscondita tenebrarum, et manifestabit cogitationes cordis, et tunc laus erit unicuique a Deo . Antequam hoc fiat, in hac peregrinatione carnalis uite quisque cor suum portat, et omne cor omni cordi clausum est. Proinde isti quorum consilia aduersus hunc in malum, incolent, et abscondent; quia in ista peregrinatione sunt et carnem portant, dolum tegunt in corde, quidquid mali cogitant abscondunt. Quare? Quia adhuc peregrina est uita ista. Abscondant; apparebit quod abscondunt, et ipsi non abscondentur. Est et in hoc abscondito alius intellectus, qui fortasse magis placebit. Etenim ex iis  qui longe facti sunt a sanctis, subintrant quidam ficti, et peiores tribulationes faciunt corpori Christi, quia non tanquam penitus alieni deuitantur. Ab ipsis pericula grauiora commemorans Apostolus, cum enumeraret multas passiones suas, et diceret, Periculis fluminum, periculis latronum, periculis ex genere, periculis ex gentibus, periculis in ciuitate, periculis in deserto, periculis in mari: Periculis, inquit, in falsis fratribus . Hi nimis periculosi sunt, de quibus dicitur in alio psalmo: Et ingrediebantur ut uiderent . Ingrediebantur ut uiderent, et nemo dicit: Non intres [1 1Kb] ut uideas. Intrat etenim tanquam tuus, non cauetur ut alienus. Isti ergo incolent, et abscondent. Quia sic intrant in domum magnam, non ibi perseueraturi; ideo incolent. Tales enim peccatores seruos uolens intelligi Dominus, secundum illum intellectum euangelicum, quo omnis qui facit peccatum seruus est peccati, ait: Seruus non manet in domo in eternum, filius autem manet in eternum . Qui intrat ut filius, non incolet, quia perseuerabit usque in finem : qui intrat ut seruus, subdolus, peccator, ad oculum attendens; querens quid rapiat, querens quid accuset aut quid uituperet, incolere intrat, non inhabitare et perseuerare. Nec istos tamen timeamus, fratres: In Deo speraui, non timebo quid faciat mihi caro. Etsi incolunt, etsi intrant, etsi fingunt, etsi abscondunt, caro sunt: tu in Domino spera, nichil tibi faciet caro. Sed infert tribulationem, infert conculcationem. Accedit uinum, quia uua premitur. Tribulatio tua infructuosa non erit: alter uidet te, imitaturte; quia et tu ut disceres talem ferre, caput tuum contemplatus es, botrum illum primum, ad quem intrauit homo ut uideret, incoluit, et abscondit traditor Iudas. Omnes ergo ficto animo intrantes, incolentes et abscondentes noli timere. Pater ipsorum Iudas cum Domino tuo fuit, et ille quidem nouerat eum: quanquam Iudas traditor incolebat et abscondebat, tamen cor ipsius Domino rerum patebat; sciens ille elegit unum, unde tibi solatium faceret nescituro quos deuites. Poterat enim ille non eligere Iudam, quia nouerat Iudam; ait quippe discipulis: Nonne ego uos duodecim elegi, et unus ex uobis diabolus est  Ergo et diabolus electus est? Aut si electus non est, quomodo duodecim elegit, et non potius undecim? Electus et ille est, sed ad aliud. Electi undecim ad opus probationis, electus unus ad opus tentationis. Unde possit tibi exemplum dare nescituro quos deuites malos, quos caueas falsos et fictos, incolentes et abscondentes, nisi ut dicat tibi: Ecce ego mecum habui unum ipsorum? precessit exemplum, toleraui, perferre uolui quod sciebam, ut tibi nescienti preberem solatium. Quod mihi fecit, noc faciet et tibi: ut multum possit, ut multum seuiat, accusaturus est, falsa crimina dicturus est. Ut preualeant falsitates [2 1Kb] , numquid in te preualebunt, et in me non preualuerunt? In me certe preualuerunt, sed celum mihi non abstulerunt. Caro ipsius iam sepulta, falsos testes pertulit: parum fuit  eos perpeti in iudicio, perpessus est in sepulcro. Acceperunt pecuniam ut mentirentur, dixerunt: Cum dormiremus, uenerunt discipuli eius, et abstulerunt eum . Tales autem ceci erant Iudei, ut crederent dicto omnino incredibili: crediderunt testibus dormientibus! Aut falsum erat quod dormierunt, et mendacibus credere non debuerunt: aut uerum erat quod dormierunt, et quod factum est nescierunt. Incolent, et abscondent. Incolant, et abscondant: quid facturi? In Deo speraui, non timebo quid faciat mihi caro.

10. Ipsi calcaneum meum obseruabunt. Etenim sic incolent et abscondent, ut obseruent ubi homo labitur. Intenti sunt ad calcaneum, quando fiat lapsus, ut pedem teneant ad ruinam, aut pedem supponant ad offensionem, certe ut inueniant quod accusent. Et quis ita ambulet ut nusquam labatur? Certe quod cito fit uel in lingua. Etenim scriptum est: Si quis in lingua non offendit, hic perfectus est uir . Quis tandem se audeat dicere aut putare perfectum? Ergo necesse est ut aliquis labatur in lingua. Illi autem qui incolent et abscondent, aucupantur uerba omnia, querentes alicubi laqueos et nodosas facere calumnias, quibus prius ipsi implicantur quam quos implicare contendunt; ut prius ipsi capiantur et pereant, quam alios capiant ut perdant. Etenim recurrit homo in cor suum, et inde recurrit ad Deum, et nouit dicere: In Deo laudabo sermones meos. Quidquid bonum dixi, quidquid uerum dixi, Dei dixi [1 1Kb] , et de Deo dixi: quidquid forte aliud dixi quod dicere non debui, homo dixi, sed sub Deo dixi. Qui confirmat ambulantem, minatur erranti, ignoscit agnoscenti, reuocat linguam, reuocat lapsum. Iustus enim septies cadet et resurget, impii uero infirmabuntur in malis . Non ergo timeat unusquisque nostrum callidos insectatores, aucupes uerborum, dinumeratores pene syllabarum, et preuaricatores preceptorum. Quid in te arguat, attendit; ut credat per te Christo, non attendit. Attende in sermones eius quem reprehendis, ne forte te aliquid salubriter doceat. Et quid me, inquit, salubriter poterit docere, qui sic lapsus est in uerbo? Hoc ipsum te forte salubriter docet, ne sis auceps uerborum, sed collector preceptorum. Ipsi calcaneum meum obseruabunt.

11. Sicut sustinuit anima mea. Hoc dico quod sustinui. Loquebatur expertus: Sicut sustinuit anima mea. Incolent et abscondent. Omnes sustineat anima mea; foris latrantes [2 1Kb] , intus occultantes sustineat. Forinsecus ueniens [3 1Kb] , quasi fluuius uenit tentatio: in petra te inueniat, impingat, non deiiciat; fundata est domus supra petram . Intus est, incolet et abscondet: ut palea tibi uicinetur, intret tritura boum, intret tribula tentationum; tu purgaris, illa comminuitur.

12. [uers. 8.] Sicut sustinuit mea, pro nichilo saluos  facies eos. Docuit et pro ipsis orare. Nempe incolent et abscondent, nempe dolosi, nempe simulatores atque insidiatores sunt: tu ora pro eis, et noli dicere, Numquid et talem hominem Deus correcturus est, tam malum, tam peruersum? Noli desperare: quem roges attende, non pro quo roges. Magnitudinem morbi uides, potentiam medici non uides? Incolent et abscondent: sicut sustinuit anima mea. Sustine, ora: et quid fit? Pro nichilo saluos facies eos. Sic illos saluos facies, ut nichil tibi sit, id est, ut nullus labor tibi sit. Hominibus desperati sunt, sed tu uerbo curas: non laborabis in curando, quamuis nos stupeamus inspiciendo. Est alius sensus in hoc uersu, Pro nichilo saluos facies eos: nullis eorum meritis precedentibus saluos facies eos. Qui prius fui blasphemus, inquit, et persecutor et iniuriosus . Accipiebat litteras a sacerdotibus, ut ubicumque inueniret Christianos, alligaret et adduceret . Utique ut alligaret et adduceret, primo incolebat, et abscondebat. Nulla ergo huius bona merita precesserant, imo talia precesserant de quibus damnaretur; nichil boni attulit, et saluus factus est. Pro nichilo saluos facies eos. Non ad te afferent hircos, arietes, tauros, non dona et aromata [1 1Kb] afferent in templo tuo, non aliquid de conscientia bona libaminis superfundunt; totum in illis asperum, totum tetrum, totum detestandum: et cum illi ad te nichil afferant unde saluentur, Pro nichilo saluos facies eos, id est gratis data gratia tua. Quid ille latro attulerat ad crucem? De fauce [2 1Kb] in iudicium, de iudicio in lignum, de ligno in paradisum . Credidit, propter quod locutus est . Sed et ipsam fidem quis donauit, nisi qui iuxta pependit? Pro nichilo saluos facies eos.

13. In ira populos deduces. Irasceris et deducis, seuis et saluas, terres et uocas. Quid est enim, In ira populos deduces? Imples tribulationibus omnia, ut in tribulationibus positi homines recurrant ad te, ne deliciis et securitate peruersa seducantur. A te ira uidetur, sed paterna. Irascitur pater filio contemptori preceptorum suorum: iratus ei eum colaphizat, cedit, aurem uellit, manu trahit, ad scholam ducit. In ira populos deduces. Quam multi ingressi sunt, quam multi impleuerunt domum Domini, in ira eius deducti, id est tribulationibus territi, et fide impleti! Ad hoc enim exagitat tribulatio, ut exinaniat uas quod plenum est nequitia, ut impleatur gratia. In ira populos deduces.

14. [uers. 9.] Deus, uitam meam enuntiaui tibi. Ut uiuam enim tu fecisti, et ad hoc enuntio uitam meam tibi. Itane uero Deus ignorabat quod dederat? Quid est, quod illi enuntias? Docere uis Deum? Absit. Ergo quid ait, Enuntiaui tibi? An forte, Quia tibi prodest quod enuntiaui uitam meam? Et quid prodest Deo? Lucris Dei prodest. Enuntiaui Deo uitam meam, quia uiuere me fecit Deus. Quomodo enuntiauit uitam  suam Paulus apostolus, dicens, Qui prius fui blasphemus et persecutor et iniuriosus! Enuntiet uitam suam: Sed misericordiam consecutus sum . Enuntiauit uitam suam, non sibi, sed illi: quia sic enuntiauit ut illi crederetur; non ad lucra sua, sed ad lucra illius. Quid enim ait ipse Paulus? Ideo Christus mortuus est et resurrexit, ut qui uiuit iam non sibi uiuat, sed ei qui pro omnibus mortuus est . Si ergo uiuis, et non a te uiuis, quia ut uiueres ille prestitit, enuntia uitam tuam, non tibi, sed illi; non tua querens, non tibi uiuens, sed ei qui pro omnibus mortuus est. Etenim de quibusdam reprobis quid ait idem Apostolus? Omnes enim sua querunt, non que Iesu Christi . Si propterea enuntias uitam tuam ut tibi prosit, et aliis non prosit, tibi illam enuntias, non Deo: si autem sic enuntias uitam tuam, ut alios etiam inuites ad accipiendam uitam quam et tu accepisti, enuntias uitam tuam illi a quo accepisti, et habebis mercedem ampliorem, quia et ex eo quod accepisti non ingratus exstitisti. Deus, uitam meam enuntiaui tibi. Posuisti lacrymas meas in conspectu tuo. Exaudisti me deprecantem te. Sicut et in repromissione tua. Quia sic promiseras, hoc egisti. Dixisti te exauditurum flentem: credidi, fleui, exauditus sum; inueni te misericordem in repromittendo, ueracem in reddendo. Sicut et in repromissione tua.

15. [uers. 10.] Conuertantur inimici mei retrorsum. Hoc ipsis prodest, non male illis optat: etenim precedere uolunt, ideo corrigi nolunt. Mones inimicum tuum ut bene uiuat, ut se corrigat: ille contemnit, ille respuit uerbum tuum: Ecce qui me monet, ecce a quo auditurus sum precepta quibus uiuam! Precedere te uult, et precedendo non corrigitur. Non attendit quia uerba tua non sunt tua; non attendit quia uitam tuam Deo enuntias, non tibi. Precedendo ergo non corrigitur: bonum est illi ut conuertatur retrorsum, et quem precedere uolebat sequatur. Dominus de passione sua futura discipulis loquebatur, exhorruit Petrus, et ait, Absit, Domine, non fiet istud: qui paulo ante dixerat, Tu es Christus Filius Dei uiui, confessus Deum, timuit eum mori quasi hominem. Dominus autem qui sic uenerat ut pateretur, neque enim aliter salui esse possemus, nisi eius sanguine redimeremur, paulo ante confessionem Petri [1 1Kb] laudauerat, et dixerat: Quia non tibi caro et sanguis reuelauit hoc, sed Pater meus qui in celis est. Propterea tu es Petrus, et super istam petram edificabo Ecclesiam meam, et porte inferorum non uincent eam; et tibi dabo claues regni celorum. uidete quemadmodum prosecutus est confessionem ueram, piam, plenam fiducie, quia dixit, Tu es Christus Filius Dei uiui. Continuo autem ubi cepit loqui Dominus de passione sua, timuit ille ne periret moriendo, cum ipsi nos periremus nisi ille moreretur; et ait, Absit, Domine, non fiet istud. Et Dominus illi, cui paulo ante dixerat, Beatus es, et super hanc petram edificabo Ecclesiam meam, Redi, inquit, retro satanas, scandalum mihi es:  Quare ergo satanas, qui paulo ante beatus et petra? Non enim sapis que mei sunt, ait, sed que sunt hominis . Paulo ante que Dei: quia non reuelauit tibi caro et sanguis, sed Pater meus qui in celis est. Quando in Deo laudabat sermonem, non satanas, sed Petrus a petra: quando autem a se, et ex humana infirmitate, amore hominis carnali, quod impedimento esset saluti ipsius et ceterorum, satanas dictus est. Quare? Quia precedere Dominum uolebat, et Duci celesti terrenum dare consilium. Absit, Domine, non fiet istud. Dicis, Absit; et dicis, Domine: utique si Dominus est, potestate facit; si magister est, nouit quid faciat, nouit quid doceat. Tu autem uis ducere ducem, docere magistrum, iubere Domino, optare [1 1Kb] Deo: multum precedis, redi retro. Numquid non et istis inimicis hoc proderat? Conuertantur inimici mei retrorsum: sed non remaneant retrorsum. Ideo conuertantur retrorsum, ne precedant; sed ut sequantur, non ut remaneant. Conuertantur inimici mei retrorsum.

16. In quacumque die inuocauero te, ecce sciui quoniam Deus meus es tu. Magna scientia! Non ait, Sciui quia Deus es; sed, quia Deus meus es tu. Tuus est enim, cum tibi subuenit; tuus est, cum tu ab illo alienus non es. Unde dicitur: Beatus populus, cuius est Dominus Deus ipsius. Quare, cuius est? cuius enim non est? Omnium quidem Deus est: sed eorum Deus proprie dicitur, qui eum diligunt, qui eum tenent, qui illum possident, qui illum colunt; tanquam de domo ipsius, magna sunt familia eius, redempti magno sanguine unici Filii. Quantum dedit nobis Deus, ut ipsius essemus et ipse sit noster! At uero alienigene longe facti a sanctis, filii alieni sunt. uidete quid de illis dicatur in alio psalmo: Domine, libera me, ait, de manu filiorum alienorum, quorum os locutum est uanitatem, et dextera eorum dextera iniquitatis. Et uide altitudinem ipsorum, sed altitudinem diei, id est superbiam temporalem. Quorum filii eorum, inquit, sicut nouelle constabilite, filie eorum ornate ut similitudo templi. Felicitatem describit presentis seculi, in qua errantes homines et eam pro magno habentes, felicitatem ueram sempiternamque non querunt. Inde ergo isti filii alieni, non filii Dei: Quorum filii eorum, inquit, sicut nouelle constabilite, filie eorum ornate sicut similitudo templi: cellaria eorum plena, eructantia ex hoc in hoc: boues eorum crassi, oues eorum fecunde, multiplicantes in exitibus suis: non est ruina macerie neque transitus, neque clamor in plateis eorum. Et quid sequitur? Beatum dixerunt populum cui hec sunt. Sed qui dixerunt? Filii alieni, quorum os locutum est uanitatem. Tu quid dicis? Beatus populus, cuius est Dominus Deus ipsius . Tulit omnia de medio cetera que dat Deus, et dedit ipsum Deum. Omnia quippe illa, fratres, que commemorarunt filii alieni, Deus dat; sed et alienis dat, sed et malis dat, sed et blasphemis dat, qui solem suum oriri facit super bonos et malos, et pluit super iustos et iniustos . Aliquando ista bonis dat, aliquando non dat; et malis aliquando dat, aliquando non dat: bonis tamen seruat seipsum, malis autem ignem sempiternum. Est ergo malum quod non dat bonis, et est bonum quod non dat malis: sunt quedam media, et bona et mala, que dat et bonis et malis.

17. Nos ergo Deum amemus, fratres, pure et caste. Non est castum cor, si Deum ad mercedem colit. Quid ergo? mercedem de Dei cultu non habebimus? Habebimus plane, sed ipsum Deum quem colimus. Ipse nobis merces erit, quia uidebimus eum sicuti est . Attende quia [1 1Kb] mercedem consequeris. Amatoribus suis Dominus noster iehsu Christus quid dicit? Qui diligit me, mandata mea custodit; et qui diligit me, diligetur a Patre meo, et ego diligam eum. Quid illi ergo dabis? Et ostendam meipsum illi . Si non amas, parum est: si amas, si suspiras, si gratis colis eum a quo gratis emptus es, non enim eum promerueras ut te redimeret, si consideratis in te beneficiis eius suspiras, et inquietum habes cor desiderio eius; noli extra eum aliquid ab eo querere, ipse tibi sufficit. Quantumlibet sis auarus, sufficit tibi Deus. Etenim auaritia terram querebat possidere totam, adde et celum: plus est qui fecit celum et terram. Dicam, fratres: in istis humanis coniugiis considerate cor castum quale sit ad Deum. Certe humana coniugia sunt: non diligit uxorem suam, qui propter dotem illam diligit; non maritum caste diligit, que propterea diligit, quia aliquid donauit, aut quia multum donauit. Et diues maritus, et pauper factus maritus est [2 1Kb] . Quam multi proscripti, a castis uxoribus amplius dilecti sunt? Probata sunt multa casta coniugia calamitatibus maritorum: ne aliud amare quam maritum putarentur, non solum non deseruerunt, sed amplius obsecute sunt. Si ergo maritus carnalis gratis diligitur, si caste diligitur; et uxor carnalis gratis diligitur, si caste diligitur: Deus quomodo diligendus est, uerus et uerax anime maritus ad prolem sempiterne uite fecundans, et steriles nos non esse permittens? Illum ergo sic diligamus, ut aliud preter ipsum non diligatur; et fit in nobis quod diximus, quod cantauimus, quia et hic uox nostra est: In quacumque die inuocauero te, ecce sciui quoniam Deus meus es tu. Hoc est inuocare Deum, gratis inuocare. Proinde de quibusdam quid dictum est? Dominum non inuocauerunt. Quasi Dominum sibi inuocare uidebantur; et petebant eum de hereditatibus, de amplianda pecunia, de prolonganda uita ista, de ceteris temporalibus rebus: et quid de illis Scriptura? Dominum non inuocauerunt. Ideo quid sequitur? Ibi timuerunt timore, ubi non erat timor . Quid est, ubi non erat timor? Ne illis subtraheretur pecunia, ne aliquid in domo eorum minus fieret; postremo ne minus annorum haberent in hac uita, quam sibi sperabant: uerum ibi trepidauerunt timore, ubi non erat timor. Quales fuerunt illi Iudei: Si dimiserimus  eum uiuere, uenient Romani, et auferent a nobis et locum et gentem . Ibi timuerunt timore ubi non erat timor. Ecce sciui, quoniam Deus meus es tu. Magne diuitie cordis, magnum lumen oculi interioris, magna fiducia securitatis! Ecce sciui quoniam Deus meus es tu.

18. [uers. 11.] In Deo laudabo uerbum, in Domino laudabo sermonem: in Deo speraui [1 1Kb] , non timebo quid faciat mihi homo. Iam ipse est sensus qui superius est repetitus.

19. [uers. 12.] In me sunt, Deus, uota tua, que reddam laudis tibi. uouete, et reddite Domino Deo uestro . Quid uoueatis, quid reddatis? An forte animalia illa que offerebantur ad aras aliquando? Nihil tale offeras: in te est quod uoueas et reddas. De cordis arca profer laudis incensum, de cellario bone conscientie profer sacrificium fidei. Quidquid profers, accende caritate. In te sint uota, que reddas laudis Deo. Cuius laudis? Quid enim tibi prestitit? Quoniam eruisti animam meam de morte. Ipsa est illa uita quam enuntiat illi: Deus, uitam meam enuntiaui tibi. Quid enim eram? Mortuus. Per meipsum eram mortuus: per te quid sum? uiuus. Ideo in me sunt, Deus, uota tua, que reddam laudis tibi. En amo Deum meum; nemo hunc mihi eripit: quod illi dem nemo mihi eripit, quia in corde inclusum est. Merito dicitur in illa superiore fiducia, Quid faciat mihi homo? Seuiat homo, permittatur seuire, permittatur efficere quod conatur: quid est ablaturus? Aurum, argentum, pecora, seruos, ancillas, fundos, domos; auferat omnia: numquid aufert uota que in me sunt, que reddam laudis Deo? Permissus est tentare tentator sanctum uirum Iob: uno puncto temporis abstulit omnia, quidquid facultatum habuerat ademit, abstulit hereditatem, interfecit heredes; neque hoc paulatim, sed cateruatim, uno ictu, uno impetu, ut omnia subito nuntiarentur. Ablatis omnibus solus remansit Iob; sed in illo erant uota laudis que redderet Deo, in illo plane erant: arcam sancti pectoris sui fur diabolus non inuaserat, plenus erat unde sacrificaret. Audi que habebat, audi que protulit: Dominus dedit, Dominus abstulit; sicut Domino placuit, ita factum est: sit nomen Domino benedictum . O diuitie interiores, quo fur non accedit! Ipse dederat Deus unde accipiebat; ipse ditauerat, unde illi offerebat quod amabat. Laudem a te querit Deus, confessionem tuam querit Deus. Sed de agro tuo aliquid daturus es? Ipse pluit ut haberes. De arca daturus es aliquid? Ipse instituit quod datarus es. Quid datarus es quod ab illo non accepisti? Quid enim habes quod non accepisti ? De corde dabis? Ipse dedit fidem, spem et caritatem: hoc prolaturus, hoc sacrificaturus es. Sed plane omnia illa cetera potest tibi auferre inimicus inuito, hoc auferre non potest nisi uolenti. Illa perdet et inuitus; et uolens habere aurum, perdet aurum, et uolens habere domum, perdet domum: fidem nemo perdet nisi qui spreuerit.

 20. [uers.13.] In me sunt, Deus, uota tua, que reddam laudis tibi: quia eruisti animam meam de morte, oculos meos a lacrymis, et pedes meos de lapsu; ut placeam corum Deo in lumine uiuentium. Merito non placet filiis alienis longe factis a sanctis, quia non habent lumen uiuentium, unde uideant quod Deo placet. Lumen uiuentium est lumen immortalium, lumen sanctorum. Qui non est in tenebris, placet in lumine uiuentium. Attenditur homo et ea que ipsius sunt, nemo scit qualis est: Deus uidet qualis est. Aliquando et ipsum diabolum latet; nisi tentet, non inuenit sicut de isto uiro quem modo commemoraui. Nouerat eum Deus, et ei testimonium perhibebat: diabolus eum non nouerat, et ideo dixerat, Numquid Iob gratis colit Deum  uidete quo prouocat inimicus: ibi perfectio est. uidetequid obiicit inimicus. uidebat hominem Deo seruientem, in omnibus obsequentem, omnia bene operantem; et quia diues erat et felicissima domus, hoc obiicit quia ideo colit Deum, quoniam dedit illi hec omnia: Numquid Iob gratis colit Deum? Hoc enim erat uerum lumen, hoc lumen uiuentium, ut gratis coleret Deum. Deus uidebat in corde serui sui cultum suum gratuitum. Placebat enim illud cor in conspectu Domini, in lumine uiuentium: diabolum latebat, quia in tenebris erat. Admisit Deus tentatorem, non ut ipse nosset quod nouerat, sed ut nobis noscendum et imitandum preberet. Numquid enim si tentator non admitteretur, uideremus nos ipsi in Iob quod deberemus et uellemus imitari? Admissus est tentator, abstulit omnia, remansit ille solus a facultatibus, solus a familia, solus a filiis, plenus Deo. Uxor sane relicta erat. Misericordem putatis diabolum, qui ei reliquit uxorem? Nouerat per quam deceperat Adam. Suam reliquerat adiutricem, non mariti consolatricem. Ille ergo plenus Deo, in quo uota erant que redderet laudis, ut ostenderet quia gratis Deum colebat, non ideo quia tanta acceperat; et amissis omnibus talis est, quia illum qui dederat omnia non amisit: Dominus dedit, inquit, Dominus abstulit; sicut Domino placuit, ita factum est: sit nomen Domini benedictum. uulnere etiam percussus a capite usque ad pedes, integer tamen intus, respondit tentatrici, de lumine uiuentium, de lumine cordis sui: Locuta es tanquam una ex insipientibus mulieribus , id est, tanquam ea que non habet lumen uiuentium. Lumen enim uiuentium sapientia, et tenebre insipientium stultitia est. Locuta es tanquam una ex insipientibus mulieribus: carnem meam uides, lumen cordis mei non uides. Poterat enim illa tunc uirum amplius amare, si pulchritudinem interiorem nosset, et inspiceret [1 1Kb] ubi ille pulcher erat coram oculis Dei: quia in illo erant uota, que redderet laudis Deo. Quomodo illud patrimonium non inuaserat inimicus! Quam integrum erat quod possidebat, et propter quod amplius possidendum sperabat iturus a uirtutibus in uirtutem! Ergo, fratres, ad hoc nobis  ualeant hec omnia, ut Deum gratis diligamus, in illo speremus semper, nec hominem, nec diabolum timeamus. Nec ille, nec iste facit aliquid, nisi quando permittitur: permitti ad nichilum potest, nisi quod nobis prodest. Toleremus malos, simus boni, quia et nos fuimus mali. Pro nichilo saluos faciet Deus omnes, de quibus desperare audemus [1 1Kb] . Ergo de nemine desperemus, pro omnibus quos patimur oremus, a Deo nunquam recedamus. Patrimonium nostrum ipse sit, spes nostra ipse sit, salus nostra ipse sit. Ipse hic consolator, ibi munerator, ubique uiuificator et uite dator; non alterius uite, sed illius de qua dictum est, Ego sum uia et ueritas et uita : ut et hic in lumine fidei, et ibi in lumine speciei, tanquam in lumine uiuentium, in conspectu Domini placeamus.



IN PSALMUM LuI ENARRATIO. SERMO AD PLEBEM.

1. Audiuimus in Euangelio modo, fratres, quantum nos diligat Dominus et Saluator noster iehsu Christus, Deus apud Patrem, homo apud nos, ex nobis ipsis, iam circa dexteram Patris, audistis quantum nos diligat. Nam sue caritatis mensuram, et ipse dixit, et nobis indixit, mandatum suum dicens esse ut nos inuicem diligamus . Et ne quereremus dubitantes et estuantes quantum nos debeamus inuicem diligere, quantaque illa sit que Deo placet caritatis perfecta mensura, ea enim perfecta est, qua maior esse non potest, expressit ipse, docuit, et ait: Maiorem hac caritatem nemo habet, quam ut animam suam quis ponat pro amicis suis . Fecit ipse quod docuit, fecerunt Apostoli quod ab illo didicerunt, et nobis faciendum predicauerunt. Faciamus et nos; quia etsi non sumus quod ille secundum id quod creauit nos, quod ille tamen sumus secundum id quod factus est propter nos. Et si solus fecisset, forte nemo nostrum deberet audere imitari; ita enim ille homo erat, ut et Deus esset: sed in eo quod homo erat, imitati sunt serui Dominum, et discipuli Magistrum, et fecerunt qui nos precesserunt in familia ipsius, patres quidem nostri, sed tamen conserui nostri; neque imperaret hoc Deus ut faceremus, si impossibile iudicaret ut hoc ab homine fieret. Sed considerans infirmitatem tuam, deficis sub precepto? Confortare in exemplo. Sed etiam exemplum ad te multum est? Adest ille qui prebuit exemplum, ut prebeat et auxilium. Audiamus ergo in isto psalmo: opportune namque accidit, et illo procurante, ut ei consonaret Euangelium, commendans nobis dilectionem Christi, qui animam suam posuit pro nobis, ut et nos animam nostram pro fratribus ponamus . Concordauit et consonuit huic psalmo, ut uideamus quomodo ipse Dominus noster animam  suam posuit pro nobis: psalmus enim iste passionem ipsius cantat. Et quoniam totus Christus caput est et corpus, quod bene uos nosse non dubito: caput est ipse Saluator noster, passus sub Pontio Pilato, qui nunc postea quam resurrexit a mortuis, sedet ad dexteram Patris: corpus autem eius est Ecclesia; non ista, aut illa, sed toto orbe diffusa; nec ea que nunc est in hominibus qui presentem uitam agunt, sed ad eam pertinentibus etiam his qui fuerunt ante nos, et his qui futuri sunt post nos usque in finem seculi. Tota enim Ecclesia constans ex omnibus fidelibus, quia fideles omnes membra sunt Christi, habet illud caput positum in celis quod gubernat corpus suum; etsi separatum est uisione, sed annectitur caritate. Quia ergo totus Christus caput est et corpus eius; propterea in omnibus Psalmis sic audiamus uoces capitis, ut audiamus et uoces corporis. Noluit enim loqui separatim, quia noluit esse separatus, dicens: Ecce ego uobiscum sum usque ad consummationem seculi . Si nobiscum est, loquitur in nobis, loquitur de nobis, loquitur per nos; quia et nos loquimur in illo: et ideo uerum loquimur quia in illo loquimur. Nam quando in nobis et ex nobis loqui uoluerimus, in mendacio remanebimus.

2. [uers. 1.] Quia ergo passionem Domini cantat iste psalmus, uide quem titulum habeat: In finem. Finis Christus est . Quare dictus est finis? Non qui consumat, sed qui consummet. Consumere enim, perdere est: consummare, perficere. Finitum enim quidquid dicimus, a fine dicimus. Sed aliter dicimus, Finitus est panis; aliter dicimus, Finita est tunica: finitus est panis qui manducabatur, finita est tunica que texebatur: panis ergo finitus est ut consumeretur, tunica finita est ut perficeretur. Finis ergo propositi nostri Christus est; quia quantumlibet conemur, in illo perficimur, et ab illo perficimur; et hec est perfectio nostra, ad illum peruenire: sed cum ad illum perueneris, ultra non queris; finis tuus est. Quomodo enim finis uie tue locus est quo tendis; quo cum perueneris, iam manebis: sic finis studii tui, propositi tui, conatus tui, intentionis tue, ille est ad quem tendis; ad quem cum perueneris, ultra non desiderabis, quia melius nichil habebis. Ipse ergo et exemplum nobis uiuendi proposuit in hac uita, et premium uiuendi dabit in futura uita.

3. In finem, ne corrumpas ipsi Dauid in tituli inscriptionem, cum fugeret a facie Saül in speluncam. Referentes nos ad sanctam Scripturam, inuenimus quidem sanctum Dauid illum regem Isrel, ex quo etiam nomen accepit Psalterium Dauidicum, persecutorem passum fuisse Saülem regem ipsius populi , sicut multi uestrum nouerunt, qui Scripturas uel attigerunt uel audierunt. Habuit ergo persecutorem Saülem rex Dauid: et cum esset ille mitissimus, ille ferocissimus; ille lenis, ille inuidus; ille patiens, ille crudelis; ille beneficus, ille ingratus; pertulit eum tanta lenitate, ut cum eum accepisset in manus, non illum attigisset, non lesisset. Accepit enim a Domino Deo potestatem, ut si uellet,  occideret Saülem ipse Dauid; et elegit parcere quam occidere. Ille autem nec tali beneficio uictus est, ut desineret persequi. Inuenimus ergo illo tempore, quando Saül Dauid persequebatur, regem futurum et predestinatum rex iam reprobatus, quod fugerit a facie Saül in speluncam ipse Dauid. Quid ergo hoc ad Christum? Si omnia que tunc agebantur, figure erant futurorum, inuenimus ibi Christum, et multo maxime. Nam illud, Ne corrumpas in tituli inscriptionem, non uideo quomodo pertineat ad illum Dauid. Non enim aliquis titulus inscriptus erat ipsi Dauid, quem uoluit corrumpere Saül. uidemus autem in passione Domini scriptum fuisse titulum, Rex Iudeorum; ut ille titulus exprobraret frontem ipsorum, quod a rege suo manus non abstinuerunt. In illis enim Saül erat, in Christo Dauid erat. Christus enim, sicut dicit apostolicum Euangelium, est, quod nouimus, quod confitemur, ex semine Dauid secundum carnem : nam secundum diuinitatem supra Dauid, supra omnes homines, supra celum et terram, supra Angelos, supra omnia uisibilia et inuisibilia; quia omnia per ipsum facta sunt, et sine ipso factum est nichil : dignatus tamen homo fieri ex semine Dauid ad nos uenit; quia de tribu Dauid natus est, unde uirgo Maria que peperit Christum . Inscriptus itaque titulus ille est, Rex Iudeorum. Saül, ut diximus, populus Iudeorum erat; Dauid Christus erat: titulus ibi, Rex Iudeorum. Indignati sunt Iudei, quia inscriptus erat titulus, Rex Iudeorum: puduit illos habere regem quem crucifigere potuerunt. Non enim uiderunt quia ipsa crux, in qua eum fixerunt, futura erat in frontibus regum. Cum ergo indignarentur ex illo titulo, adierunt Pilatum iudicem, cui obtulerant occidendum Christum, et dixerunt ad eum: Noli scribere sic, Rex Iudeorum; sed scribe quia ipse dixit se regem esse Iudeorum. Et quia iam cantatum erat per Spiritum sanctum, In finem; ne corrumpas in tituli inscriptionem, respondit eis Pilatus, Quod scripsi scripsi : quid mihi suggeritis falsitatem? Ego non corrumpo ueritatem.

4. Audiuimus ergo quid sibi uelit, Ne corrumpas in tituli inscriptionem. Quid ergo est, Cum fugeret a facie Saül in speluncam? Quod quidem et Dauid ille fecit: sed quia in illo non inuenimus tituli inscriptionem, in hoc inueniamus fugam in speluncam. Figurabat enim aliquid illa speluncam, qua se texit Dauid. Quare autem se texit? Ut occultaretur, et non inueniretur. Quid est contegi spelunca? Contegi terra. Qui enim fugit in speluncam, terra contegitur, ne uideatur. Portabat autem terram iehsu, carnem quam acceperat de terra; et in ea se occultabat, ne a Iudeis inueniretur Deus. Si enim cognouissent, nunquam Dominum glorie crucifixissent . Quare ergo Dominum glorie non inuenerunt? Quia spelunca se texerat, id est, carnis infirmitatem oculis obiiciebat, maiestatem autem diuinitatis in corporis tegmine, tanquam terre abdito contegebat. Illi ergo non cognoscentes Deum, crucifixerunt hominem. Nec mori potuit nisi in homine,  nec crucifigi potuit nisi in homine; quia nec teneri posset nisi in homine. Opposuit male querentibus terram, seruauit bene querentibus uitam. Fugit ergo secundum carnem in speluncam a facie Saül. Quod si et hoc uelis accipere, ita Dominum fugisse in speluncam a facie Saül, quia passus est; usque adeo se occultauit Iudeis, ut et moreretur. Quantumlibet enim seuirent in eum Iudei, donec moreretur, adhuc putabant eum posse liberari, et ostendere aliquo miraculo quod Filius Dei esset. Hoc predictum erat in libro Sapientie: Morte turpissima condemnemus illum; erit enim respectus illi ex sermonibus illius. Si enim uere filius Dei est, suscipiet illum, et liberabit illum de manibus contrariorum . Quia ergo crucifigebatur, et non liberabatur, crediderunt illum non esse Filium Dei. Propterea insultantes pendenti in ligno, et caput agitantes, dicebant illi: Si filius Dei es, descende de cruce Alios saluos fecit, seipsum saluare non potest . Ista dicentes, sicut est in ipso libro Sapientie, hec cogitauerunt et errauerunt; excecauit enim illos malitia eorum . Quid enim magnum erat de cruce descendere, cui facile fuit de sepulcro resurgere? Sed quare [1 1Kb] usque ad mortem uoluit esse patiens? Ut fugeret a facie Saül in speluncam. Etenim spelunca, inferior pars terre potest accipi. Et certe quod manifestum est, et certum omnibus, corpus eius in monumento positum est, quod erat excisum in petra. Hoc ergo monumentum spelunca erat: illuc fugit a facie Saül. Tamdiu enim persecuti sunt illum Iudei, quoadusque poneretur in spelunca. Unde probamus quod tamdiu illum persecuti sunt, quousque ibi poneretur? Etiam mortuum in cruce pendentem lancea uulnerauerunt . At ubi inuolutus curato funere positus est in spelunca, iam nichil habuerunt quod carni facerent. Resurrexit ergo Dominus ex illa spelunca illesus, incorruptus, quo fugerat a facie Saül; occultans se impiis, quos prefigurabat Saül, ostendens se autem membris suis. Nam resurgentis membra a membris eius palpata sunt: membra enim eius Apostoli tetigerunt resurgentem, et crediderunt ; et ecce nichil profuit persecutio Saülis. Audiamus ergo iam Psalmum, quia de titulo eius satis locuti sumus, quantum Dominus donare dignatus est.

5. [uers. 2.] Miserere mei, Deus, miserere mei, quoniam in te confidit anima mea. Christus in passione dicit, Miserere mei, Deus. Deo Deus dicit, Miserere mei. Qui cum Patre miseretur tui, in te clamat, Miserere mei. Etenim quod de illo clamat, Miserere mei, tuum est: a te hoc accepit, propter te liberandum carne indutus est. Caro ipsa clamat, Miserere mei, Deus, miserere mei: homo ipse, anima et [2 1Kb] caro. Totum enim hominem suscepit uerbum, et totus homo factus est uerbum. Ne ideo putetur non ibi fuisse animam, quia euangelista ita dicit: uerbum caro factum est, et habitauit  in nobis . Etenim dicitur caro homo, sicut alio loco dicit Scriptura, Et uidebit omnis caro salutare Dei . Numquid caro sola uidebit, et anima ibi non erit? Iterum dicit ipse Dominus de hominibus: Sicut dedisti ei potestatem omnis carnis . Numquid in solam carnem acceperat potestatem, et non maxime in animas, quas primitus liberabat? Ergo ibi erat anima, ibi erat caro, ibi totus homo; et totus homo cum uerbo, et uerbum cum homine, et homo et uerbum unus homo, et uerbum et homo unus Deus. Dicat ergo, Miserere mei, Deus, miserere mei. Non expauescamus uoces petentis misericordiam et exhibentis. Ideo enim petit, quia exhibet: ad hoc enim homo, quia misericors; non ut conditionis necessitate nasceretur, sed ut nos de conditione necessitatis liberaret. Miserere mei, Deus, miserere mei, quoniam in te confidit anima mea. Audis magistrum orantem, disce orare. Ad hoc enim orauit, ut doceret orare: quia ad hoc passus est, ut doceret pati; ad hoc resurrexit, ut doceret sperare resurrectionem.

6. Et in umbra alarum tuarum sperabo, donec transeat iniquitas. Hoc plane iam totus Christus dixit: hic est et uox nostra. Non enim iam transiit iniquitas, adhuc feruet iniquitas. Et in fine dixit ipse Dominus abundantiam futuram iniquitatis: Et quoniam abundabit iniquitas, refrigescet caritas multorum; qui autem perseuerauerit usque in finem, hic saluus erit . Quis autem perseuerabit usque in finem, quoadusque transeat iniquitas? Qui fuerit in Christi corpore, qui fuerit in membris Christi, et a capite didicerit patientiam perseuerandi. Transis tu, et ecce transierunt tentationes tue; et is in aliam uitam in quam ierunt sancti, si sanctus fueris. In aliam ierunt martyres: si martyr fueris, is et tu in aliam uitam. Numquid quia tu transisti hinc, propterea iam transiit iniquitas? Nascuntur alii iniqui, sicut moriuntur alii iniqui. Quomodo ergo alii iniqui moriuntur, et alii nascuntur; sic alii iusti eunt, et alii nascuntur. Usque in finem seculi nec iniquitas deerit premens, nec iustitia patiens. Et in umbra alarum tuarum sperabo, donec transeat iniquitas: id est, tu proteges me, et ut ab estu iniquitatis non arescam, tu umbraculum prebebis mihi.

7. [uers. 3.] Clamabo ad Deum altissimum. Si altissimus est, quomodo audit te clamantem? Nata est experimento fiducia: Deum, inquit, qui benefecit mihi. Si antequam eum quererem benefecit mihi, clamantem me non exaudiet? Bene enim nobis fecit Dominus Deus mittendo nobis Saluatorem nostrum Iesum Christum, ut moreretur propter delicta nostra, et resurgeret propter iustificationem nostram . Pro qualibus mori uoluit Filium suum? Pro impiis. Impii autem non querebant Deum, et quesiti sunt a Deo. Sic est ergo ille altissimus, ut non sit ab illo longe miseria nostra et gemitus noster; quia prope est Dominus his qui obtriuerunt cor . Clamabo ad Deum altissimum, Deum qui benefecit mihi.

8. [uers. 4, 5.] Misit de celo, et saluum fecit me. Iam  homo ipse, iam caro ipsa, iam Filius Dei, secundum nostram participationem manifestum est, quia saluatus est, et misit de celo Pater, et saluauit eum; misit de celo et resuscitauit eum: sed ut noueritis quia et ipse Dominus se resuscitauit; utrumque positum est in Scriptura, quia et Pater illum resuscitauit, et quia ipse se resuscitauit. Audite quia Pater illum resuscitauit: Apostolus dicit, Factus est, inquit, obediens usque ad mortem, mortem autem crucis: propter quod et Deus eum exaltauit, et donauit ei nomen quod est super omne nomen . Audistis Patrem resuscitantem et exaltantem Filium; audite quia et ipse carnem suam resuscitauit: in figura templi dicit ad Iudeos, Soluite templum hoc, et in triduo suscitabo illud. Euangelista autem exposuit nobis quid diceret: Hoc autem, inquit, dicebat de templo corporis sui . Modo ergo ex persona precantis, ex persona hominis, ex persona carnis dicit, Misit de celo, et saluum fecit me.

9. Dedit in opprobrium conculcantes me. Qui illum conculcauerunt, qui mortuo insultauerunt, qui tanquam hominem crucifixerunt, quia Deum non intellexerunt, dedit eos in opprobrium. uidete si non est factum: non futurum credimus, sed completum agnoscimus. Seuierunt Iudei in Christum, superbierunt in Christum: ubi? In ciuitate Ierusalem. Ubi enim regnabant, ibi tumebant, ibi ceruices erexerunt. Post passionem Domini eradicati inde sunt; et perdiderunt regnum, in quo regem Christum agnoscere noluerunt. Quemadmodum dati sunt in opprobrium, uidete: dispersi sunt per omnes gentes, nusquam habentes stabilitatem, nusquam certam sedem. Propterea autem adhuc Iudei sunt, ut Libros nostros portent ad confusionem suam. Quando enim uolumus ostendere prophetatum Christum, proferimus Paganis istas Litteras. Et ne forte dicant duri ad fidem quia nos illas Christiani composuimus, ut cum Euangelio quod predicamus finxerimus Prophetas, per quos predictum uideretur quod predicamus; hinc eos conuincimus quia omnes ipse Littere quibus Christus prophetatus est, apud Iudeos sunt, omnes ipsas Litteras habent Iudei. Proferimus Codices ab inimicis, ut confundamus alios inimicos. In quali ergo opprobrio sunt Iudei? Codicem portat Iudeus, unde credat Christianus. Librarii nostri facti sunt, quomodo solent serui post dominos codices ferre, ut illi portando deficiant, illi legendo proficiant. In tale opprobrium dati sunt Iudei; et impletum est quod tanto ante predictum est: Dedit in opprobrium conculcantes me. Quale autem opprobrium est, fratres, ut hunc uersum legant, et ipsi ceci attendant ad speculum suum? Sic enim apparent Iudei de Scriptura sancta quam portant, quomodo apparet facies ceci de speculo: ab aliis uidetur, ab ipso non uidetur. Dedit in opprobrium conculcantes me.

10. Querebas forte cum diceret, Misit de celo, et saluum me fecit: Quid misit de celo? quem misit de celo? Angelum misit, ut saluum faceret Christum, et per seruum saluus fit Dominus? Omnes enim Angeli creatura seruiens Christo est. Ad obsequium mitti  potuerunt Angeli, ad seruitium mitti potuerunt, non ad adiutorium: sicut scriptum est, quod Angeli ministrabant ei , non tanquam misericordes indigenti, sed tanquam subiecti omnipotenti. Quid ergo misit de celo, et saluum fecit me? Modo audimus [1 1Kb] in alio uersu quid de celo miserit: Misit de celo misericordiam suam et ueritatem suam. Ad quam rem? Et eruit animam meam de medio catulorum leonum. Misit, inquit, de celo misericordiam suam et ueritatem suam: et ipse Christus ait, Ego sum ueritas . Missa est ergo ueritas, ut erueret animam meam hinc de medio catulorum leonum; missa est misericordia. Ipsum Christum inuenimus et misericordiam et ueritatem; misericordiam nobis compatientem, et ueritatem nobis retribuentem [2 1Kb] . Hoc est ergo quod paulo ante dixi, quia et ipse se resuscitauit. Si enim ueritas resuscitauit Christum, et si ueritas animam Christi eruit de medio catulorum leonum; ut misericors fuit mori pro nobis, ita uerax fuit resurgere ad iustificandos nos. Dixerat enim se resurrecturum, et ueritas mentiri non potuit; et quia ueritas et uerax, propterea cicatrices ueras ostendit, quia uera uulnera pertulit. Has cicatrices tenuerunt discipuli, palpauerunt, manifestauerunt sibi; exclamauit qui misit digitos in compunctum latus, et ait, Dominus meus et Deus meus . Misericordia pro illo mortuus erat, et ueritate ad illum resurrexerat. Misit de celo misericordiam suam et ueritatem suam: et eruit animam meam de medio catulorum leonum. Qui sunt catuli leonum? Populus ille minutus, male deceptus, male seductus a principibus [3 1Kb] Iudeorum: ut illi leones, illi catuli leonum. Omnes fremuerunt, omnes occiderunt. Audituri enim sumus hic et cedem ipsorum, modo in consequentibus uersibus psalmi huius.

11. Et eruit, inquit, animam meam de medio catulorum leonum. Quare dicis, Et eruit animam meam? Quid enim passus [4 1Kb] eras, ut erueretur anima tua? Dormiui conturbatus. Expressit Christus mortem suam. Certe de illo Dauid legimus quod fugerit in speluncam, non tamen quia dormiuit in spelunca. Alius Dauid est in spelunca, alius Dauid est qui dicit, Dormiui conturbatus. uidemus perturbationem ipsius; non illo turbato, sed illis turbantibus. Turbatum se enim dixit, secundum opinionem frementium, non secundum cedentis conscientiam. Putauerunt se illi turbasse, putauerunt uicisse: ille autem dormiuit conturbatus. Tam placatus erat iste turbatus, ut quando uellet, dormiret. Nemo dormit turbatus: omnes qui perturbantur, aut a somno excitantur, aut in somnum uergi non permittuntur. Ille autem turbatus est, et dormiuit. Magna humilitas perturbati, magna potestas dormientis. De qua potestate ueniebat quod dormiuit? De qua ipse dicit: Potestatem  habeo ponendi animam meam, et potestatem habeo sumendi eam: nemo tollit eam a me; sed ego eam pono, et iterum sumo eam . Turbauerunt illi, et dormiuit ipse. Cuius typum gerebat Adam, quando immisit ei Deus soporem, ut de latere illi coniugem faceret . Num enim non poterat uxorem facere primo homini etiam de latere uigilantis? aut propterea uoluit eum dormire, ne sentiret cum sibi costa detraheretur? Postremo, quis ita dormit, ut osse sibi conuulso non expergiscatur? Qui potuit sine dolore auferre costam dormienti, potuit et uigilanti. Sed quare uoluit dormienti facere? Quia dormienti Christo in cruce facta est coniux de latere. Percussum est enim latus pendentis de lancea , et profluxerunt Ecclesie Sacramenta. Dormiui, inquit, conturbatus. Et in alio psalmo manifestat hoc, ubi ait: Ego dormiui, et somnum cepi. Ibi expressit potestatem suam. Poterat et illic dicere, Dormiui, sicut dixit hic. Quid est autem, Ego dormiui? Id est, quia uolui, dormiui. Non illi me in somnum nolentem compulerunt; sed mea uoluntate ego dormiui, secundum illud: Potestatem habeo ponendi animam meam, et potestatem habeo iterum sumendi eam. Propterea ibi sequitur et dicit: Ego dormiui, et somnum cepi; et exsurrexi, quoniam Dominus suscipiet me .

12. Dormiui conturbatus. Unde turbatus? quibus turbantibus? uideamus quomodo inurat [1 1Kb] malam conscientiam Iudeis, uolentibus excusare se ab interfectione Domini. Nam propterca eum, sicut loquitur Euangelium, iudici tradiderunt, ne ipsi eum occidisse uiderentur. Cum enim dixisset eis iudex tunc Pilatus, Accipite eum uos, et secundum legem uestram iudicate eum; responderunt, Nobis non licet interficere quemquam . Interficere non licet, tradere interficiendum licet? Quis autem occidit? Qui audito clamore cessit, an qui clamando ut occideretur extorsit? Ipse Dominus dicat testimonium a quibus occisus est, utrum ab illo Pilato qui nolens eum occidit: unde etiam eum flagellauit, et ueste ignominiosa induit, et flagellatum ad eorum oculos produxit, ut saltem pena flagellorum eius satiati, eum occidi non extorquerent. Propterea etiam cum uideret eos perseuerare, sicut legimus, lauit manus suas, et dixit: Innocens ego sum a sanguine iusti huius . uideris utrum ille innocens, qui uel cessit clamantibus: multo magis tamen illi nocentes, qui clamando eum occidere uoluerunt. Sed nos interrogemus et audiamus Dominum, quibus tribuat mortem suam, quia dixit, Dormiui turbatus. Interrogemus eum, et dicamus: Quoniam dormisti turbatus, qui te persecuti sunt? qui te occiderunt? Numquid forte Pilatus, qui militibus dedit in ligno suspendendum, clauis transfigendum? Audite qui: Filii hominum. Illos utique dicit, quos persecutores passus est. Sed quomodo ipsi occiderunt, qui ferrum non ferebant? Qui gladium non strinxerunt, qui impetum in eum non fecerunt ad occidendum, unde occiderunt? Dentes eorum arma et sagitte, et lingua eorum  gladius aculus. Noli attendere inermes manus, sed os armatum: inde gladius processit quo Christus occideretur; quomodo et de ore Christi, unde et Iudei occiderentur. Habet enim ille gladium bis acutum [1 1Kb] : et resurgens percussit eos, et diuisit ab eis quos faceret fideles suos. Illi malum gladium, ille bonum: illi sagittas malas, ille bonas. Nam habet et ipse sagittas bonas, uerba bona, unde sagittat cor fidele, ut ametur. Ergo alie istorum sagitte, et alius istorum gladius. Filii hominum dentes eorum arma et sagitte, et lingua eorum machera acuta. Lingua filiorum hominum machera acuta, et dentes eorum arma et sagitte. Quando ergo percusserunt, nisi quando clamauerunt: Crucifige, crucifige .

13. [uers. 6.] Et quid tibi fecerunt, o Domine? Exsultet hic Propheta. Superius enim omnes illos uersus Dominus loquebatur: Propheta quidem, sed ex persona Domini, quia in Propheta Dominus. Et quando loquitur ex persona sua Propheta, ipse Dominus loquitur per eum, qui ei dictat ueritatem quam loquatur. Modo ergo ex persona Prophete audite, fratres mei. uidit Dominum in Spiritu iste propheta humiliatum, cesum, flagellatum, colaphis percussum, expalmatum manibus, sputis illitum, spinis coronatum, ligno suspensum; illos seuientes, illum tolerantem; illos exsultantes, illum quasi uictum uidit in Spiritu: et post illam iam omnem humiliationem, et illorum furorem resurrexisse eum, et illa omnia que fecerant Iudei seuientes facta esse inania; et elatus [2 1Kb] gaudio, tanquam uideret fieri, Exaltare, inquit, super celos, Deus. Homo in cruce, et super celos Deus. Remaneant in terra seuientes, tu in celo esto iudicans. Ubi sunt qui furebant? ubi sunt dentes eorum arma et sagitte? Nonne sagitte infantium facte sunt plage eorum? Alio enim loco psalmus hoc dicit, uolens eos ostendere inaniter seuisse, et inaniter in furias precipitatos esse: quoniam nichil potuerunt facere Christo ad horam crucifixo, et postea resurgenti, atque in celo sedenti, sagitte infantium facte sunt plage eorum . Quomodo infantes faciunt sibi sagittas? De cannis [3 1Kb] . Sagitte autem que? aut que uires? aut qui arcus? aut qui ictus? aut quod uulnus? Exaltare super celos, Deus, et super omnem terram gloria tua. Utquid exaltaris super celos Deus? Fratres, exaltatum Deum super celos, non uidemus, sed credimus: super omnem autem terram gloriam eius non tantum credimus, sed etiam uidemus. Qualem uerum uesaniam patiantur heretici, queso ut attendatis. Illi precisi a compagine Ecclesie Christi, et partem tenentes, totum amittentes, nolunt communicare orbi terrarum, qua diffusa est gloria Christi. Nos autem Catholici in omni terra sumus, quia omni terre communicamus quacumque gloria Christi diffusa est. uidemus enim quod tunc cantatum est, modo completum. Exaltatus est super celos Deus noster, et super omnem  terram gloria ipsius. O heretica insania! Quod non uides credis mecum, quod uides negas: credis mecum exaltatum Christum super celos, quod non uidemus; et negas gloriam eius super omnem terram, quod uidemus. Exaltare super celos, Deus, et super omnem terram gloria tua.

14. [uers. 7.] Redit ad uerba Domini: et ipse Dominus narrare nobis incipit, tanquam alloquens nos, exsultante etiam Propheta et dicente, Exaltare super celos, Deus, et super omnem terram gloria tua. Confirmat nos et ipse, tanquam dicens nobis: Quid mihi facere potuerunt illi qui me persecuti sunt? Quare autem nos alloquitur? Quia faciunt et nobis. Sed nichil faciunt qui nos similiter fuerint persecuti. uideat enim Charitas uestra alloquentem nos Dominum, et exhortantem nos exemplo suo. Muscipulam parauerunt pedibus meis, et incuruauerunt animam meam. uoluerunt illam quasi de celo deponere, et ad inferiora deprimere: Curauerunt animam meam. Foderunt ante faciem meam foueam, et ipsi inciderunt in eam. Mihi nocuerunt, an sibi? Ecce ille exaltatus est super celos Deus, et ecce super omnem terram gloria ipsius: regnum Christi uidemus, ubi est regnum Iudeorum? Quoniam ergo fecerunt quod facere non debuerunt, factum est in illos quod pati debuerunt: ipsi foderunt foueam, et ipsi inciderunt in eam. Quod enim persecuti sunt Christum, Christo non obfuit, sed ipsis obfuit. Et nolite putare, fratres, ipsis solis hoc accidisse. Omnis qui parat foueam fratri suo, necesse est ut ipse incidat in eam. Intendite, fratres mei, christianos oculos habete, nolite decipi uisibilibus. Forte enim alicui uestrum, quia hoc dixi, subuenit modo aliquis qui uoluit fratri suo fraudem facere, et uoluit ei aliquas insidias machinari, et machinatus est, et impleuit, et cecidit frater in insidias eius, et spoliatus est, aut pressus est, siue carcere, siue falso testimonio, siue aliqua nefaria criminatione circumuentus: uidetur autem iste oppressus, ille oppressisse; iste uictus, ille uicisse; et falsum putatur quod diximus, quoniam quicumque foueam parauerit fratri suo, ipse cadit in eam. Interrogo uos tanquam christianos, ut sumatis exemplum de his que iam nouimus. Pagani persecuti sunt martyres, et martyres capti sunt, ligati sunt, in carcerem missi sunt, bestiis subrecti sunt [1 1Kb] , alii ferro percussi, alii ignibus concremati: uicerunt persequentes, et uicti sunt martyres? Absit. Quere gloriam martyrum apud Deum, quere foueam Paganorum in confossa conscientia: ibi est enim fouea quo cadit impius, in conscientia mala. Putas eum in foueam non cecidisse, qui lucem Christi perdidit et cecitate percussus est? Si non caderet in foueam, uideret ante se: nescit qua eat; quomodo qui ambulat in uia cum ceciderit in foueam, perdidit uiam. uidetis ergo omnes malefactores perdidisse uiam, implicatos facinore. Sed iam te tradidit in manus forte latronis, aut in manus alicuius iniusti uel circumuenti a se iudicis: et tu in  pressura es, ille letatur, ille exsultat. Noli, iam dixi, noli habere oculos Paganorum: christianos oculos habe. uides illum qui exsultat: ipsa exsultatio est fouea ipsius. Melior est enim tristitia iniqua patientis, quam letitia iniqua facientis. Ipsa letitia iniqua facientis, ipsa est fouea: illuc quisque cum ceciderit, oculos perdit. Te doles, quia perdidisti uestem; et illum non doles, quia perdidit fidem? Quis uestrum grauiore damno percussus est? Ecce ille occidit, tu occideris: uiuit ille, tu mortuus es? Absit. Ubi est fides Christianorum? ubi est ille qui moritur ad tempus? Audiat Dominum suum: Qui credit in me, licet moriatur, uiuit . Ergo qui non credit, licet uiuat, mortuus est. Foderunt ante faciem meam foueam, et ipsi inciderunt in eam. Omnibus malis necesse est ut hoc contingat.

15. [uers. 8.] Bonorum autem patientia preparatione cordis excipit uoluntatem Dei, et gloriatur in tribulationibus, dicens quod sequitur: Paratum cor meum, Deus, paratum cor meum; cantabo et psallam. Quid fecit mihi? Parauit foueam, cor meum paratum est. Ille parauit foueam ad decipiendum, ego cor non parabo ad perpetiendum? Ille parauit foueam ad opprimendum, ego cor non parabo ad tolerandum? Propterea ille incidet in eam, ego autem cantabo et psallam. Audi cor paratum in Apostolo, quia imitatus est Dominum suum: Gloriamur, inquit, in tribulationibus; quia tribulatio patientiam operatur, patientia probationem, probatio spem, spes uero non confundit: quia caritas Dei diffusa est in cordibus nostris per Spiritum sanctum qui datus est nobis . Erat in pressuris, in catenis, in carceribus, in plagis, in fame et siti, in frigore et nuditate, in omni uastatione laborum et dolorum , et dicebat: Gloriamur in tribulationibus. Unde, nisi quia paratum est cor eius? Ideo cantabat et psallebat: Paratum cor meum, Deus, paratum cor meum; cantabo et psallam.

16. [uers. 9.] Exsurge, gloria mea. Ille qui fugerat a facie Saül in speluncam, Exsurge, gloria mea, glorificetur iehsu post passionem. Exsurge, psalterium et cithara. Quid uocat, ut surgat? Duo organa uideo, corpus autem Christi unum uideo: una caro resurrexit, et duo organa surrexerunt. Alterum ergo organum psalterium, alterum cithara. Organa dicuntur omnia instrumenta musicorum. Non solum illud organum dicitur, quod grande est, et inflatur follibus; sed quidquid aptatur ad cantilenam, et corporeum est, quo instrumento utitur qui cantat, organum dicitur. Distincta sunt autem inter se ista organa; et uolo, quantum Dominus dat, indicare uobis, et quomodo distincta sunt, et quare distincta, et quare utrique dicatur, Exsurge. Iam diximus, una caro Domini resurrexit; et dicitur, Exsurge, psalterium et cithara. Psalterium est organum, quod quidem manibus fertur percutientis, et chordas distentas habet; sed illum locum unde sonum accipiunt chorde, illud concauum lignum quod pendet et tactum resonat, quia concipit erem, psalterium in superiore parte habet. Cithara autem hoc genus ligni concauum et resonans in inferiore  parte habet. Itaque in psalterio chorde sonum desuper accipiunt; in cithara autem chorde sonum ex inferiore parte accipiunt: hoc interest inter psalterium et citharam. Quid ergo duo hec organa nobis figurant? Excitat enim Christus Dominus Deus noster psalterium suum et citharam suam, et dicit, Exsurgam diluculo. Puto quia hic iam agnoscitis Dominum resurgentem. Legimus in Euangelio: uidete horam resurrectionis. Quamdiu per umbras querebatur [1 1Kb] Christus? Luxit, agnoscatur; diluculo resurrexit . Sed quid est psalterium? quid est cithara? Per carnem suam Dominus duo genera factorum operatus est, miracula et passiones: miracula desuper fuerunt, passiones de inferiore fuerunt. Illa enim que fecit miracula, diuina erant; sed per corpus fecit, per carnem fecit. Caro ergo diuina operans, psalterium est: caro humana patiens, cithara est. Sonet psalterium; illuminentur ceci, audiant surdi, stringantur paralytici, ambulent claudi, surgant egroti, resurgant mortui: iste est sonus psalterii. Sonet et cithara; esuriat, sitiat, dormiat, teneatur, flagelletur, irrideatur, crucifigatur, sepeliatur. Cum ergo uides in illa carne quedam sonuisse desuper, quedam de inferiore parte, una caro resurrexit, et in una carne agnoscimus et psalterium et citharam. Et ista duo genera factorum impleuerunt Euangelium, et predicatur in gentibus; nam et miracula et passiones Domini predicantur.

17. [uers. 10-12.] Ergo surrexit psalterium et cithara diluculo, et confitetur Domino: et quid ait? Confitebor tibi in populis, Domine, et psallam tibi in gentibus: quia magnificata est usque ad celos misericordia tua, et usque ad nubes ueritas tua. Celi supra nubes, et nubes infra celos: et tamen ad hoc celum proximum pertinent nubes. Sed aliquando nubes recumbunt in montibus, usque adeo in proximo ere conglomerantur. Celum autem sursum est, habitationes Angelorum, Sedium, Dominationum, Principatuum, Potestatum. Illud ergo forte uideatur fuisse dicendum, Magnificata est usque ad celos ueritas tua, et usque ad nubes misericordia tua. Etenim in celo Angeli laudant Deum, uidentes ipsam speciem ueritatis, sine ulla caligine uisionis, sine interpolatione [2 1Kb] aliqua falsitatis: uident, diligunt, laudant, non fatigantur. Ibi ueritas: hic autem in nostra miseria utique misericordia. Misero enim prebenda est misericordia. Non enim opus est misericordia sursum, ubi nullus est miser. Hoc propterea dixi, quia uidetur congruentius dici potuisse, Magnificata est usque ad celos ueritas tua, et usque ad nubes misericordia tua. Nubes enim intelligimus predicatores ueritatis, homines portantes istam carnem caliginosam quodammodo, unde Deus et coruscat miraculis, et tonat preceptis: et ipsi sunt ille nubes de quibus dicit Isaias ex persona Domini, increpans quamdam uineam malam, sterilem, spinosam, Mandabo nubibus meis, ne pluant super eam imbrem  : id est, mandabo Apostolis meis, ut deserant Iudeos, et non illis euangelizent, sed euangelizent in terra bona Gentium, unde non spine, sed uue procedant. Nouimus ergo nubes Dei esse predicatores ueritatis, Prophetas, Apostolos, omnes recte proferentes uerbum ueritatis et habentes in se lumen occultum, sicut habent nubes unde coruscant: homines ergo nubes. Quid sibi itaque uult, Domine, Quia magnificata est usque ad celos misericordia tua, et usque ad nubes ueritas tua? ueritas prepollet in Angelis: sed dedisti illam et hominibus, et deduxisti illam usque ad nubes. Sursum [1 1Kb] misericordia uidentur Angeli non indigere; sed quia homines miseros tu miseraris, et prebendo illis misericordiam communicatione resurrectionis Angelos facis, usque ad celos est misericordia tua. Gloria Domino nostro, et misericordie ipsius, et ueritati ipsius, quia nec deseruit nos misericordia facere beatos per gratiam suam, nec fraudauit nos ueritate: quia primo ueritas carne operta uenit ad nos, et sanauit per carnem suam oculum interiorem cordis nostri, ut eam postea facie ad faciem uidere possemus . Agentes ergo illi gratias, dicamus cum ipso Psalmo ultimos uersus, quos iamdudum etiam dixit: Exaltare super celos Deus, et super omnem terram gloria tua. Hoc enim ei dixit Propheta ante tot annos: hoc modo uidemus nos; hoc ergo dicamus et nos.



IN PSALMUM LuII ENARRATIO. SERMO AD PLEBEM.

1. [uers. 1, 2.] uox quam cantauimus, audienda nobis magis est, quam clamanda. Omnibus enim tanquam in concione generis humani ueritas clamat: Si uere utique iustitiam loquimini, recta iudicate, filii hominum. Cui enim iniquo non facile est loqui iustitiam? aut quis de iustitia interrogatus, quando non habet causam, non facile respondeat quid sit iustum? Quandoquidem manu formatoris nostri in ipsis cordibus nostris ueritas scripsit: Quod tibi non uis fieri, ne facias alteri . Hoc et antequam Lex daretur nemo ignorare permissus est, ut esset unde iudicarentur et quibus Lex non esset data. Sed ne sibi homines aliquid defuisse quererentur, scriptum est et in tabulis quod in cordibus non legebant. Non enim scriptum non habebant, sed legere nolebant. Oppositum est oculis eorum quod in conscientia uidere cogerentur; et quasi forinsecus admota uoce Dei, ad interiora sua homo compulsus est, dicente Scriptura: In cogitationibus enim impii interrogatio erit . Ubi interrogatio, ibi lex. Sed quia homines appetentes ea que foris sunt, etiam a seipsis exsules facti sunt, data est etiam conscripta lex: non quia in cordibus scripta non erat; sed quia tu fugitiuus eras cordis tui, ab illo qui ubique est comprehenderis, et ad teipsum intro reuocaris. Propterea scripta lex quid clamat eis qui deseruerunt legem scriptam in cordibus suis ? Redite  preuaricatores ad cor . Quis enim te docuit, nolle accedi ab altero ad uxorem tuam? quis te docuit, nolle tibi furtum fieri? quis te docuit, nolle iniuriam pati, et quidquid aliud uel uniuersaliter uel particulariter dici potest? Multa enim sunt, de quibus singulis interrogati homines, clara uoce respondeant, nolle se pati. Age, si non uis pati ista, numquid solus es homo? nonne in societate uiuis generis humani? Qui tecum factus est, socius tuus est; et omnes facti ad imaginem Dei, nisi terrenis cupiditatibus conterant quod ille formauit. Quod ergo tibi non uis fieri, noli alteri facere. Iudicas enim malum esse in eo quod pati non uis: et hoc te cogit nosse lex intima, in ipso tuo corde conscripta. Faciebas, et clamabatur inter manus tuas: quomodo cogeris redire ad cor tuum, cum hoc pateris inter manus alienas? Furtum bonum est? Non. Interrogo: Adulterium bonum est? Omnes clamant: Non. Homicidium bonum est? Omnes clamant detestari se. Concupiscere rem proximi bonum est? Non, uox omnium est. Aut si adhuc non confiteris, accedit qui concupiscat rem tuam: placeat tibi, et responde quod uis. Omnes ergo de his rebus interrogati, clamant hec bona non esse. Rursus de beneficiis, non solum de non nocendo, uerum etiam de prestando atque tribuendo. Interrogatur omnis anima esuriens, Famem pateris; alius habet panem, et redundat ei ultra sufficientiam, nouit te egere, non dat: displicet tibi esurienti; displiceat et satiato, cum alterum esurire cognoueris. Peregrinus tecto indigens uenit in patriam tuam, non suscipitur: ille tunc clamat inhumanam esse illam ciuitatem, facile apud barbaros sibi esse potuisse refugium. Sentit iniquitatem, quia patitur: tu forte non sentis; sed oportet ut et te cogites peregrinum, et uideas quomodo tibi possit displicere qui tibi non prestiterit quod tu in patria tua non uis peregrino prestare. Interrogo omnes: uera sunt hec? uera. Iusta sunt hec? Iusta.

2. Sed Psalmum audite: Si uere ergo iustitiam loquimini, recta iudicate, filii hominum. Non sit iustitia labiorum, sed et factorum. Si enim aliter agis quam loqueris, bona loqueris, et male iudicas. Si enim agis quomodo iudicas? Interrogatus quid sit melius, aurum an fides, non usque adeo peruersus et deuius es ab omni ueritate, ut aurum melius esse respondeas: preponis ergo interrogatus auro fidem; locutus es iustitiam. Audisti Psalmum? Si uere ergo iustitiam loquimini, recta iudicate, filii hominum. Et ubi probabo non te ita ut locutus es iudicare? Iam teneo responsionem tuam preponentem auro fidem. Ecce nescio unde amicus uenit, et nullo teste aurum commendauit; solus hoc nouit, et tu, quantum ad homines attinet. Est ibi alius testis qui non uidetur et uidet: et ille tibi aurum in secreto et in cubiculo tuo, forte remotis omnibus arbitris, commendauit; testis qui adest, non in cubiculo adest parietum, sed in cubilibus conscientiarum uestrarum. Commendauit ille atque discessit, nulli suorum notum fecit, rediturum se spernas, et ab amico quod dederat recepturum:  ut humana sunt, mortuus est, habet heredem, reliquit filium; ignorat filius quid pater habuerit, quid tibi commendauerit. Eia tu redi, redi, preuaricator, ad cor, ibi scripta lex est: Quod tibi non uis fieri, alii ne feceris. Teipsum cogita commendasse, nulli tuorum dixisse, mortuum esse, filium reliquisse: quid ei uelles a tuo amico prestari? Responde, iudica causam: iudicis [1 1Kb] tribunal est in mente tua; sedet ibi Deus, adest accusatrix conscientia, tortor timor. In rebus humanis es, in societate humana detineris: cogita quid uelles prestari filio tuo ab amico tuo. Noui quid tibi respondeat cogitatio tua: sic iudica, sicut audis. Iudica, uox erit [2 1Kb] . uox ueritatis non tacet; non labiis clamat, sed uociferatur ex corde: adhibe aurem; ibi esto cum filio amici tui. uides fortasse etiam indigentem uagari [3 1Kb] , nescientem quid pater eius habuerit, ubi posuerit, cui commendauerit: cogita et filium tuum, fac illum uiuere quem contemnis mortuum, te mortuum cogita ut uiuas. Sed aliud iubet auaritia, iubet contra Deum; Deus aliud, aliud auaritia; aliud in paradiso conditor noster, aliud de transuerso seductor serpens. ueniat in mentem prior casus tuus: propterea mortalis, propterea laborans, propterea in sudore uultus tui panem comedens, propterea spinas et tribulos tibi terra generat : experimento disce, quod noluisti precepto. Sed uincit cupiditas: cur non potius ueritas? Et ubi est quod loquebaris? Ecce cogitas aurum negare, ecce cogitas heredi amici tui prorsus abscondere. Interrogaueram paulo ante quid sit carius, et quid sit melius, aurum an fides. Quare aliud dicis, aliud agis? Non times hanc uocem, Si uere iustitiam loquimini, recta iudicate, filii hominum? Ecce locutus es mihi meliorem esse fidem, et in iudicio tuo melius duxisti aurum. Non sic iudicasti ut locutus es: uera locutus es, et falsa iudicasti. Ergo et cum loquebaris iustitiam, non uere loquebaris: Si enim uere iustitiam loquimini, recta iudicate, filii hominum. Quando mihi de iustitia respondebas, erubescendo, non fatendo loquebaris.

3. Sed ad causam presentem iam ueniamus, si placet. uox est enim illa dulcis et nota auribus Ecclesie, uox Domini nostri Iesu Christi, et uox corporis eius, uox Ecclesie laborantis, peregrinantis in terra, inter maledicentium et adulantium pericula uiuentis. Non timebis comminatorem, si non amas adulatorem. Attendit ergo ille cuius hec uox est, et uidit omnes loqui iustitiam. Quis enim audet non loqui eam, ne dicatur iniustus? Cum ergo tanquam audiret omnium uoces, et intenderet omnium labia, clamabat ad eos: Si uere utique iustitiam loquimini, si non falso iustitiam loquimini, si non aliud in labiis perstrepit, aliud celatur in cordibus, recta iudicate, filii hominum. Audi ex Euangelio propriam uocem, eamdem ipsam que in hoc psalmo est. Hypocrite, ait Dominus Phariseis, quomodo potestis bona loqui,  cum sitis mali? Aut facite arborem bonam, et fructum eius bonum; aut facite arborem malam, et fructum eius malum . Quid te uis dealbare, paries lutee? Noui interiora tua, non fallor tectorio tuo: noui quid pretendas, noui quid tegas. Neque enim opus ei erat, ait euangelista, ut quisquam ei perhiberet testimonium de homine: ipse enim sciebat quid esset in homine . Sciebat quid esset in homine, qui fecerat hominem, et homo factus erat ut quereret hominem. uidete ergo si non sequuntur se uoces iste: Hypocrite, quomodo potestis bona loqui, cum istis mali? Si uere ergo iustitiam loquimini, recta iudicate, filii hominum. Nonne iustitiam locuti estis, quando dixistis: Magister, scimus quia iustus es, et nullius personam accipis ? Quare dolum in corde tegebatis? quare imaginem Cesaris Creatori uestro ostendebatis, et eius imaginem in uestris cordibus delebatis? Nonne auditum est quid locuti fueritis, et expertum est quemadmodum iudicaueritis? Nonne uos crucifixistis eum quem iustum esse dixeratis? Si uere ergo iustitiam loquimini, recta iudicate, filii hominum. Utquid audio locutionem uestram, Scimus quia iustus es; cum preuideam iudicium uestrum, Crucifige, crucifige? Si uere ergo iustitiam loquimini, recta iudicate, filii hominum. Quid enim fecistis seuiendo aduersus Deum qui homo erat, et occidendo regem uestrum? Non enim ideo rex non erat futurus, quia occisus est a uobis resurrecturus. In titulo ubi scriptum erat, Rex Iudeorum, posito super crucem Domini, linguis tribus, hebraica, greca, latina , nouerat dicere iudex homo, Quod scripsi, scripsi: et Deus non nouerat dicere, Quod scripsi, scripsi? Prorsus rex uester est: uiuus, rex uester est; occisus, rex uester est. Ecce resurrexit, et in celo rex uester est: ecce uenturus est; ue uobis, quia rex uester est. Ite nunc, et loquimini iustitiam, et nolite recta iudicare, filii hominum. Non uultis recte iudicare, recte iudicabimini. uiuit enim ille rex uester, et iam non moritur, et mors ei ultra non dominabitur. . Ecce uenit; redite, preuaricatores, ad cor . Ecce ueniet, corrigimini antequam ueniat, preuenite faciem eius in confessione . Ecce ueniet; rex uester est. Recordamini titulum super crucem. Si non eum uidetis scriptum, manet tamen: in terra non legitur, sed in celo seruatur. Putatis enim illam inscriptionem fuisse corruptam? Et quid ait titulus psalmi huius? In finem, ne corrumpas ipsi Dauid in tituli inscriptionem. Non ergo corrumpitur illa inscriptio tituli. Rex uester est Christus, quia omnium rex Christus: quoniam ipsius est regnum, et ipse dominabitur gentium . Si ergo rex est, ecce, antequam ueniat, dicit uobis: Adhuc loquor, inquit, nondum iudico; qui sic clamo comminando, nolo ferire iudicando. Si uere ergo iustitiam loquimini, recta iudicate, filii hominum.

4. [uers. 3.] Nunc autem quid facitis? Quare ista uobis dico? Etenim in corde iniquitates operamini in terra. Iniquitates forte in corde solo? Audi quid sequitur:  et cor suum sequuntur manus, et cordi suo famulantur manus, cogitatur et fit; aut ideo non fit, non quia nolumus, sed quia non possumus. Quidquid uis, et non potes, factum Deus computat. Etenim in corde iniquitates operamini in terra. Quid deinde? Iniquitates manus uestre connectunt. Quid est, connectunt? De peccato peccatum, et ad peccatum peccatum, propter peccatum. Quid est hoc? Furtum fecit, peccatum est: uisus est, occidere querit eum a quo uisus est; connexum est peccatum peccato. Permiserit Deus occulto iudicio occidere eum quem uoluit occidere; sentit sciri, querit et alterum occidere; connexuit tertium. Dum ea molitur, forte ne inueniatur, aut quia fecit ne conuincatur, consulit mathematicum; additum est quartum. Respondet forte aliqua dura et mala mathematicus; curritur ad aruspicem ut expietur: respondet aruspex non se posse expiare; maleficus queritur. Et quis omnia possit numerare que connectuntur peccata peccatis? Iniquitates manus uestre connectunt. Quamdiu connectis, ligas peccatum peccato: te solue a peccatis. Sed non possum, inquis. Clama ad illum: Infelix ego homo, quis me liberabit de corpore mortis huius . ueniet enim gratia Dei, ut delectet te iustitia, sicut delectabat iniquitas; et homo qui ex uinculis resolutus es, exclamabis ad Deum: Disrupisti uincula mea . Quid est, disrupisti uincula mea, nisi, remisisti peccata mea? Audi quia uincula sunt: respondet Scriptura, Criniculis peccatorum suorum unusquisque constringitur . Non solum uincula, sed et criniculi sunt. Criniculi sunt, qui fiunt intorquendo: hoc est quod peccatis peccata connectebas. ue his qui trahunt peccata sicut restem longam, Isaias clamat. ue his qui trahunt peccata sicut uestem longam : quid est aliud, quam ue his quorum manus connectunt iniquitatem? Et quia unusquisque peccatis suis constringitur, sicut et peccatis suis ceditur, Dominus male uersantes in templo flagello de resticulis facto exclusit . Sed non uis modo disrumpi uincula tua, quia non sentis uincula tua; etiam delectant te, et uoluptati sunt: senties in fine, cum dicetur, Ligate illi manus et pedes, et proiicite illum in tenebras exteriores; ibi erit fletus et stridor dentium . Exhorrescis, times, pectus tundis; dicis mala esse peccata, bonam esse iustitiam. Si uere ergo iustitiam loquimini, recta iudicate, filii hominum. In uita uestra inueniantur uerba uestra; in factis uestris cognoscantur labia uestra. Nolite ergo connectere iniquitatem; quia uobis ad alligaturam adhibebitur quidquid connectitis. Non audiunt; non omnes tamen: et qui non audiunt precogniti sunt.

5. [uers. 4.] Alienati sunt peccatores a uulua, errauerunt a uentre, locuti sunt falsa. Et cum iniquitatem loquuntur, falsa loquuntur; quia fallax est iniquitas: et cum iustitiam loquuntur, falsa loquuntur; quia aliud ore proferunt, aliud in corde obtegunt. Alienati sunt peccatores a uulua: Quid est hoc? Queramus diligentius: fortassis enim illud dicit quia Deus precognouit homines peccatores etiam in uteris matrum.  Nam unde cum adhuc pregnans esset Rebecca, et geminos in utero portaret, dictum est: Iacob dilexi, Esaü autem odio habui ? Dictum est enim: Maior seruiet minori. Occultum ibi iudicium Dei; sed tamen a uulua, id est, ab ipsa origine alienati sunt peccatores. Unde alienati? A ueritate. Unde alienati? A patria beata, a uita beata. An forte alienati ab ipsa uulua? Et qui peccatores alienati sunt a uulua? Qui enim nascerentur, si non ibi tenerentur? Aut qui hodie uiuerent, ut hec sine causa audirent, nisi nascerentur? Forte ergo a quadam uulua alienati sunt peccatores, in qua dolores patiebatur caritas, per Apostolum dicens, Quos iterum parturio, donec Christus formetur in uobis . Exspecta ergo; formare [1 1Kb] . Noli tibi tribuere iudicium quod forte non nosti. Carnalis es adhuc, conceptus es: eo ipso quo accepisti nomen Christi, sacramento quodam natus es in uisceribus matris. Non enim ex uisceribus tantum homo nascitur, sed et in uisceribus. Prius nascitur in uisceribus, ut possit nasci de uisceribus. Propterea dictum est de Maria: Quod enim natum est in ea, de Spiritu sancto est . Nondum de illa natum erat, sed iam in illa natum erat. Ergo nascuntur intra uiscera Ecclesie quidam paruuli; et bonum est ut formati exeant, ne abortu labantur. Generet te mater, non abortiat. Si patiens fueris, usquequo formeris, usquequo in te certa sit doctrina ueritatis, continere te debent materna uiscera. Si autem impatientia tua concusseris latera matris, cum dolore quidem te excutit foras, sed magis tuo malo quam suo.

6. Alienati sunt peccatores a uulua, errauerunt a uentre, locuti sunt falsa. Ideo ergo errauerunt a uentre, quia locuti sunt falsa? An potius ideo locuti sunt falsa, quia errauerunt a uentre? In uentre quippe Ecclesie, ueritas manet. Quisquis ab hoc uentre Ecclesie separatus fuerit, necesse est falsa loquatur: necesse est, inquam, falsa loquatur, qui aut concipi noluit, aut quem conceptum mater excussit. Inde heretici clamant contra Euangelium: ut de his potius loquamur quos dolemus excussos. Recitamus eis: Ecce Christus dixit, Oportebat Christum pati, et a mortuis resurgere tertia die. Agnosco ibi caput nostrum, agnosco ibi sponsum nostrum: agnosce et tu mecum sponsam, uide quid sequitur: Predicari in nomine eius penitentiam et remissionem peccatorum per omnes gentes, incipientibus ab Ierusalem  Huc ueni, huc ueni  . Ecce Ecclesia per omnes gentes, incipientibus ab Ierusalem: non dico, Huc ueni; ipsa ad te uenit. Illi autem obsurdescentes aduersus Euangelium, et non nos permittentes legere uerba Dei, que se iactant custodisse a flamma et uolunt delere lingua, loquuntur sua, loquuntur inania: Ille tradidit, et ille tradidit. Imo et ego dico, Et ille tradidit, et ille tradidit: et uerum dico. Sed quid ad me? Nec tu mihi quos nominas ex Euangelio legis, nec ego quos nomino ex Euangelio lego. Auferantur de  medio charte nostre, procedat in medium Codex Dei. Audi Christum dicentem, audi ueritatem loquentem: Predicari in nomine eius, inquit, penitentiam et remissionem peccatorum per omnes gentes, incipientibus ab Ierusalem. Non, inquiunt; sed quod nos dicimus audite: quod dicit Euangelium nolumus audire. Alienati sunt peccatores a uulua, errauerunt a uentre, locuti sunt falsa. Nos loquamur uera, quia audiuimus uera; quod Dominus dicit, non quod homo dicit. Potest fieri ut homo mentiatur: non potest fieri ut ueritas mentiatur. Ex ueritatis ore agnosco Christum, ipsam ueritatem: ex ueritatis ore agnosco Ecclesiam, participem ueritatis. Nemo mihi falsa loquatur, qui errauit ab utero in uisceribus Ecclesie: primo uiderem quid me uellet docere. uideo alienatum a uulua, uideo errasse a uentre, et auditurus sum ab eo, quid nisi falsa? Errauerunt a uentre, locuti sunt falsa.

7. [uers. 5, 6.] Indignatio eis secundum similitudinem serpentis. Magnam rem audituri estis. Indignatio eis secundum similitudinem serpentis. Quasi dixerimus, quid est quod dixisti? sequitur, Sicut aspidis surde. Unde surde? Et obturantis aures suas. Ideo surde, quia obturat aures suas. Et obturantis aures suas, que non exaudiet uocem incantantium, et medicamenti medicati a sapiente. Sicut audiuimus, quod et homines dicunt, qui ea qua potuerunt hec cognitione didicerunt, sed tamen quod Spiritus Dei multo melius omnibus hominibus nouit. Non enim frustra hoc dixit, nisi quia fieri potest ut uerum sit etiam illud quod audiuimus de aspide. Aspis cum ceperit pati incantatorem Marsum, qui eam quibusdam carminibus propriis euocat, sicut sunt multa etiam magica, audite quid facit. Sed interim in hoc attendite, fratres: hoc enim preloquendum est, ne quisquam ueluti hesitans audiat: non, undecumque datur similitudo, ab Scripturis laudatur ipsa res, sed tantum inde similitudo trahitur. Non enim laudauit iniquum iudicem qui nolebat audire illam uiduam, et nec Deum timebat, nec homines reuerebatur; et tamen inde similitudinem Dominus traxit : nec illum laudauit pigrum qui tres panes, non propter amicitiam dedit petenti, sed tedio uictus; et tamen inde similitudinem dedit . Et de rebus ergo non laudandis trahuntur secundum quemdam modum nonnulle similitudines. Aut si propterea putatis eundum esse ad Marsos, quia hoc audistis in Scriptura Dei; eundum est et ad spectacula theatri, quia dicit Apostolus: Non sic pugillor, quasi erem cedens; pugilari enim est pancratium facere. Iam quia hinc data est similitudo, spectacula ista delectare nos debent? aut quia dixit, Qui in agone contendit, ab omnibus abstinens est ; propterea agonistica ista uana et ludicra debet affectare christianus? Attende quid tibi dicatur ad similitudinem, quid moneatur ad prohibitionem. Ita ergo et hic data est quedam similitudo de Marso, qui incantat ut educat aspidem de tenebrosa cauerna: utique in lucem uult educere; illa autem amando tenebras suas quibus se inuolutans occultat, dicitur quod cum exire noluerit, recusans tamen audire illas uoces quibus se cogi sentit,  allidit unam aurem terre, et de cauda obturat alteram, atque ita uoces illas quantum potest euitans, non exit ad incantantem. Huic similes dixit Spiritus Dei quosdam non audientes uerbum Dei, et non solum non facientes, sed omnino ne faciant audire nolentes [1 1Kb] .

8. Factum est hoc et in primis temporibus fidei. Stephanus martyr predicabat ueritatem, et tanquam tenebrosis mentibus, ut eas in lucem educeret, incantabat: ubi uenit ad commemorationem Christi, quem illi omnino audire noluerunt, quid de eis Scriptura dicit? quid de illis narrat? Clauserunt, inquit, aures suas. Quid autem postea fecerint, passio Stephani narrata declarat. Non erant surdi, sed fecerunt se surdos. Quia enim aures patentes in corde non habebant, uiolentia tamen uerbi per aures carnis irruens, etiam ipsis auribus cordis uim faciebat: clauserunt et aures corporis, et ierunt ad lapides . Ecce aspides surde, duriores lapidibus quibus incantatorem suum lapidauerunt: non audierunt uocem incantantis, et medicamenti medicati a sapiente. Quid est medicamentum medicatum a sapiente? Forte medicamentum confectum, dicat medicamentum medicatum. An querimus ibi aliquid, quomodo iam si medicamentum est, etiam medicatum sit? Medicamenta erant in Prophetis, medicamenta erant in Lege, precepta ipsa omnia medicamenta erant; et hoc medicamentum nondum erat medicatum: aduentu Domini medicatum est medicamentum; hoc illi ferre non potuerunt. Quia enim non curabantur medicamento, medicatum est ipsum medicamentum aduentu Domini. Iam Stephanus medicamentum medicatum incantabat; hoc illi audire noluerunt: unde medicatum est medicamentum, contra hoc aures clauserunt. Nam ibi hoc fecerunt, ubi nominatus est Christus. Indignatio eorum, sicut indignatio serpentis. Quid aures clauditis? Exspectate, audite; et si potueritis, seuite. Quia nolebant nisi seuire, noluerunt audire. Quod si audirent, forte deseuirent. Indignatio eorum, sicut indignatio serpentis.

9. Tales etiam istos patimur  . Primo sibi ueritatem tenere uidebantur: non cessauit Deus, non quieuit. In [2 1Kb] Ecclesia sua predicata est ueritas, in uisceribus matris aperta sunt eorum mendacia: patefactum est quod lucet; demonstrata est ciuitas super montem constituta, que abscondi non potest, et lucerna posita est super candelabrum, que lucet omnibus qui in domo sunt . Ubi enim latet Ecclesia Christi? ubi latet ueritas Christi? Nonne ipse est mons qui creuit ex minimo lapide, et impleuit uniuersam faciem terre ? Conuincuntur hinc, non habent quod dicant contra Ecclesiam. Et quid eis remansit? Quid nos queritis? quid nos uultis, dicunt? recedite a nobis. Dicunt autem et suis: Nemo cum illis loquatur, nemo illis coniungatur, nemo illos audiat. Indignatio eorum, indignatio serpentium:  sicut aspidis surde et obturantis aures suas, que non exaudiet uocem incantantium, et medicamenti, hoc est uocem medicamenti, medicati a sapiente. Nonne hinc iam intelligitur quale medicamentum, quando uocem dicit? Numquid medicamentum habet uocem? Est quoddam medicamentum quod habet uocem. Medicamentum portamus; uocem eius audite, non quomodo aspides surde. Si uere utique iustitiam loquimini, recta iudicate, filii hominum. uox est medicamenti, et hoc medicati a sapiente. Iam enim uenit Christus qui impleret Legem et Prophetas , qui ueritatem ipsam firmaret: in quibus duobus preceptis tota Lex pendet et Prophete .

10. An forte querimus aliquid et in eo quod dicitur aspis ita aures claudere, ut unam earum in terram premat, alteram cauda oppilet? Quid sibi uult hoc? In cauda, posteriora utique intelliguntur; ergo [1 1Kb] preterita, quo iam tergum oportet ponere, ut in ea que nobis promittuntur intendamus: ergo nec ex preterita uita nostra, nec ex presenti delectari debemus. Hoc enim Apostolus monet dicens, Quem ergo aliquando fructum habuistis in his in quibus nunc erubescitis ? Reuocat a recordandis cum delectatione preteritis, et cum quadam concupiscentia fruendi [2 1Kb] , ne redeamus corde in Aegyptum. Quid de presentibus? quomodo iubet etiam ipsa contemni? Non respicientibus, inquit, que uidentur, sed que non uidentur. Que enim uidentur, temporalia sunt: que autem non uidentur, eterna . Item de presenti uita dicit: Si in hac uita tantum in Christo sperantes sumus, miserabiliores sumus omnibus hominibus . Obliuiscere ergo preterita, quibus male uixisti; contemne presentia, quibus temporaliter uiuis, ne te alligando, presentia non permittant peruenire ad futura. Si enim presens uita te delectat, aurem in terra posuisti: si tuis preteritis etiam retro labentibus delectaris, aurem de cauda obturasti. Debes ergo ire in lucem, exire de tenebris, audita uoce medicamenti medicati a sapiente; ut iam in luce ambulans, et exsultans dicas: Que retro oblitus, in ea que ante sunt extentus . Non dixit: Que retro oblitus, et ex presentibus delectatus. Cum dicit, Que retro oblitus, non obturauit aurem de cauda; cum dicit, In ea que ante sunt extentus, his et presentibus non obsurduit: merito audiens, merito predicans, merito exsultat lingua eius, predicans ueritatem in luce noua, deposita uetere tunica. Et ad hoc enim ualet astutia serpentis, ad quam nos imitandam Dominus exhortatur. Ait enim: Estote astuti sicut serpentes . Quid est, astuti sicut serpentes? Offer omnia membra tua percutienti, dummodo caput integrum serues. Caput uiri, Christus . Sed grauat quasi pondus corii cuiusdam et quasi senecta ueteris hominis. Audi Apostolum dicentem, Exuentes uos ueterem hominem, et induentes nouum . Et quomodo exuo, inquis, ueterem hominem? Imitare astutiam serpentis. Quid  enim facit serpens, ut exuat se ueterem tunicam? Coarctat se per foramen angustum. Et ubi, inquis, inuenio hoc foramen angustum? Audi: Arcta et angusta est uia que ducit ad uitam, et pauci sunt qui ingrediuntur per eam . Reformidas eam, et non uis ambulare, quia pauci sunt? Ibi ponenda est uetus tunica, et alibi poni non potest. Aut si uis uetustate impediri, grauari, premi, noli ire per angustam. Si autem grauaris uetustate quadam peccati tui et preterite uite, transire non potes. Quia ergo corpus quod corrumpitur, aggrauat animam ; uel cupiditates corporales non premant, uel concupiscentie carnis exuantur. Unde exuuntur, nisi ieris per angustam [1 1Kb] , nisi fueris astutus ut serpens?

11. [uers. 7.] Deus contriuit dentes eorum in ore ipsorum. Quorum? Quibus indignatio est sicut similitudo serpentis, et aspidis obturantis aures suas, ne audiat uocem incantantium, et medicamenti medicati a sapiente. Quid illis fecit Dominus? Contriuit dentes eorum in ore ipsorum. Factum est; hoc primo factum est, et modo fit. Sed sufficeret, fratres mei, ut diceretur, Deus contriuit dentes eorum. Quare, in ore ipsorum? Nolebant audire legem, nolebant audire precepta ueritatis a Christo Pharisei, similes serpenti illi et aspidi. Preteritis enim suis peccatis delectabantur, et presentem uitam nolebant amittere, id est gaudia terrena pro gaudiis eternis. Unam aurem claudebant ex delectatione preteritorum, alteram ex delectatione presentium [2 1Kb] : ideo nolebant audire. Nam unde est illud: Si dimiserimus eum, uenient Romani, et tollent nobis et locum et gentem ? Utique nolebant perdere locum, ad terram colliserant aurem suam; et ideo noluerunt audire uerba illa medicata a sapiente. Dictum est de illis et quod auari erant et amatores pecunie: et omnis uita eorum, etiam preterita, descripta est a Domino in Euangelio. Qui legit diligenter Euangelium, inuenit unde illi ambas aures obturabant. Intendat Charitas uestra: Dominus quid fecit? Contriuit dentes eorum in ore ipsorum. Quid est, in ore ipsorum? Ut ore suo contra se pronuntiarent: cegit illos ore suo in se sententiam dicere. Calumniari uolebant ei propter tributum: non dixit ille, Licet reddere tributum, aut, non licet reddere. Et uolebat dentes eorum, quibus inhiabant ut morderent, conterere; sed in ore ipsorum uolebat. Si diceret, Soluatur Cesari tributum; calumniarentur illi quod maledixisset genti Iudeorum, eam tributariam faciendo. Ex peccato enim tributum reddebant humiliati, sicut illis in Lege predictum erat. Tenemus illum, aiunt, maledictorem gentis nostre, si nos iusserit tributum persoluere: si autem dixerit, Nolite soluere, tenemus eum quod contradixerit nobis deuotos esse Cesari. Talem bicipitem laqueum quasi capiendo Domino posuerunt. Sed ad quem uenerant? Qui nouerat conterere dentes eorum in ore ipsorum. Ostendite mihi nummum, inquit.  Quid me tentatis, hypocrite? De tributo soluendo cogitatis? iustitiam facere [1 1Kb] uultis? consilium iustitie queritis? Si uere iustitiam loquimini, recta iudicate, filii hominum. Nunc autem quia alia loquimini, alia iudicatis, hypocrite estis: quid me tentatis? Nunc conteram dentes uestros in ore uestro: ostendite mihi nummum. Et demonstrauerunt ei. Et ille non dicit, Cesaris est; sed interrogat, Cuius est? ut eorum dentes in ore ipsorum conterantur. Querente quippe illo cuius haberet imaginem et inscriptionem, illi Cesaris dixerunt. Iam nunc Dominus conteret dentes eorum in ore ipsorum. Iam respondistis, iam contriti sunt dentes uestri in ore uestro. Reddite Cesari que Cesaris sunt, et Deo que Dei sunt . Querit Cesar imaginem suam; reddite: querit Deus imaginem suam; reddite. Non perdat ex uobis Cesar nummum suum: non perdat Deus in uobis nummum suum. Et illi non inuenerunt quid responderent. Missi enim erant ut calumniarentur ei: et redierunt dicentes quod nemo possit ei respondere. Unde? Quia contriti erant dentes eorum in ore ipsorum.

12. Inde est et illud: In qua potestate ista facis? Et ego interrogabo uos unum sermonem; respondete mihi. Et interrogauit de Ioanne, unde esset baptismus Ioannis, de celo, an ex hominibus; ut si quid responderent, contra illos esset. Noluerunt dicere, Ex hominibus, timentes homines ne lapidarentur ab eis, eo quod Ioannem prophetam haberent: dicere, De celo plus formidabant, ne faterentur ipsum Christum, quia Ioannes predicauerat Christum. Coarctati utrinque, ex hac parte et ex hac parte, qui parabant obiicere crimen responderunt ignorantiam; dixerunt: Nescimus . Calumniam [2 1Kb] enim preparabant, quando dixerunt, In qua potestate ista facis? ut si diceret, Christus sum, quasi arrogantem, superbum, sacrilegum inuaderent. Noluit dicere, Christus sum; sed quesiuit de Ioanne, qui dixerat quod ipse esset Christus. Illi non sunt ausi reprehendere Ioannem, timentes ne a populo occiderentur: non sunt ausi dicere, uerum dixit Ioannes, ne diceretur eis, Credite illi. Obmutuerunt, nescire se dixerunt: iam mordere non ualebant. Unde non ualebant? Iam occurrit uobis; contriti erant dentes eorum in ore ipsorum.

13. Phariseo displicuit Dominus illi qui ad prandium uocauerat, quod peccatrix mulier accesserit ei ad pedes; et murmurauit aduersus eum dicens: Si esset hic propheta, sciret que mulier illi accessit ad pedes. O tu non propheta, unde scis quod nescierit que mulier illi accessit ad pedes? Quia non seruabat uidelicet munditiam Iudeorum, que a foris quasi custodiebatur in carne, et exsulabat [3 1Kb] ex corde, hoc de Domino suspicatus est. Dominus autem qui peccata mulieris nouerat, etiam cogitationes hospitis audiebat, et respondit que nostis. Et ne diu hinc loquar,  tamen in ore eius uoluit conterere dentes eius Proposuit enim: Duo debitores erant cuidam feneratori: unus quingentos debebat denarios, alius quinquaginta. Non habebant ambo unde redderent; dimisit ambobus. Quis eum plus dilexit? Ad hoc interrogat ille, ut ille respondeat: ad hoc ille respondet, ut dentes eius in ore eius conterantur. Respondit confusus, exclusus est: admissa est illa ad percipiendam misericordiam, que irruperat in habitaculum alienum, sed non accesserat ad Deum alienum : Contriuit Dominus dentes eorum in ore ipsorum.

14. Molas leonum confregit Dominus. Non tantum aspidum. Quid de aspidibus? Aspides insidiose uolunt uenena immittere, et spargere, et insibilare. Apertissime seuierunt gentes, et fremuerunt sicut leones. Quare fremuerunt gentes, et populi meditati sunt inania ? Quando insidiabantur Domino, Licet dare tributum Cesari, an non licet? aspides erant, serpentes erant: contriti sunt dentes eorum in ore ipsorum. Postea clamauerunt, Crucifige, crucifige : iam non est lingua aspidis, sed fremitus leonis. Sed et molas leonum confregit Dominus. Forte hic non uacat quod non addidit, in ore eorum. Insidiantes enim captiosis interrogationibus, cogebantur responsione sua uinci: isti autem qui aperte seuiebant, numquid interrogationibus conuincendi erant? Tamen et eorum mole contrite sunt: crucifixus resurrexit, ascendit in celum, glorificatus est Christus, adoratur ab omnibus gentibus, adoratur ab omnibus regibus. Seuiant modo Iudei, si possunt. Non seuiunt. Molas leonum confregit Dominus.

15. Habemus et in hereticis hoc documentum et experimentum, quia et ipsos inuenimus esse serpentes indignatione obsurdatos, nolentes audire medicamentum medicatum a sapiente: et in ore ipsorum contriuit Dominus dentes eorum. Quomodo seuiebant in nos, reprehendendo quod quasi persecutores essemus, excludendo illos de basilicis? Modo illos interroga: Debent excludi heretici de basilicis, an non debent? Respondeant modo. Dicant non debere: repetunt Maximianiste basilicas. Ne autem repetant Maximianiste basilicas, dicunt debere. Quid est ergo quod dicebatis aduersum nos? An contriti sunt dentes uestri in ore uestro? Quid nobis et regibus, inquiunt? quid nobis et imperatoribus? uos de imperatoribus presumitis. Quero et ego: Quid uobis ad proconsules, quos miserunt imperatores? quid uobis ad leges, quas contra uos dederunt imperatores? Imperatores communionis nostre leges aduersus omnes hereticos dederunt: eos utique appellant hereticos, qui non sunt communionis eorum, inter quos utique et uos estis. Si uere sunt leges, ualeant et in uos hereticos; si false sunt leges, quare ualent contra uestros hereticos? Fratres, paululum aduertite, et intelligite quod diximus: quando egerunt causas suas aduersus Maximianistas, ut eos a se damnatos et schismaticos suis eiicerent de locis, que illi loca tenebant antiquitus, et successerant episcopis decessoribus suis; uolentes  illos inde excludere, egerunt legibus publicis, ad iudices uenerunt, dixerunt se catholicos, ut possent excludere hereticos. Quare te dicis catholicum, ut excludatur hereticus, et non potius es catholicus, ne sis exclusus hereticus? Modo catholicus es, ut ualeas ad excludendum hereticum. Iudex enim non posset nisi legibus suis iudicare. Dixerunt se catholicos; admissi sunt agere: dixerunt illos hereticos; quesiuit unde probaretur: lectum est concilium Bagaitanum, ubi damnati sunt Maximianiste; insertum est Actis proconsularibus, probatum est quod illi damnati non deberent tenere basilicas, et pronuntiauit proconsul ex lege. Ex qua lege? Que lata est contra hereticos. Si contra hereticos, et contra te. Quare, inquit, contra me? non enim ego hereticus sum. Si tu hereticus non es, false sunt ille leges: ab his enim imperatoribus late sunt, qui non sunt communionis tue; omnes qui non sunt communionis eorum, legibus suis hereticos uocant. Non quero ultrum uere an false; sequestrata illa sit questio, si adhuc questio est: interim secundum te modo interrogo, uere leges sunt, an false leges sunt? Si uere sunt, credatur eis: si false sunt, quare uteris eis? Dixisti proconsuli: Catholicus sum, exclude hereticum. Quesiuit ille unde probaretur hereticus: protulisti concilium tuum, ostendisti quod eum damnaueris. Ille uel conniuens [1 1Kb] , uel non intelligens, usus tamen est lege sicut iudex: et fecisti de iudice quod de te non uis facere. Si enim iudex usus est lege imperatoris ad tuam suggestionem, cur ea tu non uteris ad tuam correctionem? Ecce eiecit hereticum tuum ex lege imperatoris sui: quare te ex eadem lege non uis ut eiiciat? Replicamus quod fecistis: ecce basilice tenebantur a Maximianistis, modo a uobis tenentur; exclusi sunt ex eis Maximianiste: exstant iussiones proconsulum, exstant memorie Gestorum; apparitores accipiuntur, ciuitates excitantur, pelluntur homines de locis suis. Quare? Quia heretici sunt. Qua lege pelluntur? Responde: uideamus si nondum contriti sunt dentes uestri in ore uestro. Falsa lex est? Non ualeat in hereticum tuum. uera lex est? ualeat et in te. Non est quod respondeant; Deus contriuit dentes eorum in ore ipsorum. Ideoque ubi non possunt lubrica fallacia serpere ut aspides, aperta uiolentia fremunt ut leones. Prosiliunt et seuiunt armate turbe Circumcellionum; dant stragem quantam possunt, quantamcumque possunt. Sed et molas leonum confregit Dominus.

16. [uers. 8.] Spernentur tanquam aqua decurrens. Non uos terreant, fratres, quidam fluuii qui dicuntur torrentes; hiemalibus aquis implentur: nolite timere; post paululum transit, decurrit aqua, ad tempus perstrepit, mox cessabit; diu stare non possunt. Multe hereses iam emortue sunt: cucurrerunt in riuis suis quantum potuerunt, decurrerunt, siccati sunt riui, uix eorum memoria reperitur, uel quia fuerint. Spernentur tanquam aqua decurrens. Sed non solum ipsi: totum hoc seculum ad tempus perstrepit, et querit quem trahat. Omnes impii, omnes  superbi, sonantes ad saxa superbie sue quasi aquis irruentibus et confluentibus, non uos terreant; hiemales aque sunt, semper manare non possunt: necesse est decurrant in locum suum, in finem suum. Et tamen de isto torrente seculi bibit Dominus. Passus est enim hic, ipsum torrentem bibit; sed in uia bibit, sed in transcursu, quia in uia peccatorum non stetit . Sed quid ait de illo Scriptura? De torrente in uia bibet, propterea exaltabit caput : id est, propterea glorificatus est, quia mortuus est; propterea resurrexit, quia passus est. Si nollet bibere in uia de torrente, non moreretur; si non moreretur, non resurgeret; si non resurgeret, non glorificaretur. Ergo, de torrente in uia bibet, propterea exaltabit caput. Exaltatum est iam caput nostrum: sequantur eum membra sua. Spernentur tanquam aqua decurrens. Intendit arcum suum, donec infirmentur. Mine Dei non cessant: arcus Dei, mine Dei. Intenditur arcus, nondum ferit. Intendit arcum suum, donec infirmentur. Et multi infirmati sunt [1 1Kb] ipsius intentione arcus territi. Nam hinc infirmatus est ille qui dixit: Quid me iubes facere? Ego sum, inquit, iehsu Nazarenus, quem tu persequeris . Qui clamabat de celo, arcum tendebat. Multi ergo qui fuerunt inimici, infirmati sunt, et conuersi noluerunt erigere diu ceruices suas aduersus perseuerantiam extenti arcus. Nam sic infirmatus est et ille qui ait, ne timeamus infirmari: Quando infirmor, tunc potens sum. Et cum oraret a se tolli stimulum carnis, quid ei responsum est? uirtus in infirmitate perficitur . Intendit arcum suum, donec infirmentur.

17. [uers 9.] Sicut cera liquefacta auferentur. Dicturus enim eras: Non omnes sic infirmantur, quomodo ego, ut credant; perseuerant multi in malo suo et in malitia sua. Et de ipsis nichil timeas: Sicut cera liquefacta auferentur. Non contra te stabunt, non perdurabunt: igne quodam concupiscentiarum suarum peribunt. Est enim hic quedam pena occulta: de illa dicturus est modo Psalmus usque in finem. Pauci sunt uersus: intenti estote. Est quedam pena futura, gehenne ignis, ignis eternus. Futura enim pena duas species habet. Aut inferorum est, ubi ardebat diues ille, qui uolebat sibi stillam aque stillari in linguam de digito pauperis, quem ante ianuam suam contempserat, quando ait: Quoniam crucior in hac flamma . Et altera est illa in fine, de qua audituri sunt: qui ad sinistram ponendi sunt: Ite in ignem eternum, qui preparatus est diabolo et angelis eius . Ille pene manifeste erunt eo tempore, quando exitum fuerit ex hac uita, aut finito seculo peruentum ad resurrectionem mortuorum. Modo ergo nulla pena est, et prorsus impunita sinit Deus peccata usque ad illum diem? Est et hic quedam pena occulta; de ipsa modo tractatur. Hanc uult commendare Spiritus Dei: hanc intelligamus, hanc caueamus, hanc euitemus, et in illas multum terribiles non incidemus. Forte dicturus est  mihi aliquis: Sunt et hic pene, carceres, exsilia, tormenta, mortes, diuersa genera dolorum et tribulationum. Sunt quidem et ista, et Dei iudicio dispensantur; sed multis ad probationem, multis ad damnationem. uidemus tamen aliquando in his penis iustos affligi, et ab his penis iniustos esse alienos: unde nutauerunt pedes illi, qui postea gratulatus ait, Quam bonus Isrel Deus rectis corde! Mei autem pene commoti sunt pedes, quia zelaui in peccatoribus, pacem peccatorum intuens. uiderat enim felicitatem malorum, et delectatus erat esse malus, uidens regnare malos, bene illis esse, abundare eos in omni copia rerum temporalium, qualia adhuc ipse paruulus desiderabat a Domino: et nutauerunt illi pedes, usquequo uideret quid in finem uel sperandum uel timendum sit. Ait enim in eodem psalmo: Hoc labor est ante me, donec intream in sanctuarium Dei, et intelligam in nouissima . Non ergo penas inferorum, non penas illius post resurrectionem ignis eterni, non penas istas que adhuc in hoc seculo promiscue sunt iustis et iniustis, et plerumque grauiores iustorum quam iniustorum: sed nescio quam penam presentis uite uult commendare Spiritus Dei. Aduertite, audite hoc me dicturum quod noueratis: sed dulcius est cum in Psalmo ostenditur, qui obscurus antequam ostenderetur, putabatur. Ecce enim profero que iam noueratis: sed quia inde proferuntur, ubi nondum ea uidebatis, fit ut etiam nota tanquam noua delectent. Audite penam impiorum: Sicut cera, inquit, liquefacta auferentur. Dixi per concupiscentias suas hoc eis fieri. Concupiscentia mala, quasi ardor est et [1 1Kb] ignis. Ignis consumit uestem, libido adulterii non consumit animam? De cogitato adulterio cum loqueretur Scriptura ait: Alligabit quis ignem in sinu suo, et uestimenta sua non comburet? Gestas in sinu prunas, perforatur tunica: gestas in cogitatione [2 1Kb] adulterium, et integra est anima ?

18. Sed istas penas pauci uident: propterea eas maxime commendat Spiritus Dei. Audi Apostolum dicentem: Tradidit illos Deus in concupiscentias cordis eorum. Ecce ignis, a cuius facie tanquam cera liquescunt: soluuntur enim a quadam constantia castitatis; propterea et ipsi euntes in libidines suas, soluti et fluxi dicuntur. Unde fluxi? unde soluti? Ab igne concupiscentiarum. Tradidit illos Deus in concupiscentias cordis eorum, ut faciant que non conueniunt, repletos omni iniquitate. Et enumerat multa que peccata sunt, et penas dicit esse peccatorum. Nam dicit primam penam superbiam: imo non penam, sed primum peccatum superbiam. Primum peccatum superbia est: ultima pena est ignis eternus, aut ignis infernus; iam enim damnatorum. Inter illud primum peccatum et hanc ultimam penam, media que sunt, et peccata sunt et pene. Tam multa enim dicit Apostolus fieri ab eis, que peccata sunt detestabilia; et tamen penas eas dicit. Propter hoc, inquit, Deus  tradidit eos in concupiscentias cordis eorum, in immunditiam, ut faciant que non conueniunt. Et ne putaret quisquam ipsis penis tantum se affligi quibus modo delectatur, et non timeret quod uenturum est in fine, commemorauit ultimam penam: Qui cum iustitiam Dei cognouissent, non intellexerunt, inquit, quoniam qui ea agunt, digni sunt morte; non solum qui faciunt, sed etiam qui consentiunt facientibus. Qui ea agunt digni sunt morte: que? Que superius enumerauit in penis esse: nam tradidit illos Deus, dixit, in concupiscentias cordis eorum, ut faciant que non conueniunt. Ut adulter sit, iam pena est; ut mendax, ut auarus, ut fraudulentus, ut homicida, iam pene sunt. Cuius peccati pene? Prioris apostasie, illius superbie: Initium peccati hominis apostatare a Deo; et initium omnis peccati superbia . Propterea ipsum peccatum prius dixit: Qui cum cognouissent Deum, non ut Deum glorificauerunt, aut gratias egerunt; sed euanuerunt in cogitationibus suis, et obscuratum est insipiens cor eorum. Iam ista pena est obscuratio cordis. Sed unde contigit? Dicentes enim se esse sapientes, stulti facti sunt . Quia a se habere dicebant quod a Deo acceperant; aut si cognouerunt a quo acceperunt, non eum glorificauerunt a quo se accepisse cognouerunt; hoc est, Dicentes se esse sapientes. Et ibi statim pena secuta est: Stulti facti sunt, et obscuratum est insipiens cor eorum. Dicentes se esse sapientes, stulti facti sunt. Parua ista pena est? Ut de ista sola loquamur, obscuratio cordis, excecatio mentis parua est pena? Si quis furtum faciens, statim oculum perdidisset, omnes dicerent Deum presentem uindicasse. Oculum cordis amisit, et ei pepercisse putatur Deus! Sicut cera liquefacta auferentur.

19. Supercecidit ignis, et non uiderunt solem. uidetis quomodo dicit quamdam penam obscurationis. Ignis supercecidit: ignis superbie, ignis fumosus, ignis concupiscentie, ignis iracundie. Quantus ignis est? Super quem ceciderit, non uidebit solem. Ideo dictum est: Non occidat sol super iracundiam uestram . Ergo, fratres, ignem male concupiscentie timete, si non uultis liquefieri sicut cera, et perire a facie Dei. Supercadit enim ignis iste, et solem non uidebitis. Quem solem? Non istum quem tecum uident et pecora, et musce, et boni et mali; quia facit solem suum oriri super bonos et malos . Sed est alius sol, de quo dicturi sunt illi, Et sol non ortus est nobis; transierunt omnia illa tanquam umbra. Ergo errauimus a uia ueritatis, et iustitie lumen non luxit nobis, et sol non ortus est nobis . Quare, nisi quia supercecidit ignis, et non uiderunt solem? uicit illos concupiscentia carnis. Et ista concupiscentia unde uenit? Attendite. De traduce natus es cum eo quod uincas: noli tibi hostes addere, uince cum quo natus es. Ad stadium uite huius cum illo uenisti, congredere cum eo qui tecum processit. Ipso non uicto, quare prouocas cateruas concupiscentiarum? Delectatio enim carnalis, fratres, cum homine nascitur. Sed qui bene eruditur, cito uidet  hostem suum, et aggreditur et luctatur, et cito uincit: idoneus est enim nondum crescentibus hostibus. Qui autem illam concupiscentiam, cum qua de peccati propagine natus est, contemnit uincere, et multas adhuc excitat exseritque libidines, difficulter eas superat, et aduersus se ipse diuisus, igne proprio concrematur. Ne itaque speres quasi illas solas penas futuras; presentes uide. Supercecidit ignis, et non uiderunt solem.

20. [uers. 10] Priusquam producat spinas uestras rhamnus, tanquam uiuentes tanquam in ira combibet eos. Quid est rhamnus? Spinarum genus est, densissime quedam spine esse dicuntur. Primo herba est; et cum herba est, mollis et pulchra est: ibi sunt tamen spine postea processure. Modo ergo delectant peccata, et quasi non compungunt. Herba est rhamnus, et modo tamen est spina. Priusquam producat spinas rhamnus: priusquam miserarum delectationum et uoluptatum manifesta tormenta procedant. Interrogent se qui aliquid amant, et ad id peruenire non possunt; uideant si non cruciantur desiderio: et cum peruenerint ad id quod illicite desiderant, attendant si non cruciantur timore. uideant ergo hic penas suas, antequam ueniat illa resurrectio, cum in carne resurgentes non immutabuntur. Omnes enim resurgemus, sed non omnes immutabimur . Habebunt quippe corruptionem carnis in qua doleant, non in qua moriantur; alioqui et illi dolores finirentur. Tunc spine illius rhamni, id est, dolores omnes et compunctiones tormentorum producentur. Quales spinas patientur illi qui dicturi sunt: Hi sunt quos aliquando habuimus in risum ? Spinas compunctionis penitentie, sed sere et infructuose, sicut spinarum sterilitas. Penitentia huius temporis, dolor medicinalis est: penitentia illius temporis, dolor penalis est. Non uis illas pati spinas? Hic compungere spinis penitentie, ut facias quod dictum est: Conuersus sum in erumna, cum configeretur spina. Peccatum meum cognoui, et iniquitatem meam non operui. Dixi: Pronuntiabo aduersus me delictum meum Domino; et tu remisisti impietatem cordis mei . Modo fac, modo compungere; non in te fiat quod dictum est de quibusdam detestabilibus, Discissi sunt, nec compuncti sunt . Attendite qui discissi sunt, nec compuncti sunt. uidetis discissos, et non uidetis compunctos. Ecce preter Ecclesiam sunt, et non eos penitet, ut rideant unde discissi sunt. Producet postea spinas eorum rhamnus. Nolunt modo habere compunctionem medicinalem; habebunt postea penalem. Sed etiam modo, priusquam producat spinas rhamnus, supercecidit ignis qui eos non permittit uidere solem, qui eos adhuc uiuentes in ira Dei combibit: ignis concupiscentiarum malarum, honorum uanorum, superbie, auaritie sue; et quidquid eos [1 1Kb] premit ne cognoscant ueritatem, ne uicti uideantur, ne subiiciat illos uel ipsa ueritas. Quid enim gloriosius, fratres quam subiici et uinci a ueritate? Superet te ueritas uolentem; nam et inuitum  ipsa superabit. Ergo ille ignis concupiscentiarum malarum, qui supercecidit ut non uideant solem, combibit rhamnum, priusquam producat spinas eorum: id est, occultat eorum malam uitam, priusquam pariat eadem uita manifestos in fine cruciatus; sed in ira Dei occultat rhamnum ignis iste. Non enim parua pena est quod modo non uident solem, nec spinas penarum credunt ex hac uita mala sibi postea processuras. uos enim, inquit, rhamnus estis; quem rhamnum, id est uos ipsos, uiuentes, id est adhuc in hac uita constitutos, priusquam in futuro iudicio spinas penarum uestrarum manifestas producat, nunc in ira combibit, id est, quasi absorbendo apparere non sinit. Hic itaque ordo uerborum, quantum puto, planius ita contexitur: Supercecidit ignis, et non uiderunt solem: qui ignis tanquam in ira, tanquam uiuentes uos rhamnum combibit, priusquam producat spinas uestras: id est, uos ipsos quos rhamnum inuenit, combibit ante mortem, priusquam idem rhamnus spinas uestras post mortem in illa penali resurrectione producat. Quare autem non dixit, uiuentes, sed, tanquam uiuentes, nisi quia falsa est hec uita impiorum? Neque enim uiuunt, sed uiuere sibi uidentur. Et quare non, in ira, sed, tanquam in ira, nisi quia tranquillus hoc facit Deus? Nam et hoc scriptum est: Tu autem Domine uirtutum cum tranquillitate iudicas . Ille ergo et cum minatur, non irascitur. Neque enim perturbatur, sed tanquam irascitur, quia punit et uindicat. Et qui corrigi nolunt, tanquam uiuunt, sed non uiuunt. uindicta enim primi peccati, et eorum que addiderunt, manet super eos: et ipsa uocatur ira Dei, quia de iudicio Dei uenit. Unde Dominus de non credente ait: Sed ira Dei manet super eum . Cum ira enim Dei mortales nascimur. Unde dicit Apostolus: Fuimus et nos aliquando natura filii ire, sicut et ceteri . Quid est, natura filii ire, nisi quia portamus nobiscum penam primi peccati? Sed si conuertamus nos, aufertur ira, prebetur gratia. Non uis conuerti, addis etiam super id quod natus es: tanquam in ira combiberis in presenti tempore.

21. [uers. 11.] Agnoscite ergo istam penam, et gaudete uos non esse in hac pena omnes qui proficitis, omnes qui intelligitis et amatis ueritatem, omnes qui plus in uobis uultis uictoriam ueritatis quam uestram, qui non clauditis aduersus ueritatem aures uestras, de presentium delectatione et de preteritorum recordatione, ne sitis canis reuersus ad suum uomitum . Omnes tales qui estis, uidete penas eorum qui tales non sunt, et gaudete. Adhuc inferorum pene non uenerunt, adhuc ignis eternus non uenit: comparet qui proficit in Deo se modo cum impio, cecum cor cum illuminato corde; comparate duos, uidentem et non uidentem in carne. Et quid magnum est uisio carnis? Numquid Tobias habebat carneos oculos? Filius ipsius habebat, et ilie non habebat; et uiam uite cecus uidenti ostendebat . Ergo istam penam quando uidetis, gaudete quia in illa non estis. Propterea dicit Scriptura: Letabitur  iustus, cum uiderit uindictam. Non illam futuram; nam uide quid sequitur: Manus suas lauabit in sanguine peccatoris. Quid est hoc? Intendat Charitas uestra. Numquid quando feriuntur homicide, debent illuc innocentes ire, et lauare manus suas? Sed quid est, in sanguine peccatoris lauabit manus suas? Iustus quando uidet penam peccatoris, proficit ipse: et mors alterius ualet ad uitam alterius. Si enim spiritualiter sanguis currit de his qui intrinsecus moriuntur, tu uidens talem uindictam, laua illic manus tuas; de cetero mundius uiue. Et quomodo lauabit manus suas, si iustus est? Quid enim habet in manibus quod lauetur, si iustus est? Sed iustus ex fide uiuit . Iustos ergo dixit fideles: et ex quo iam credidisti, iam incipis uocari iustus. Facta est enim dimissio peccatorum. Etsi de ista residua uita quedam peccata tua sunt, que non possunt nisi tanquam aqua de mari in sentinam influere: tamen quia credidisti; cum uideris eum qui omnino auersus est a Deo occidi in illa cecitate, supercadente illo igne non uidere solem, tu qui iam per fidem uides Christum, ut uideas per speciem, quia iustus ex fide uiuit, attende impium morientem, et purga te a peccatis. Ita lauabis quodammodo manus tuas in sanguine peccatoris. Manus ergo suas lauabit in sanguine peccatoris.

22. [uers. 12.] Et dicet homo: Si ergo fructus iusto. Ecce antequam ueniat quod promittitur, antequam detur uita eterna, antequam impii proiiciantur in ignem eternum, hic in hac uita est fructus iusto. Qui fructus? Spe gaudentes, in tribulatione patientes . Qui fructus iusto? Gloriamur in tribulationibus: scientes quia tribulatio patientiam operatur, patientia autem probationem, probatio uero spem, spes autem non confundit; quia caritas Dei diffusa est in cordibus nostris per Spiritum sanctum, qui datus est nobis . Gaudet ebriosus, et non gaudet iustus? In caritate est fructus iusto. Miser ille, etiam cum se inebriat: beatus iste, etiam cum esurit et sitit. Illum ingurgitat uinolentia; istum spes pascit. uideat ergo illius penam, suum gaudium, et cogitet Deum. Qui tale gaudium modo dedit de fide, de spe, de caritate, de ueritate Scripturarum suarum, quale preparat in finem! In uia sic pascit, in patria quomodo saginabit! Et dicet homo: Si ergo est fructus iusto. Credant qui uident, et uideant et intelligant. Letabitur iustus, cum uiderit uindictam. Si autem non habet oculos unde uideat uindictam, contristabitur, nec corrigetur ex illa. Si autem uidet illam, uidet quid intersit inter contenebratum oculum cordis [1 1Kb] , et oculum illuminatum cordis; inter refrigerium castitatis, et flammam libidinis; inter securitatem spei, et oculum illuminatum cordis; inter refrigerium castitatis, et flammam libidinis; inter securitatem spei, et timorem facinoris. Cum uiderit hoc, discernat se, et lauet manus suas in sanguine ipsius. Proficiat ex comparatione, et dicat, Ergo est fructus iusto: ergo est Deus iudicans eos in terra: nondum in illa uita, nondum in igne eterno, nondum apud inferos, sed hic in terra. Ecce diues ille adhuc induitur purpura et bysso, et adhuc epulatur quotidie splendide. Nondum  produxit spinas rhamnus; nondum dicit, Crucior in hac flamma : sed iam est mentis cecitas, iam oculus mentis exstinctus est. Si cecus oculis carnis ad mensam suam quamlibet opimam discumberet, miserum eum diceres: cecus interius, panem Christum non uidet, et beatus est? Hoc non dicit nisi pariter cecus. Ergo est fructus iusto: ergo est Deus iudicans eos in terra.

23. Si aliquanto prolixiores fuimus, date ueniam. Exhortamur uos in nomine Christi, ut hec que audistis, ad fructum cogitetis. Quia et predicare ueritatem nichil est, si cor a lingua dissentiat; et audire ueritatem, nichil prodest, si homo non super petram edificet. Qui edificat super petram, ipse est qui audit et facit: qui autem audit et non facit, edificat super arenam : qui nec audit nec facit, nichil edificat. Sed quomodo qui edificat super arenam, ruinam sibi edificat; sic ille qui non edificat super petram, ueniente fluuio, sine domo rapitur. Non est quod facere, nisi et edificare et super petram edificare; id est, et audire et facere. Nec alius dicat: Utquid procedo ad ecclesiam? ecce qui quotidie ad ecclesiam procedunt, non faciunt quod audiunt. Faciunt tamen ut audiant; sic possunt facere ut audiant et faciant: tu autem quantum longe es a faciendo, qui tantum fugis ab audiendo? Sed ego, inquit, non edifico super arenam. Nudum te inuenturus est fluuius: numquid ideo te non ablaturus est? numquid ideo pluuia non necabit? numquid uenti propterea non abripient! Ergo ueniam et audiam. Sed cum audieris, fac. Nam si audieris, et non feceris, edificasti quidem, sed super arenam. Quia ergo sine edificio constituti, nudi sumus, in edificio autem super arenam posito sub ruina sumus; restat ut super petram edificemus, et quod audiuimus faciamus.



IN PSALMUM LuIII ENARRATIO.



SERMO I  . De prima parte Psalmi.

1. [uers. 1.] Sicut solet Scriptura Psalmorum mysteria in titulis ponere, et frontem Psalmi sublimitate sacramenti decorare, ut sciamus qui intraturi sumus, cum tanquam super postem quid intus agatur legerimus, uel cuius domus sit, uel quisnam sit illius predii possessor: ita et in hoc psalmo scriptus est titulus de titulo. Habet enim, In finem, ne corrumpas ipsi Dauid in tituli inscriptionem. Hoc est quod dixi, titulus de titulo. Quenam enim sit tituli huius inscriptio quam corrumpi uetat, Euangelium nobis indicat. Nam cum Dominus crucifigeretur, titulus inscriptus est a Pilato et positus, Rex Iudeorum, tribus linguis hebrea, greca, et latina : que lingue toto orbe maxime excellunt. Igitur si rex Iudeorum crucifixus est, et Iudei regem suum crucifixerunt; crucifigendo eum etiam regem Gentium fecerunt, magis quam occiderunt. Et quidem quantum in illis fuit, perdiderunt Christum, sed sibi, non nobis; et mortuus  est ille pro nobis, et sanguine suo redemit nos. Et modo non est corruptus titulus: quia ille rex est, non solum Gentium, sed etiam ipsorum Iudeorum. Quid enim? Quia contradixerunt, ideo regis sui dominationem euertere potuerunt? Rex est et supra illos. Nam ille rex uirgam ferream gerit, qua et regit et frangit. Ego, inquit, constitutus sum rex ab eo super Sion montem sanctum eius, predicans preceptum Domini. Dominus dixit ad me: Filius meus es tu, ego hodie genui te. Postula a me, et dabo tibi gentes hereditatem tuam, et possessionem tuam terminos terre. Reges eos in uirga ferrea, et tanquam uas figuli conteres eos . Quos reget? quos conteret? Reget obedientes, conteret resistentes. Ergo, Ne corrumpas, optime et prophetice: quandoquidem et illi Iudei suggesserunt tunc Pilato, et dixerunt, Noli scribere rex Iudeorum, sed scribe, quia ipse se dixit regem Iudeorum; nam iste titulus, inquiunt, confirmauit illum regem nobis. Et Pilatus: Quod scripsi, scripsi . Et impletum est, Ne corrumpas.

2. Nec iste solus psalmus habet huiusmodi inscriptionem, ut titulus non corrumpatur. Aliquot psalmi sic prenotati sunt , sed tamen in omnibus passio Domini prenuntiatur. Ergo et hic intelligamus Domini passionem, et loquatur nobis Christus caput et corpus. Sic semper, aut prope semper audiamus uoces Christi de Psalmo, ut non solum intueamur caput illud unum mediatorem Dei et hominum, hominem Christum Iesum ; qui etiam secundum diuinitatem in principio erat uerbum, Deus apud Deum, quod uerbum caro factum est, et habitauit in nobis , caro ex semine Abraham, ex semine Dauid de Maria uirgine : non ergo illum solum qui est caput nostrum cogitemus, quando audimus Christum loqui; sed cogitemus Christum caput et corpus, totum integrum quemdam uirum. Nobis enim dicitur, uos autem estis corpus Christi et membra , ab apostolo Paulo. Et de illo dicitur ab eodem Apostolo quia est caput Ecclesie . Si ergo ille caput, nos corpus; totus Christus caput et corpus. Aliquando enim inuenis uerba que non congruant capiti, et nisi ea coaptaueris corpori, nutabit intellectus tuus: rursus inuenis uerba que non apta sunt corpori, et Christus tamen loquitur. Ibi non timendum est ne erret quisque; cito enim pergit ut capiti aptet quod uidet corpori non conuenire. Ipse denique in cruce pendens, ex persona corporis locutus est: Deus meus, Deus meus, respice in me, quare me dereliquisti ? Non enim dereliquerat Christum, a quo derelictus non est. Aut uero sic ad nos uenit, ut illum desereret; aut sic illum misit, ut ab illo discederet? Sed quia homo desertus est a Deo, Adam ille peccans, qui cum soleret gaudere ad faciem Dei, conscientia peccati deterritus fugit a gaudio suo ; et uere dereliquit illum Deus, quia ipse deseruit Deum: ex quo Adam Christus cum carnem accepisset, hoc ex persona ipsius carnis ait, quia tunc uetus homo noster  simul confixus est cruci cum illo .

3. Audiamus ergo quod sequitur: Quando misit Saül, et custodiuit domum eius, ut eum interficeret. Hoc non ad crucem Domini, sed tamen ad passionem Domini pertinet. Crucifixus enim Christus, et mortuus, et sepultus est. Erat ergo illa sepultura tanquam domus: ad quam custodiendam misit regnum Iudeorum, quando custodes adhibiti sunt sepulcro Christi . Est quidem historia in Scriptura Regnorum, quando misit Saül ad custodiendam domum, ut interficeret Dauid : sed quantum inde sumpsit qui Psalmum scripsit, tantum debemus discutere cum titulum Psalmi tractamus. Hoc nobis significare tantum uoluit, quia missum est ad domum ut custodiretur, et ille interficeretur? Quomodo ergo ad hoc custodita est domus, si Dauid figurabat Christum, ut Christus interficeretur; quando in sepultura Christus positus non est, nisi in cruce interfectus? Refer hoc ergo ad corpus Christi; quia interficere Christum erat, tollere nomen Christi ne crederetur in Christum, dum mendacium preualeret custodum, qui corrupti sunt ut dicerent quia cum dormirent, uenerunt discipuli eius, et abstulerunt eum . Hoc est uere Christum uelle interficere, nomen resurrectionis eius exstinguere, ut mendacium Euangelio preferretur. Sed quomodo illud non effecit Saül, ut interficeret Dauid; sic hoc nec potuit regnum Iudeorum efficere, ut plus ualeret testimonium custodum dormientium, quam Apostolorum uigilantium. Quid enim edocti sunt custodes ut dicerent? Damus uobis, inquiunt, quantum uultis pecunie; et dicite quia cum dormiretis, uenerunt discipuli eius, et abstulerunt eum. Ecce quales testes mendacii contra ueritatem et resurrectionem Christi inimici eius per Saül figurati produxerunt. Interroga, infidelitas [1 1Kb] , testes dormientes; respondeant tibi quid actum sit in sepulcro. Qui si dormiebant, unde scierunt? Si uigilabant, fures quare non tenuerunt? Dicat ergo quod sequitur.

4. [uers. 2.] Erue me de inimicis meis, Deus meus, et ab insurgentibus super me redime me. Factum est hoc in carne Christi, fit et in nobis. Neque enim cessant inimici nostri, diabolus et angeli eius, insurgere super nos quotidie, et illudere uelle infirmitati et fragilitati nostre, deceptionibus, suggestionibus, tentationibus, et quibuscumque laqueis irretire, cum in terra adhuc uiuimus. Sed uox nostra uigilet ad Deum, et clamet in membris Christi, sub capite in celo constituto: Erue me de inimicis meis, Deus meus, et ab insurgentibus super me redime me.

5. [uers. 3.] Erue me de operantibus iniquitatem, et de uiris sanguinum saluum me fac. Erant illi quidem uiri sanguinum, qui iustum occiderunt, in quo nullam culpam inuenerunt: erant illi uiri sanguinum, quia cum uellet alienigena lotis manibus dimittere Christum, clamauerunt, Crucifige, crucifige: erant uiri sanguinum, quibus cum iam obiiceretur crimen sanguinis Christi, responderunt, propinantes posteris  suis, Sanguis eius super nos, et super filios nostros . Sed nec in eius corpus exsurgere uiri sanguinum cessauerunt, nam et post resurrectionem ascensionemque Christi, persecutiones passa est Ecclesia; et illa quidem primo que effloruit de gente Iudeorum, de qua et Apostoli nostri fuerunt. Ibi primo Stephanus lapidatus est , et quod uocabatur accepit. Stephanus enim Corona dicitur. Humiliter lapidatus, sed sublimiter coronatus. Deinde in Gentibus exsurrexerunt regna Gentium, antequam in eis impleretur quod predictum erat, Adorabunt eum omnes reges terre; omnes gentes seruient ei : et fremuit impetus regni illius aduersus testes Christi; effusus est magnus et multus martyrum sanguis: quo effuso, tanquam seminata seges Ecclesie fertilius pullulauit, et totum mundum, sicut nunc conspicimus, occupauit. Ab his ergo uiris sanguinum eruitur Christus, non solum caput, sed etiam corpus. A uiris sanguinum eruitur Christus, et eis qui fuerunt, et eis qui sunt, et eis qui futuri sunt, eruitur Christus, et qui precessit, et qui est, et qui uenturus est. Christus enim est totum corpus Christi: et quicumque nunc christiani boni, et qui ante nos, et qui post nos futuri sunt, totus Christus eruitur a uiris sanguinum; nec uacat hec uox, Et a uiris sanguinum saluum me fac.

6. [uers. 4.] Quia ecce uenati sunt animam meam. Potuerunt tenere, potuerunt occidere, uenati sunt animam meam. Sed ubi est, Disrupisti uincula mea ? Ubi est, Muscipula comminuta est, et nos eruti sumus? Ubi est quod benedicimus Deum, qui non dedit nos in uenationem dentibus eorum ? Illi quidem uenati sunt, sed in manibus uenantium non dimittit qui custodit Isrel. Quia ecce uenati sunt animam meam: irruerunt super me fortes. Non utcumque transeundum est ab his fortibus: diligenter insinuandum est qui sint fortes insurgentes. Fortes, super quos, nisi super infirmos, super inualidos, super non fortes? Et laudantur tamen infirmi, et damnantur fortes. Si intelligantur qui sunt fortes, primo ipsum diabolum Dominus fortem dixit: Nemo, inquit, potest intrare in domum fortis, et uasa eius eripere, nisi prius alligauerit fortem . Alligauit ergo fortem uinculis dominationis sue; et uasa eius arripuit, ac uasa sua fecit. Erant enim omnes iniqui uasa diaboli, qui credentes facti sunt uasa Christi: quibus Apostolus dicit, Fuistis enim aliquando tenebre, nunc autem lux in Domino , qui notas facit diuitias suas in uasa misericordie . Possunt ergo isti fortes intelligi. Sed sunt in hominibus quidam fortes reprehensibili et damnabili fortitudine, qui presumunt quidem, sed de temporali felicitate. Non uobis uidetur fuisse fortis diues iste, qui nunc ex Euangelio recitatus est, quoniam successit ei regio in opulentia fructuum? Perturbatus consilium reconditionis inuenit, ut destructis ueteribus apothecis, nouas construeret ampliores, eisque completis, anime sue diceret: Habes multa bona, anima; epulare, iucundare, satiare . Qualem fortem uides? Ecce homo qui non posuit Deum adiutorem suum, sed sperauit in multitudine diuitiarum suarum. uide quam fortis sit: Et preualuit, inquit, in uanitate sua .

7. Sunt et alii fortes, non de diuitiis, non de uiribus corporis, non de aliqua in tempore precellenti potentia dignitatis, sed presumentes de iustitia sua. Hoc genus fortium cauendum, metuendum, auersandum, non imitandum: presumentium, inquam, non de corpore, non de opibus, non de genere, non de honore; omnia enim ista quis non uideat temporalia, fluxa, caduca, uolatica? sed presumentium de iustitia sua. Talis fortitudo impediuit Iudeos ne per foramen acus intrarent . Cum enim de se presumunt quod iusti sint, et tanquam sani sibi uidentur, medicinam recusauerunt, et ipsum medicum necauerunt. Tales ergo fortes, non infirmos, non uenit uocare qui dixit: Non est opus sanis medicus, sed male habentibus. Non ueni uocare iustos, sed peccatores in penitentiam. Isti erant fortes qui insultabant discipulis Christi, quia magister eorum ad infirmos intrabat, et conuiuabatur cum infirmis. Quare, inquiunt, magister uester cum publicanis et peccatoribus manducat ? O fortes quibus medicus opus non est! Fortitudo ista non sanitatis est, sed insanie. Nam et phreneticis nichil fortius, ualentiores sunt sanis: sed quanto maiores uires, tanto mors uicinior. Auertat ergo Deus ab imitatione nostra fortes istos. Timendum est enim ne eos quisque uelit imitari. Doctor autem humilitatis, particeps nostre infirmitatis, donans participationem sue diuinitatis, ad hoc descendens ut uiam doceret et uia fieret , maxime suam humilitatem nobis commendare dignatus est; et ideo a seruo baptizari non dedignatus est , ut nos doceret confiteri peccata nostra, et infirmari ut fortes simus, habere potius Apostoli uocem dicentis, Quando infirmor, tunc potens sum . Quomodo ergo noluit esse fortis. Isti autem qui fortes esse uoluerunt, id est, qui de sua uirtute presumere uoluerunt tanquam iusti, offenderunt in lapidem offensionis : et hedus uisus est eis Agnus, et quia ueluti hedum occiderunt, ab Agno redimi non meruerunt. Ipsi sunt ergo fortes, qui irruerunt super Christum, commendantes iustitiam suam. Audite fortes istos: Cum quidam Ierosolymite dicerent, missi ab eis ad apprehendendum Christum, et non audentes apprehendere : Quare ergo, inquiunt, non eum potuistis apprehendere? Et responderunt: Nemo unquam hominum sic locutus est, sicut ille. Et illi fortes: Numquid aliquis Phariseorum in illum credidit, aut aliquis Scribarum, nisi populus iste nesciens Legem . Preposuerunt se turbe infirme ad medicum currenti: unde, nisi quia ipsi fortes erant? et fortitudine sua, quod est grauius, omnem etiam turbam in se traduxerunt, et medicum omnium occiderunt. Sed et ille eo quod occisus est, de sanguine suo medicamentum fecit egrotis. Irruerunt  super me fortes. Hos maxime fortes aduertite; et uidete utrum de ulla re presumendum sit homini, quando nec de iustitia presumendum est. Iam uidete ubi iaceant presumentes de diuitiis, de uiribus corporis, de nobilitate generis, de dignitate seculi, si qui de ipsa iustitia tanquam de sua presumpserit, cadit. Irruerunt super me fortes. Ex illis fortibus fuit ille uires suas iactans: Gratias tibi, inquit, ago quia non sum sicut ceteri hominum, iniusti, raptores, adulteri, sicut et Publicanus iste: ieiuno bis in sabbato, decimas do omnium que possideo. uide fortem iactantem uires suas: contra uero longe stantem infirmum attende, et humilitate propinquantem. Publicanus autem, inquit, de longinquo stabat, et nec oculos suos audebat in celum leuare, sed percutiebat pectus suum; dicens: Deus, propitius esto mihi peccatori. Amen dico uobis, descendit iustificatus Publicanus ille magis quam ille Phariseus. Et uide iustitiam: Quia omnis qui se exaltat, humiliabitur; et qui se humiliat, exaltabitur . Irruerunt isti fortes, id est superbi, qui ignorantes Dei iustitiam, et suam iustitiam uolentes constituere, iustitie Dei non sunt subiecti .

8. [uers. 5.] Quid deinde? Neque iniquitas mea, neque peccatum meum, Domine. Irruerunt quidem fortes de iustitia sua presumentes, irruerunt, sed peccatum in me non inuenerunt. Nam utique illi fortes, id est uelut iusti quare possent persequi Christum, nisi quasi peccatorem? Sed tamen illi uiderint quam fortes sint immanitate febris, non firmitate sanitatis: uiderint illi quam fortes sint, et tanquam iusti contra iniquum seuierunt. Sed tamen neque iniquitas mea, neque peccatum meum, Domine. Sine iniquitate cucurri, et dirigebar [1 1Kb] . Illi ergo fortes currentem me sequi non potuerunt: ideo peccatorem putauerunt, quia uestigia mea non uiderunt.

9. [uers. 6.] Sine iniquitate cucurri, et dirigebar: exsurge in occursum mihi, et uide. Deo dicitur, Sine iniquitate cucurri, et dirigebar: exsurge in occursum mihi, et uide. Quid enim? Si non occurrat, uidere non potest? Tanquam si ambulares uiam, et de longinquo ab aliquo cognosci non posses, clamares ad eum, et diceres: Occurre mihi, et uide quemadmodum ambulem; nam quando de longinquo me attendis, gressum meum uidere non potes. Itane et Deus nisi occurreret, non uideret quam sine iniquitate iste dirigebatur, et quam sine peccato currebat? Accipere quidem et hoc possumus, Exsurge in occursum mihi, adiuua me. Quod autem addidit, et uide, intelligendum est, fac uideri quod curro, fac uideri quod dirigor; ex illa figura qua et illud dictum est Abraham: Nunc cognoui quod times Deum . Deus dicit, Nunc cognoui: unde, nisi quia nunc te feci cognoscere? Ignotus enim sibi quisque est ante interrogationem tentationis, sicut se Petrus presumendo ignorabat, et negando didicit quales uires haberet; in sua ipsa titubatione intellexit falso sese presumpsisse:  fleuit ; et flendo meruit fructuose nosse quod fuit, et esse quod non fuit. Ergo probatus Abraham, factus est cognitus sibi; et dictum est a Deo, Nunc cognoui, hoc est, nunc te feci cognoscere. Quomodo letus dies, quod facit letos; et tristis amaritudo, quod contristat gustantem: sic uidens Deus, uidere faciens. Exsurge ergo, inquit, in occursum mihi, et uide. Quid est, et uide? Et adiuua me, id est in illis [1 1Kb] , ut uideant cursum meum, sequantur me, non eis uideatur prauum esse quod rectum est, non eis uideatur distortum esse quod tenet regulam [2 1Kb] ueritatis: Quoniam sine iniquitate cucurri, et dirigebar: exsurge in occursum mihi, et uide.

10. Aliquid etiam me dicere admonet in hoc loco capitis ipsius nostri sublimitas; quoniam infirmatus est usque ad mortem, et assumpsit infirmitatis carnem, ut pullos Ierusalem colligeret sub alas suas tanquam gallina infirmata cum paruulis. Non enim in aliqua aue hoc aliquando conspeximus, earum etiam que nidificant ante oculos nostros, sicut parietum passeres, sicut hirundines tanquam annue nostre hospites, sicut ciconie, sicut alie atque alie aues que ante oculos nostros nidificant, et ouis insidunt, pullos alunt, sicut ipse columbe quas quotidie uidemus; aliquam auem infirmari cum paruulis non cognouimus, non aspeximus, non uidimus. Gallina quomodo hoc habet? Certe notam rem dico, que in conspectu nostro quotidie uersatur: quomodo raucescit uox, quomodo fit hispidum totum corpus? deponuntur ale, laxantur plume, et uides circa pullos nescio quid egrotum, et ea est materna caritas que inuenitur infirmitas. Quare ergo Dominus, nisi propter hoc, gallina esse uoluit in sancta Scriptura dicens: Ierusalem, Ierusalem, quoties uolui congregare filios tuos, tanquam gallina pullos suos sub alas, et noluisti ! Congregauit autem omnes gentes, tanquam gallina pullos suos, qui infirmatus est propter nos, accipiens carnem a nobis, id est a genere humano; crucifixus, contemptus, alapis cesus, flagellatus, ligno suspensus, lancea uulneratus. Ergo hoc materne infirmitatis est, non amisse maiestatis. Cum ergo talis esset Christus, et ideo contemptus, et ideo lapis offensionis et petra scandali, et ideo multi offenderunt in eum : cum talis ergo esset, et tamen carnem sine peccato suscepisset, factus est particeps nostre infirmitatis, non iniquitatis; ut ex eo quod nobiscum communicauit infirmitatem, solueret nostram iniquitatem. Ideo, Sine iniquitate cucurri, et dirigebar. Quid ergo, secundum id quod Deus est non est agnoscendus, et illud solum in eo considerandum est quod propter nos factus est, non illud quo nos fecit? Plane etiam illud considerandum est; quia magnum pietatis indicium est nosse quis pro te quid sustinuit. Non quicumque paruus, non pro te magno, sed pro  te infirmo ille summus. Quid? Factus paruulus: Humiliauit se, factus obediens usque ad mortem. Quis? supra audi: Qui cum in forma Dei esset, non rapinam arbitratus est esse equalis Deo. Ergo equalis Deo semetipsum exinaniuit, formam serui accipiens, in similitudinem hominum factus, et habitu inuentus ut homo : et ita exinaniuit, ut assumeret quod non erat, non ut amitteret quod erat. Quomodo ergo exinaniuit? Quia tibi talis apparuit; quia tibi dignitatem quam apud Patrem habet, non demonstrauit; quia tibi nunc obtulit infirmitatem, seruauit purgato postea claritatem. Ille ergo Patri equalis, talis est factus: et tamen in ipsa infirmitate agnoscendus est, non uisione, sed fide; ut quod uidere nondum possumus, saltem credamus, et credendo quod non uidemus, etiam uidere mereamur. Merito posteaquam resurrexit, ait Marie Magdalene, cui dignatus est primitus apparere: Noli me tangere, nondum enim ascendi ad Patrem . Quid est hoc? Paulo post eum mulieres tetigerunt. Nam redeuntes a monumento, obuiam sibi factum adorauerunt, et pedes eius tenuerunt : discipuli etiam cicatrices palpauerunt . Quid est ergo, Noli me tangere, nondum enim ascendi ad Patrem; nisi, noli quod uides hoc solum me credere, ne et hic remaneat aspectus tuus quasi tactus tuus? Humilis enim tibi uideor, nondum ascendi ad Patrem, unde et ad uos descendi, et inde non recessi, nondum illuc ascendi, quando uos non deserui. uenit non recedens, ascendit non deserens [1 1Kb] . Sed quid est quod ascendit ad Patrem? Quando nobis innotescit equalis Patri. Nos enim ascendimus proficiendo, ut hoc uidere, ut hoc intelligere, ut hoc utcumque capere ualeamus. Ideo ergo distulit tactum, non abstulit, non repulit, non negauit. Nondum enim, inquit, ascendi ad Patrem. A summo celo egressio eius, dicit alius Psalmus, et occursus eius usque ad summum celi . Summum celi, id est, summum in omnibus spiritualibus Pater est: inde excursus eius, et occursus usque ad summum celi. Occurrit usque ad summum, non dicitur nisi de equali. Denique cum aliqua inequalia comparamus, et aliquid breue ad aliquid magnum applicamus, uidere quantum ad quantum sit, si inequale inuenerimus, ita solemus loqui, Non occurrit: si autem equale sit, Occurrit. Ergo occursus eius usque ad summum celi, quia equalis est Patri. Talem se uolebat innotescere fidelibus suis, qui dixerat: Noli me tangere. Hoc uolebat prestari a Patre fidelibus suis, qui dicebat: Exsurge in occursum mihi, et uide; innotesce quod tibi equalis sim. Et uide: quid est, Et uide? Fac uideri quod tibi equalis sim. Quamdiu mihi Philippus dicit: Ostende nobis Patrem, et sufficit nobis? Quamdiu ego dicam, Tanto tempore uobiscum sum, et Patrem non nostis? Philippe, qui me uidet, uidet et Patrem: non credis quia ego in Patre, et Pater in me est ? et adhuc forte non credit equalem.  Exsurge in occursum mihi, et uide. Fac me uideri, fac te uideri, fac notam hominibus equalitatem nostram. Non putent Iudei se hominem crucifixisse. Quamuis in eo non crucifixum sit, nisi in quantum homo erat: tamen non cognouerunt quem crucifixerunt. Si enim cognouissent, Dominum glorie nunquam crucifixissent . Hunc Dominum glorie ut nouerint fideles mei, Exsurge in occursum mihi, et uide.

11. Et tu Domine Deus uirtutum, Deus Isrel. Te Deus Isrel, qui non putaris nisi Deus Isrel solius qui non putaris nisi Deus unius gentis que te colit, cum omnes gentes idola colant, tu Deus Isrel, intende ad uisitandum omnes gentes. Impleatur ista prophetia, in qua Isaias ex persona tua alloquitur Ecclesiam tuam, sanctam ciuitatem tuam, sterilem illam cuius multi filii deserte, magis quam eius que habet uirum. Ei quippe dictum est: Letare sterilis que non paris, erumpe et exclama que non parturis; quia multi filii deserte, magis quam eius que habet uirum: magis quam gentis Iudee que habet uirum, que accepit Legem; magis quam eius gentis que habuit euidentem regem. Nam tuus rex latet, et plures tibi filii sunt ex occulto sponso. Ergo ei dicitur: Multi filii deserte, magis quam eius que habet uirum. Deinde adiungit Propheta: Dilata locum tabernaculi tui, et aulas [1 1Kb] tuas confige; non est quod parcas: extende longius funiculos tuos, et palos ualidos constitue, etiam atque etiam in dexteram atque sinistram. In dextera tene bonos, in sinistra tene malos , donec ueniat uentilabrum : posside tamen omnes gentes. Inuitentur ad nuptias boni et mali, impleantur nuptie recumbentium : seruorum est inuitare, Domini separare. Etiam atque etiam in dexteram atque sinistram extende. Semen enim tuum hereditabit gentes, et ciuitates que deserte erant, inhabitabis: deserte a Deo, deserte a Prophetis, deserte ab Apostolis, deserte ab Euangelio, plene demoniis. Ciuitates que deserte erant inhabitabis. Non est quod metuas; preualebis enim: nec erubescas quod detestabilis fueris. Ergo, quia insurrexerunt super me [2 1Kb] fortes, ne erubescas; quando contra nomen christianum leges ferebantur, quando ignominia et infamia erat esse christianum. Ne erubescas quod detestabilis fueris: confusionem enim in perpetuum obliuisceris; ignominie uiduitatis tue non eris memor. Quoniam ego sum Dominus qui facio te: Dominus nomen est ei; et qui eruit te, ipse Dominus Deus Isrel uniuerse terre uocabitur . Et tu Domine Deus uirtutum, Deus Isrel, intende ad uisitandum omnes gentes: intende, inquam, ad uisitandum omnes gentes.

12. Non miserearis omnium qui operantur iniquitatem. Hic plane terruit. Quem non terreat? Quis ad suam conscientiam rediens non contremiscat? Que etiamsi sibi conscia est pietatis, mirum nisi aliquid  conscia sit etiam iniquitatis. Quicumque enim peccatum facit, et iniquitatem facit . Si enim iniquitates obseruaueris, Domine, Domine, quis sustinebit . Et tamen uerum est, nec frustra dictum, nec uacare omnino potest aut poterit, Non miserearis omnium qui operantur iniquitatem. Sed ecce misertus est Pauli qui primo Saulus operabatur iniquitatem: quid enim fecit boni, unde promereretur Deum? Nonne sanctos eius ad mortem attrahebat? nonne epistolas a principibus sacerdotum ferebat, ut ubicumque Christianos inuenisset, ad penam raperet? nonne id agens, eo tendens, cedem spirans et anhelans, sicut de illo Scriptura attestatur, de celo uocatus est uoce sublimi, deiectus, erectus, excecatus, illuminatus, occisus, uiuificatus, perditus, redditus ? Quo merito? Nihil nos dicamus; ipsum potius audiamus: Qui prius fui, inquit, blasphemus, et persecutor, et iniuriosus; sed misericordiam consecutus sum . Certe, Non miserearis omnium qui operantur iniquitatem, hoc duobus modis intelligi potest: siue quia omnino nulla peccata impunita relinquit Deus; siue quod est quedam iniquitas, quam qui operantur, omnino nulla peccata impunita relinquit Deus; siue quod est quedam iniquitas, quam qui operantur, omnino eorum Deus non miseretur. Secundum istos duos modos, breuiter quantum temporis sufficit aliquid loquamur Charitati uestre.

13. Iniquitas omnis, parua magnaue sit, puniatur necesse est, aut ab ipso homine penitente, aut a Deo uindicante. Nam et quem penitet, punit seipsum. Ergo, fratres, puniamus nostra peccata, si querimus misericordiam Dei. Non potest Deus misereri omnium operantium iniquitatem quasi blandiens peccatis, aut non eradicans peccata. Prorsus aut punis, aut punit. uis non puniat? Puni, tu. Nam et illud fecisti quod impunitum esse non possit: sed a te puniatur potius, ut facias quod in illo psalmo scriptum est, Preueniamus faciem eius in confessione . Quid est, Preueniamus faciem eius? Antequam ipse attendat ut puniat, tu preueni confitendo et puni. Non ille inueniat quod puniat. Quia cum tu punis iniquitatem, facis equitatem. Et ideo tui miserebitur Deus, quia iam te operantem equitatem inuenit Deus. Quid est, operantem equitatem? Quia hoc in te odisti, quod et ille odit; ut incipias placere Deo, dum hoc in te punis quod displicet Deo. Nam non potest impunitum relinqui peccatum: quoniam uerum est, Non miserearis omnium qui operantur iniquitatem.

14. Sed uideamus iam alium modum, quo hec sententia possit intelligi. Est quedam iniquitas, quam qui operatur, non potest fieri ut misereatur eius Deus. Queritis forte quenam illa sit? Ipsa defensio peccatorum. Quando quisque defendit peccata sua, magnam iniquitatem operatur: hoc defendit quod Deus odit. Et uide quam peruerse, quam inique. Si quid boni fecerit, sibi uult imputari: si quid mali, Deo. Nam hoc modo defendunt homines peccata ex Dei persona, quod peius est. Quid est hoc? Nemo est qui audeat dicere, Bonum est adulterium, bonum est  homicidium, bona fraus, bonum periurium: nullus prorsus hominum; nam qui etiam illa faciunt, clamant quando patiuntur. Omnino ergo non inuenis animam tam peruersam, tam extorrem a societate generis humani et a participatione communis sanguinis ex Adam, cui uideatur bonum esse adulterium, sicut dixi, fraus, rapina, periurium. Sed quomodo ea defendunt? Si Deus noluisset, non id fecissem. Quid uis faciam fato meo? Iam queris quid sit fatum: curris ad stellas. Queris quis fecerit et ordinauerit stellas: Deus est. Ergo ad hoc peccatum tuum defendis, ut Deum accuses. Ideo excusatur reus, ut culpetur iudex. Prorsus talem iniquitatem operantium non miseretur Deus. Non miserearis omnium qui operantur iniquitatem. Persequere, inquit, peccata eorum, puni, compunge, conuerte illos ante se, qui se ponunt post se; et erubescant de se, ut gaudeant de te. Non miserearis omnium qui operantur iniquitatem.

15. [uers. 7.] Conuertantur ad uesperam. Nescio quos dicit quondam operatores iniquitatis, et quondam tenebras, conuerti ad uesperam. Quid est, ad uesperam? Postea. Quid est, ad uesperam? Serius. Ante enim debuerant, antequam Christum crucifigerent, medicum agnoscere. Quare iam eo crucifixo, resurgente, in celum ascendente, posteaquam misit Spiritum suum sanctum, quo repleti sunt illi qui in una domo erant, et ceperunt loqui linguis omnium gentium, expauerunt crucifixores Christi: compuncti sunt de conscientia sua, consilium salutis ab Apostolis petiuerunt; audierunt, Agite penitentiam, et baptizetur unusquisque uestrum in nomine Domini nostri Iesu Christi, et dimittentur uobis peccata uestra . Post occisum Christum, post effusum Christi sanguinem dimittuntur peccata uestra. Ille sic uoluit mori, ut sanguine suo etiam effusores eiusdem sanguinis redimeret. Fudistis seuientes, bibite confitentes. Merito conuertantur ad uesperam; et famem patiantur ut canes. Canes Gentes Iudei dixerunt, tanquam immundos. Nam inde et ipse Dominus, cum post eum clamaret Chananea quedam mulier, non Iudea, ad suam filiam curandam conuertere uolens eius misericordiam; ille omnia preuidens, omnia sciens, sed fidem eius ostendere uolens, distulit beneficium, et eam suspendit. Et quomodo distulit? Non sum, inquit, missus, nisi ad oues que perierunt domus Isrel. Isrel, oues: Gentes, quid? Non est bonum, panem filiorum mittere canibus. Gentes ergo canes appellauit, propter immunditiam. Quid autem illa mulier esuriens? Hoc magis non repulit: suscepit humiliter conuicium, et meruit beneficium. Neque enim et conuicium illud dicendum erat, quod a Domino dictum erat. Seruus si aliquid tale domino dicat, conuicium est: dominus autem cum tale aliquid seruo dicit, dignatio potius dici potest. Ita, inquit, Domine. Quid est, ita? uerum dicis, prorsus uerum dicis; canis ego sum. Sed et canes, inquit, edunt de micis que cadunt de mensa dominorum suorum. Et continuo Dominus: O mulier, magna est fides tua ! Iamdudum canis, modo mulier. Unde iam mulier  que paulo ante canis? Confitendo humiliter, non repellendo quod a Domino dictum erat. Ergo Gentes canes, et ideo esurientes. Bonum est et Iudeis, ut agnoscant se peccatores; et licet ad uesperam, conuertantur; et famem patiantur ut canes. Nam male saturatus erat ille qui dicebat: Ieiuno bis in sabbato. Ille autem publicanus canis erat, famem patiens; et inde beneficium Domini esuriebat, qui dicebat: Propitius esto mihi peccatori , Conuertantur ergo et illi ad uesperam: et famem patiantur ut canes. Desiderent gratiam Dei, intelligant se peccatores: fortes illi fiant infirmi, diuites illi fiant pauperes, iusti illi agnoscant se peccatores, leones illi canes fiant. Conuertantur ad uesperam; et famem patiantur ut canes, et circumibunt ciuitatem, Quam ciuitatem? Mundum istum, quem quibusdam locis uocat Scriptura ciuitatem circumstantie : id est, quia in omnibus gentibus undique circumfuderat mundus unam gentem Iudeorum, ubi talia dicebantur [1 1Kb] , et appellabatur ciuitas circumstantie. Istam ciuitatem circumibunt illi iam canes facti esurientes. Quomodo circumibunt? Euangelizando. Saulus ex lupo canis factus est ad uesperam, id est, sero conuersus, de micis domini sui in gratia eius cucurrit, et circumiuit ciuitatem.

16. [uers. 8.] Ecce ipsi loquentur in ore suo, et gladius in labiis eorum. Iam ille gladius bis acutus, de quo Apostolus dicit: Et gladium spiritus, quod est uerbum Dei . Quare bis acutus? Quare, nisi quia ex utroque Testamento feriens? Hoc gladio mactabantur, de quibus dicebatur Petro: Macta, et manduca . Et gladius in labiis eorum: quoniam quis audiuit? Loquentur in ore suo: Quis audiuit? id est, stomachabuntur aduersus pigros ad fidem. Qui paulo ante et ipsi credere nolebant, tedium de non credentibus patiuntur. Et uere, fratres, contingit. uides hominem pigrum antequam sit christianus; clamas ad illum quotidie, uix conuertitur: conuertatur, et iam uult omnes esse christianos, et miratur quia nondum sunt. Excidit illi quod ad uesperam conuersus est: sed quia factus est esuriens sicut canis, habet etiam in labiis gladium; dicit, Quis audiuit? Quid est, Quis audiuit? Quis credidit auditui nostro, et brachium Domini cui reuelatum est ? Quoniam quis audiuit? Non credunt Iudei: conuersi sunt ad Gentes et annuntiauerunt. Iudei non credebant: et tamen per credentes Iudeos Euangelium circumibat ciuitatem, et dicebant, Quoniam quis audiuit?

17. [uers. 9.] Et tu, Domine, deridebis eos. Quis audiuit? Omnes gentes christiane future sunt, et uos dicitis, Quis audiuit? Quid est, deridebis eos? Pro nichilo habebis omnes gentes: nichil ante te erit; quia facillimum erit ut credant in te omnes gentes.

18. [uers. 10.] Fortitudinem meam ad te custodiam. Illi enim fortes ideo ceciderunt, quia fortitudinem suam ad te non custodierunt: id est, illi qui superne  insurrexerunt et irruerunt, de se presumpserunt. Ego autem fortitudinem meam ad te custodiam: quia si recedo, cado; si accedo, fortior fio. uidete enim quid est, fratres, in anima humana. Non habet ex se lumen, non habet ex se uires: totum autem quod pulchrum est in anima, uirtus et sapientia est; sed nec sapit sibi, nec ualet sibi, nec ipsa sibi lux est, nec ipsa sibi uirtus est. Est quedam origo fonsque uirtutis, est quedam radix sapientie, est quedam, ut ita dicam, si et hoc dicendum est, regio incommutabilis ueritatis: ab hac anima recedens tenebratur, accedens illuminatur. Accedite ad eum, et illuminamini ; quia recedendo tenebramini. Ergo fortitudinem meam ad te custodiam: non a te recedam, non de me presumam. Fortitudinem meam ad te custodiam, quia Deus susceptor meus es. Ubi enim eram, et ubi sum? unde me suscepisti? quas iniquitates meas dimisisti? ubi iacebam? quo erectus sum? Ergo hec meminisse debeo; quod [1 1Kb] in alio psalmo dicitur. Quoniam pater meus et mater mea dereliquerunt me; Dominus autem assumpsit me ? Fortitudinem meam ad te custodiam, quia Deus susceptor meus es.

19. [uers. 11.] Deus meus, misericordia eius preueniet me. Ecce quid est, Fortitudinem meam ad te custodiam: de me omnino nichil presumam. Quid enim attuli boni, ut mei miserereris et me iustificares? Quid in me inuenisti, nisi sola peccata? Tuum nichil aliud nisi natura quam creasti: cetera, mala mea que deleuisti. Non ego prior ad te exsurrexi, sed tu ad me excitandum uenisti; nam misericordia eius preueniet me. Antequam aliquid boni ego faciam, misericordia eius preueniet me. Quid hic respondebit infelix Pelagius?

20. [uers. 12-14.] Deus meus demonstrauit mihi in inimicis meis. Quid ait? Quantam circa me exhibuerit misericordiam, in inimicis meis mihi demonstrauit. Relictis comparet se collectus, et repulsis electus: comparet se uasis ire uas misericordie; et uideat quia ex una massa fecit Deus aliud uas in honorem, aliud in contumeliam. Quid est, demonstrauit mihi in inimicis meis? Si enim Deus uolens ostendere iram, et demonstrare potentiam suam, attulit in multa patientia uasa ire, que perfecta sunt in perditionem, et propter quid hoc? Ut notas faceret diuitias suas in uasa misericordie : si ergo uasa ire attulit, in quibus notas faceret diuitias suas in uasa misericordie, rectissime dictum est, Misericordia eius preueniet me. Deus meus demonstrauit mihi in inimicis meis: id est, quantam circa me habuit misericordiam, in illis mihi demonstrauit circa quos non habuit. Nisi enim debitor suspendatur, minus agit gratias cui debitum relaxatur. Deus meus demonstrauit mihi in inimicis meis.

21. De ipsis autem inimicis quid? Ne occideris eos, nequando obliuiscantur legis tue. Rogat pro inimicis suis, implet preceptum. Quid est, Ne miserearis omnium  qui operantur iniquitatem; et, Ne occideris eos, nequando obliuiscantur legis tue? Quomodo non miseretur omnium qui operantur iniquitatem, et quomodo non occidit eos ne obliuiscantur legis tue? Sed hic de inimicis suis dixit. Quid ergo? Inimici eius equitatem operantur? Si qui ei inimicantur equitatem operantur; ergo ipse iniquitatem operatur. Sed quia ipse equitatem operatur, porro qui equitatem operatur, profecto iniquitatem ab inimicis patitur; restat ut qui iusto inimicantur, iniquitatem operentur. Unde ergo paulo superius, Non miserearis omnium qui operantur iniquitatem; et nunc de inimicis suis, Ne occideris eos, nequando obliuiscantur legis tue? Non ergo miserearis eorum, ut occidas peccata eorum: non occidas eos, quorum peccata occidis. Quid est autem occidi? Obliuisci legis Domini. Ipsa est uera mors, in profundum ire peccati: potest quidem hoc et de Iudeis intelligi. Quid de Iudeis, Ne occideris eos, nequando obliuiscantur legis tue? Istos inimicos meos, ipsos qui me occiderunt, noli tu occidere. Maneat gens Iudeorum: certe uicta est a Romanis, certe deleta ciuitas eorum; non admittuntur ad ciuitatem suam Iudei, et tamen Iudei sunt. Nam omnes iste prouincie a Romanis subiugate sunt. Quis iam cognoscit gentes in imperio Romano que quid erant, quando omnes Romani facti sunt [1 1Kb] , et omnes Romani dicuntur? Iudei tamen manent cum signo; nec sic uicti sunt, ut a uictoribus absorberentur. Non sine causa Cain ille est, qui cum fratrem occidisset, posuit in eo Deus signum, ne quis eum occideret . Hoc est signum quod habent Iudei: tenent omnino reliquias legis sue; circumciduntur, sabbata obseruant, pascha immolant, azyma comedunt. Sunt ergo Iudei, non sunt occisi, necessarii sunt credentibus Gentibus. Quare hoc? Ut demonstret nobis in inimicis nostris misericordiam suam. Deus meus demonstrauit mihi in inimicis meis. In ramis superbia precisis inserto misericordiam suam demonstrat oleastro. Ecce ubi iacent qui superbi erant, ecce ubi insertus es qui iacebas: et tu noli superbire, ne precidi merearis. Deus meus, ne occideris eos, nequando obliuiscantur legis tue.

22. Disperge eos in uirtute tua. Iam factum est: per omnes gentes dispersi sunt Iudei, testes iniquitatis sue et ueritatis nostre. Ipsi habent codices, de quibus prophetatus est Christus, et nos tenemus Christum. Et si quando forte aliquis paganus dubitauerit, cum ei dixerimus prophetias de Christo, quarum euidentiam obstupescit, et admirans putauerit a nobis esse conscriptas; de codicibus Iudeorum probamus quia hoc tanto ante predictum est. uidete quemadmodum de inimicis nostris alios confundimus inimicos. Disperge eos in uirtute tua: tolle illis uirtutem, tolle illis fortitudinem eorum. Et deduc eos, protector meus Domine. Delicta oris eorum, sermonem labiorum eorum: et comprehendantur in superbia sua. Et ex maledicto et mendacio annuntiabuntur consummationes, in  ira consummationis, et non erunt. Obscura sunt, et timeo ne non insinuentur bene. Iam audiendo fatigati estis: itaque si placet Charitati uestre, que restant in crastinum differamus. Adiuuabit Dominus, ut uobis debitum persoluamus; quia de illo magis quam de nobis promittimus.



SERMO II. De secunda parte eiusdem Psalmi.

1. Hesternus sermo protractus, debitorem me in hodiernum reliquit: quia ergo Dominus uoluit, reddendi tempus aduenit. Quam uero sumus nos deuoti redhibitores, tam debetis uos esse auidi exactores: hoc est, ut quod ille donat, et nos reddimus , sic accipiatis, ut sit fructus in auditione uestra de uita uestra. Cultus enim ager fructum non reddens, et ingratus agricole pro frugibus spinas afferens, non horreum, sed ignem querit, Dominus autem Deus noster, sicut eum uidetis hanc terram uisitare imbribus solemnibus, ita cor nostrum uerbo suo tanquam agrum suum uisitare dignatur; et de corde nostro fructus querit, quia nouit et quid ibi seminet, et quantum pluat. Et quia reuera nichil sine illo sumus, quia et antequam essemus, nichil eramus, et quisquis iam homo est et sine illo esse uoluerit, nichil aliud quam homo peccator erit; uerumque est quod hic dictum est, Fortitudinem meam ad te custodiam, quoniam quidquid possumus, nisi apud illum et ad illum seruemus, recedendo amittimus: uigilare debet semper mens nostra non ab illo recedere, sed et si longe erat, magis magisque propinquare et accedere; non gressu pedum, non subuectione uehiculorum, non celeritate animalium, non eleuatione pennarum, sed puritate affectuum, et probitate [1 1Kb] sanctorum morum.

2. [uers. 12-14.] uideamus ergo quid restat de hoc psalmo. In hoc enim dimiseramus, cum cepisset de inimicis suis loqui dicens Deo: Ne occideris eos, nequando obliuiscantur legis tue. Quamuis eos inimicos suos esse dixerit, rogauit tamen Deum ne occiderentur et obliuiscerentur legem ipsius. Non tamen tenere legem, id est non obliuisci legem, iam perfectio est, et quasi securitas de premio, et nulla sollicitudo de supplicio. Sunt enim qui tenent legem memoria, et non implent uita: qui uero implent uita, non possunt non tenere memoria. Ergo qui moribus precepta Dei facit, et quodam modo uiuendo, semper in corde suo ne deleatur agit quod tenet, uiuendoque se [2 1Kb] commemorat quid ei in corde scriptum sit de lege Dei, ipse fructuose tenet legem Dei; ipse non inimicus deputabitur. Nam ecce inimici Iudei, quos uidetur significare psalmus iste, legem Dei tenent, et ideo de illis dictum est, Ne occideris eos, nequando obliuiscantur legis tue; ut gens Iudeorum maneret, et ea manente cresceret multitudo Christianorum. Per omnes gentes manent certe, et Iudei sunt, nec destiterunt esse quod erant: id est, gens ista non ita cessit in  iura Romanorum, ut amiserit formam Iudeorum; sed ita subdita Romanis est, ut etiam leges suas teneat, que leges sunt Dei. Sed quid in illis factum est? Decimatis mentam et cyminum, et reliquistis que grauiora sunt Legis misericordiam et iudicium; liquantes culicem, camelum autem glutientes . Hoc eis Dominus dicit. Et reuera ita sunt; tenent Legem, tenent Prophetas; legunt omnia, cantant omnia: lucem Prophetarum non ibi uident, qui est Christus iehsu. Non solum eum nunc non uident, cum sedet in celo: sed nec tunc uiderunt, quando inter illos humilis ambulabat, et facti sunt rei fundendo sanguinem ipsius; sed non omnes. Hoc et hodie commendamus Charitati uestre. Non omnes: quia multi eorum conuersi ad eum quem occiderunt, et in eum credendo, ueniam et de effuso ipsius sanguine meruerunt; exemplumque prebuerunt hominibus quam non debeant diffidere dimitti sibi qualecumque peccatum, quando et interfectio Christi dimissa est confitentibus. Inde ergo dictum est, Quia Deus susceptor meus es; Deus meus, misericordia eius preueniet me: hoc est, ante omnia merita mea bona preuenit me misericordia ipsius; etsi nichil in me boni inuenerit, ipse me facit bonum, et ipse iustificat conuersum, et ipse admonet ut conuertatur auersus. Deus meus, inquit iterum, demonstrauit mihi in inimicis meis: id est, quantum me diligat, quantumque mihi largiatur de bonitate sua, ex comparatione inimicorum meorum mihi ostendit; quia cum sint ex una massa uasa ire et uasa misericordie , per uasa ire discunt uasa misericordie quantum illis Deus largiatur boni. Et deinde, Ne occideris eos, nequando obliuiscantur legis tue: hoc dictum est de Iudeis. Sed quid illis facies? Disperge eos in uirtute tua. Ostende illis quia tu fortis es, non ipsi qui de uirtute sua presumendo, ueritatem tuam non cognouerunt: non quales ipsi fortes sunt, de quibus dictum est, Irruerunt super me fortes; sed qualis tu fortis ad dispergendos eos. Et deduc eos, protector meus Domine: id est, sic eos disperge, ut non eos deseras, nequando obliuiscantur legis tue; et in eo ipso me protegas, ut de ipsorum dispersione habeam testimonium misericordie tue.

3. Et sequitur: Delicta oris eorum, sermonem labiorum eorum. Quo coniungitur, quo connectitur ista sententia? Delicta, inquit, oris eorum, sermonem labiorum eorum. Sequentia non ita connectuntur, ut doceant nos quo coniungatur ista sententia. Delicta, inquit, oris eorum, sermonem labiorum eorum: et comprehendantur in superbia sua. Et ex maledicto et mendacio annuntiabuntur consummationes, in ira consummationis, et non erunt. Hoc obscurum etiam heri dixeramus, et ideo ad recentiores mentes uestras expositionem distuleramus. Nunc itaque, quoniam nondum fatigati estis in audiendo, erigite corda ut adiuuetis me intentione; ne forte in obscuritate et perplexitate aliquantum sermo noster non sufficiat intentioni uestre: et debetis aliquid et a uobis afferre, ut quod nos dicendo non impleuerimus, intelligendo suppleatis. Sic ergo posita est ista sententia in medio, ut quo iungatur  non facile uideamus: Delicta oris eorum, sermonem labiorum eorum. Recurramus ergo ad superiora. Quoniam dixerat, Ne occideris eos, nequando obliuiscantur legis tue, quos tamen dixerat inimicos; adiunxit duos uersiculos, Disperge eos in uirtute tua, et deduc eos, protector meus Domine: et continuo intulit, Delicta oris eorum, sermonem labiorum eorum, hoc est, illum occide, non ipsos. Non ergo occideris eos, nequando obliuiscantur legis tue: sed est quod in illis occidas, ut impleas quod supra dictum est, Non miserearis omnium qui operantur iniquitatem. Disperge ergo illos, et deduc eos: id est, noli deserere, cum dispergis; quia non deserendo habes quid in illis agas, cum ipsos non occidis. Quid ergo occides? Delicta oris eorum, sermonem labiorum eorum. Quid in illis occides? Crucifige, crucifige ; quod clamauerunt, non qui clamauerunt. Illi enim Christum delere, interimere, perdere uoluerunt: tu autem resuscitando Christum quem perdere uoluerunt, occidis delicta oris eorum, sermonem labiorum eorum. Quippe quem perdendum clamauerunt, uiuere expauescunt; et quem in terra contempserunt, in celo adorari ab omnibus gentibus admirantur: sic occiduntur delicta oris eorum, et sermo labiorum eorum.

4. Et comprehendantur in superbia sua. Quid est, comprehendantur in superbia sua? Quia frustra irruerunt fortes, et quasi cessit illis ut aliquid sibi fecisse uiderentur, et preualuerunt Domino. Potuerunt hominem crucifigere, potuit infirmitas preualere, et uirtus occidi; et uisi sibi sunt aliquid, uelut fortes, uelut potentes, uelut preualentes, uelut leo paratus ad predam, uelut tauri pingues, sicut eos alio loco commemorat: Tauri pingues obsederunt me . Quid autem fecerunt in Christo? Non uitam, sed mortem occiderunt. Exstincta quippe morte in moriente, et resurgente uita de morte in [1 1Kb] uiuente, etenim et ipse se resuscitauit, quia erat in illo et quod mori non potuit, quid fecerunt? Audi quid fecerunt: soluerunt templum. Quid uero ipse fecit? Triduo resuscitauit illud . Per hoc ergo occisa sunt delicta oris eorum, et sermo labiorum eorum. Et quid iam factum est in his qui conuersi sunt? Et comprehendantur in superbia sua. Dictum est enim illis quia ille quem occiderunt, resurrexit. Crediderunt eum resurrexisse, quia uiderunt eum in celo positum, Spiritum sanctum inde misisse, et eos qui in illum crediderunt impleuisse ; et inuenerunt se et nichil damnasse, et nichil fecisse. Factum eorum in irritum uenit; peccatum remansit. Quia ergo factum euacuatum est, peccatum autem remansit super facientes; comprehensi sunt in superbia sua, uiderunt se sub iniquitate sua. Restabat ergo ut confiterentur peccatum, et ille ignosceret qui peccantibus cesserat, et mortem suam donaret occisus a mortuis, et uiuificans mortuos. Comprehensi sunt ergo in superbia sua.

5. Et ex maledicto et mendacio annuntiabuntur consummationes,  in ira consummationis, et non erunt. Et hoc difficile intelligitur, quo iungatur et non erunt. Quid non erunt? uideamus ergo superiorem textum: cum comprehensi fuerint in superbia sua, annuntiabuntur ex maledicto et mendacio consummationes. Que sunt consummationes? Perfectiones: consummari enim, perfici est. Aliud est consummari, aliud consumi. Consummatur enim quod sic finitur ut perficiatur: consumitur quod sic finitur ut non sit. Superbia non permittebat hominem perfici; nichil sic impedit perfectionem. Intendat quippe Charitas uestra paululum ad id quod dico; et uidete malum nimis molestum, nimis cauendum. Quale malum putatis? Quamdiu exaggerem quid mali sit in superbia? Diabolus inde solum puniendus est. Certe princeps est omnium peccatorum, certe seductor est ad peccandum: non ei imputatur adulterium, non uinolentia, non fornicatio, non rapina rerum alienarum; sola superbia lapsus est. Et quoniam superbie comes est inuidentia, fieri non potest ut superbus non inuideat: ex hoc uitio, quod superbiam necessario sequitur, lapsus etiam inuidit stanti, et dedit operam seducere hominem, ne illo leuaretur unde ille deiectus est. Et ideo satagit uera persuadere peccata, quia talem iudicem habemus ubi obiicere falsa non possit. Nam si apud iudicem hominem ageretur causa nostra, quem posset fallere criminationibus falsis; non multum ageret ut peccaremus; quia iudicem fallendo, et innocentes posset opprimere, et circumuentos ad se traducere, et secum condemnari facere: nunc uero quia scit talem iudicem qui falli non possit, et quia scit cum iustum personas accipere non posse; tales ei uult reos perducere, quos necesse sit ut damnet, quia iustus est. Dat itaque operam ut peccemus sola inuidentia, que inuidentia necesse est ut comitetur superbiam. Hoc ergo malum superbia est, impediens perfectionem. Iactet ergo se quisque de diuitiis, iactet de pulchritudine et de uiribus corporis: ista certe omnia mortalia sunt; ridendi sunt qui se de mortalibus iactant, a quibus rebus plerumque aut uiui deseruntur, aut mortui eas necesse est ut deserant. Illud est uitium capitale, quod cum quisque bene profecerit, superbia tentatur, ut perdat totum quod profecit. Denique omnia uitia in malefactis timenda sunt; superbia in benefactis plus metuenda est. Non itaque mirum quia sic est humilis Apostolus, ut dicat: Quando infirmor, tunc fortis sum. Nam hoc uitio ne ipse tentaretur, quale sibi medicamentum dicit appositum contra tumorem, a medico qui sciret quid curaret? Ne magnitudine, inquit, reuelationum extollar, datus est mihi stimulus carnis mee, angelus satane, qui me colaphizet. Propter quod ter Dominum rogaui, ut discederet a me; et dixit mihi: Sufficit tibi gratia mea; nam uirtus in infirmitate perficitur . uidete que sint consummationes. Apostolus, doctor gentium, pater fidelium per Euangelium, accepit stimulum carnis a quo colaphizaretur. Quis nostrum hoc dicere auderet, nisi ille confiteri non erubesceret? Si enim dixerimus hoc non passum fuisse Paulum; cum ei quasi honorem deferimus,  mendacem facimus. Sed quia uerax est, et uerum dixit; oportet ut credamus datum illi esse angelum satane, ne magnitudine reuelationum extolleretur. Ecce quam timendus est serpens superbie! Quid itaque factum est istis? In peccato suo comprehensi sunt, quia Christum occiderunt, et de ipsa magnitudine peccati plus humiliati sunt, et maiore humilitate erigi meruerunt: hoc est, Comprehendantur in superbia sua. Et ex maledicto et mendacio annuntiabuntur consummationes: id est, ideo magis perficientur, quia in maledicto et mendacio deprehensi sunt. Superbia quippe eos non permittebat perfici: facinus abstulit superbiam per eorum confessionem; indulgentia deleuit facinus per Dei miserationem, et ex maledicto et mendacio annuntiate sunt consummationes: id est, dictum est homini, uidisti quid sis, sensisti quid sis, errasti, excecatus es, peccasti et lapsus es, agnouisti infirmitatem tuam; supplica medico, noli tibi uideri sanus. Ubi est phrenesis tua? Ecce medicum occidisti, quem occidendo perdere non potuisti: tamen quantum ad te pertinuit, occidisti. Ex maledicto et mendacio annuntiabuntur consummationes. Fecistis quod ad maledictum pertinebat, o Iudei: Maledictus enim omnis qui pendet in ligno . Crucifixistis Christum; tanquam maledictum putastis. Adde maledicto mendacium: custodes ad sepulcrum posuistis; ut mentirentur, pecuniam dedistis . Ecce Christus resurrexit: ubi est maledictum crucis quod fecistis? ubi est mendacium custodum quos corrupistis?

6. Ex maledicto et mendacio annuntiabuntur consummationes, in ira consummationis, et non erunt. Quid est, in ira consummationis annuntiabuntur consummationes? Est ira consummationis, et est ira consumptionis. Nam omnis uindicta Dei ira dicitur: sed aliquando ad hoc uindicat Deus, ut perficiat; aliquando ad hoc uindicat, ut damnet. Quomodo ad hoc uindicat, ut perficiat? Flagellat omnem filium quem recipit . Quomodo ad hoc uindicat, ut damnet? Quando posuerit impios ad sinistram, et dixerit eis: Ite in ignem eternum, qui paratus est diabolo et angelis eius . Illa ira consumptionis est, non consummationis. Annuntiabuntur autem consummationes in ira consummationis; id est, predicabitur ab Apostolis quia ubi abundauit peccatum, superabundauit gratia , et pertinuit ad humiliationis medicinam infirmitas hominis. Hoc cogitantes illi, et inuenientes atque confitentes iniquitates suas, non erunt. Quid non erunt? In superbia sua. Supra enim dixerat, Comprehendantur in superbia sua. Et ex maledicto et mendacio annuntiabuntur consummationes in ira consummationis, et non erunt, utique in superbia, in qua comprehensi sunt.

7. Et scient quia Deus dominabitur Iacob, et finium terre. Ante enim iusti sibi uidebantur, quod gens Iudea Legem acceperat, quod Dei precepta seruauerat: demonstratur illis quia non seruauit, cum in ipsis Dei preceptis Christum non intellexit, quia cecitas ex parte in Isrel facta est . uident et  ipsi Iudei quia non debent Gentes contemnere, quos quasi canes et peccatores putabant: quomodo enim pariter inuenti sunt in iniquitate; ita pariter peruenient ad salutem. Non solum ex Iudeis, inquit Apostolus, uerum etiam ex Gentibus . Ideo enim lapidem quem reprobauerunt edificantes, hic factus est in caput anguli , ut duos iungeret in se: angulus enim duos parietes copulat. Iudei excelsi et magni sibi uidebantur: Gentes tanquam infirmi, tanquam peccatores, tanquam demonum serui, tanquam idolorum adoratores; et tamen in utrisque iniquitas erat. Demonstrati sunt et Iudei peccatores; quia non est qui faciat bonum, non est usque ad unum : deposuerunt superbiam et non inuiderunt saluti Gentium, quia parem suam et illorum infirmitatem cognouerunt; et in angulari lapide copulati simul Dominum adorauerunt. Et scient quia Deus dominabitur Iacob, et finium terre. Non tantum Iudeorum dominabitur, sed et finium terre: quod non scirent, si adhuc in superbia sua essent; in superbia autem sua essent, si adhuc sibi iusti uiderentur: ut autem sibi iusti non uiderentur, annuntiate sunt illis ex maledicto et mendacio consummationes in ira consummationis; quia comprehensi fuerunt in superbia sua, ex maledicto quod fecerunt, quando Christum occiderunt. Ecce quid fecit Dominus noster iehsu Christus. Mortuus est inter manus Iudeorum, et redemit multitudinem Gentium: hac fusus est sanguis, hac profuit; sed conuersis omnibus profuit; quia et illi quem occiderunt agnouerunt, et ab illo ipsius interfectionis et delicti sui magni ueniam meruerunt.

8. [uers. 15.] Quid ergo et de ipsis? Quod supra: Conuertentur ad uesperam: id est etsi sero, id est post interfectionem Domini nostri Iesu Christi. Conuertentur ad uesperam; et famem patientur ut canes. Sed ut canes, non ut oues, aut uituli: ut canes, ut Gentes, ut peccatores; quia et ipsi cognouerunt peccatum suum qui sibi iusti uidebantur. De quibus dictum est in alio psalmo, Postea accelerauerunt: hoc dictum est hic, Ad uesperam. Nam ibi sic est: Multiplicate sunt infirmitates eorum; postea accelerauerunt . Unde accelerauerunt postea? Quia multiplicate sunt infirmitates eorum: nam si sibi adhuc sani uiderentur, nunquam accelerarent. Quod ergo ibi dictum est, Multiplicate sunt infirmitates eorum; hoc dictum est hic, Comprehendantur in superbia sua, et ex maledicto et mendacio annuntiabuntur consummationes in ira consummationis. Et quod ibi dictum est, Postea accelerauerunt; hoc dictum est hic, Et non erunt, in superbia sua. Et scient quia Deus dominabitur Iacob, et finium terre: et conuertentur ad uesperam. Bonum est ergo humiliari peccatorem; et nemo est insanabilior eo qui sibi sanus uidetur. Et circumibunt ciuitatem. Iam et hesterno die exposuimus ciuitatem, id est circumstantie ciuitatem, omnes gentes.

9. [uers. 16.] Dispergentur ut edant: id est, ut lucrentur alios, ut in corpus suum transforment credentes. Si autem non satiabuntur, et murmurabunt.  Quia et superius murmur eorum dixerat, dicentium: Quoniam quis audiuit? Et tu, Domine, inquit, deridebis eos, dicentes: Quis audiuit? Quare? Quia pro nichilo habebis omnes gentes. Sic et hic: Si autem non satiabuntur, et murmurabunt.

10. [uers. 17, 18.] Concludatur Psalmus. uidete angulum exsultantem, iam de utroque pariete gaudentem . Superbiebant Iudei; humiliati sunt: desperabant Gentes; erecte sunt. ueniant ad angulum; ibi conueniant, ibi concurrant, ibi pacis osculum inueniant: de diuerso ueniant, sed in aduersum non ueniant; illi de circumcisione, isti de preputio. Longe erant parietes, sed antequam ad angulum uenirent: in angulo autem teneant se, et tota iam Ecclesia ex utroque pariete, quid dicat? Ego autem cantabo potentiam tuam, et exsultabo mane misericordia tua. Mane transactis tentationibus, mane cum nox huius seculi transierit, mane quando iam latronum insidias et diaboli et angelorum eius non expauescimus, mane quando iam non ad lucernam prophetie ambulamus, sed ipsum Dei uerbum tanquam solem contemplamur. Et exsultabo mane misericordia tua. Merito in alio psalmo dicitur: Mane astabo tibi, et contemplabor . Merito et ipsius Domini resurrectio diluculo fuit, ut impleretur quod dictum est in alio psalmo: uespere demorabitur fletus, et in matutino exsultatio . Ad uesperam quippe discipuli mortuum planxerunt Dominum nostrum Iesum Christum; diluculo ad resurgentem exsultauerunt. Exsultabo mane misericordia tua.

11. Quia factus es susceptor meus, et refugium meum in die tribulationis mee. Adiutor meus tibi psallam, quia tu Deus susceptor meus es. Quid eram, nisi subuenires? Quam desperatus eram, nisi curares? Ubi iacebam, nisi aduenires? Certe ingenti uulnere periclitabar, sed illud uulnus meum medicum omnipotentem requirebat. Omnipotenti medico nichil est insanabile; non renuntiat ad aliquem [1 1Kb] : opus est ut tu curari uelis, opus est ut manus eius non refugias. Sed etsi nolis curari, uulnus tuum admonet ut cureris: et auersum reuocat, et refugientem quodammodo ad se redire compellit, et attrahit. In omnibus implet quod dictum est: Misericordia eius preueniet me. Cogitate quod dictum est, preueniet me. Si aliquid tuum primum attulisti, et ex tuo aliquo bono primo Dei misericordiam meruisti, non te preuenit. Quando autem uel intelligis quia preuentus es, nisi intelligas quod ait Apostolus: Quid enim habes, quod non accepisti? Si autem accepisti, quid gloriaris quasi non acceperis ? Hoc est, Misericordia eius preueniet me. Denique attendens omnia bona quecumque habere possumus, siue in natura, siue in instituto, siue in ipsa conuersatione [2 1Kb] , in fide, in spe, in caritate, in bonis moribus, in iustitia, in timore Dei, totum non esse nisi ex illius donis, ita conclusit: Deus meus misericordia mea. Non inuenit impletus bonis Dei, quid appellaret Deum suum, nisi misericordiam  suam. O nomen, sub quo nemini desperandum est! Deus meus, inquit, misericordia mea. Quid est, misericordia mea? Si dicas, Salus mea, intelligo quia dat salutem; si dicas, Refugium meum, intelligo quia confugis ad eum; si dicas, Fortitudo mea, intelligo quia dat tibi fortitudinem: Misericordia mea, quid est? Totum quidquid sum, de misericordia tua est. Sed promerui te, inuocando te! Ut essem, quid feci? ut essem qui te inuocarem, quid egi? Si enim egi aliquid ut essem, iam eram antequam essem. Porro si omnino nichil eram antequam essem, nichil te promerui ut essem. Fecisti ut essem, et non tu fecisti ut bonus essem? Dedisti mihi ut sim, et potuit mihi alius dare ut bonus sim? Si tu mihi dedisti ut sim, et alius mihi dedit ut bonus sim; melior est ille qui mihi dedit ut bonus sim, quam ille qui mihi dedit ut sim. Porro quia te nemo melior, nemo te potentior, nemo te in misericordia largior; a quo accepi ut essem, ab illo accepi ut bonus essem. Deus meus misericordia mea.



IN PSALMUM LIX ENARRATIO. SERMO AD POPULUM  .

1. [uers. 1, 2.] Titulus psalmi huius aliquantum prolixus est; sed non nos terreat, quia Psalmus breuis est. Tanquam ergo aliquantulum prolixiorem Psalmum audierimus, sic intendamus: quoniam in nomine Christi nutritis et nutriendis loquimur in Ecclesia Dei, nec alienis a sapore istarum Litterarum a quibus mundus alienus est, non quasi rudia uobis ista semper esse debent. Si enim ea que sepissime audistis cum iucunditate in ore cogitationis ruminastis, nec obliuione tanquam in uentre sepelistis; eadem ipsa recordatio uestra, et memoria multum nos poterit adiuuare, ne multum loquamur ad enodanda quasi rudibus ea que iam uos nosse nouimus. Certe illud meminimus sepe uos audisse quod dicimus: uix est ut in Psalmis inuenias uoces, nisi Christi et Ecclesie, aut Christi tantum, aut Ecclesie tantum, quod utique ex parte et nos sumus. Ac per hoc quando uoces nostras agnoscimus, sine affectu agnoscere non possumus: et tanto magis delectamur, quando indidem [1 1Kb] nos esse sentimus. Dauid rex unus homo fuit, sed non unum hominem figurauit: quando scilicet figurauit Ecclesiam ex multis constantem, distentam usque ad fines terre; quando autem unum hominem figurauit, illum figurauit qui est mediator Dei et hominum, homo Christus iehsu . In hoc ergo psalmo, uel potius in huius psalmi titulo, dicuntur quedam uictoriosa Dauid, quod fortiter fecerit debellando quosdam inimicos, et eos tributarios faciendo; quando post mortem Saülis persecutoris sui, regnum illius accepit manifestum in Isrel. Nam et antequam persecutionem pateretur, rex erat, sed Deo tantum notus erat. Postea ergo iam manifesto regno, et euidenter atque  eminenter accepto debellauit eos qui in hoc titulo commemorantur; et notatus [1 1Kb] est Psalmi titulus ita: In finem, pro his qui immutabuntur in tituli inscriptionem ipsi Dauid in doctrinam, cum succendit Mesopotamiam Syrie, et Syriam Sobal, et conuertit Ioab, et percussit Edom, in ualle Salinarum duodecim millia. Legimus hec in libris Regnorum, istos omnes quos nominauit, debellatos esse a Dauid, id est Mesopotamiam Syrie, et Syriam Sobal, Ioab, Edom . Facta sunt ista, et quemadmodum facta sunt ita ibi conscripta sunt, ita leguntur: legat qui uult. uerumtamen sicut solet propheticus spiritus in Psalmorum titulis recedere aliquantulum ab expressione rerum gestarum, et aliquid dicere quod in historia non inuenitur, et hinc potius admonere, non propter cognoscendas res gestas esse huiusmodi titulos inscriptos, sed propter futura prefiguranda; sicut dictum est quod coram Abimelech mutauit uultum suum, et dimisit eum, et abiit , cum indicet scriptura Regnorum hoc eum non fecisse coram Abimelech, sed coram Achis rege : ita et in hoc titulo inuenimus aliquid, quo commoneamur ad aliquid. Namque in illa narratione bellorum fortiumque factorum regis Dauid, ubi hi omnes quos commemorauimus, debellati sunt, eum aliquid succendisse non legimus. Hic autem maxime hoc positum est, quod ibi non est scriptum, quia succendit Mesopotamiam Syrie, et Syriam Sobal. Iam ergo incipiamus secundum rerum futurarum significationes ista discutere, et opacitatem umbrarum in lucem uerbi reuocare.

2. In finem, quid sit nostis: Finis enim Legis Christus est . Eos qui immutantur nostis. Qui enim, nisi qui a ueteri uita in nouam transeunt? Absit enim ut hic culpanda immutatio intelligatur. Non quomodo immutatus est Adam a iustitia ad iniquitatem, et a deliciis ad laborem; sed quomodo mutantur illi, quibus dictum est: Fuistis enim aliquando tenebre, nunc autem lux in Domino . Immutantur autem isti in tituli inscriptionem. Nostis tituli inscriptionem. Titulus infixus est super crucem Domini scriptus, Hic est rex Iudeorum : mutantur in huius tituli inscriptionem qui in regnum Christi transeunt a regno diaboli. Bene mutantur in huius tituli inscriptionem. Mutantur autem, sicut sequitur, in doctrinam. Cum enim dixisset, Pro his qui immutabuntur in tituli inscriptionem; addidit, ipsi Dauid in doctrinam: id est, mutantur non sibi, sed ipsi Dauid, et mutantur in doctrinam. Non enim ita rex Christus, quasi seculo regnaturus; cum aperte dixerit: Regnum meum non est de hoc mundo . Ergo in eius [2 1Kb] doctrinam transeamus, si uolumus in conscriptionem tituli commutari, non nobis, sed ipsi Dauid; ut qui uiuunt, iam non sibi uiuant, sed ei qui pro ipsis mortuus est et resurrexit . Quando ergo nos mutaret Christus, nisi fecisset quod dixit: Ignem ueni mittere in mundum  ? Si ergo Christus uenit mittere in mundum ignem, utique salubriter atque utiliter; non quomodo missurus est mundum in ignem. Sed quomodo ignem in mundum? Quoniam ergo uenit ignem mittere in mundum, queramus iam quid sit Mesopotamia que succensa est, quid sit Syria Sobal. Interpretationes ergo nominum interrogemus secundum hebreum eloquium, quo primum hec Scriptura locuta est. Mesopotamiam dicunt interpretari Eleuatam uocationem. Iam totus mundus uocatione eleuatus est. Syria interpretatur Sublimis. Sed illa que erat sublimis, incensa est et humiliata: et quemadmodum humiliata est que fuerat exaltata, sic exaltetur que fuerat humiliata. Sobal interpretatur uana uetustas. Gratias Christo qui eam succendit. Quando uetera uirgulta succenduntur, uireta succedunt; et alacrius et uberius et uiridius noua nascuntur, cum ea ignis in uetustorum succensione precesserit. Non ergo timeatur ignis Christi; fenum, consumit. Omnis enim caro fenum, et omnis claritas hominis sicut flos feni . Succendit ergo ista illo igne. Et conuertit Ioab. Ioab interpretatur Inimicus. Conuersus est inimicus: quod uis intellige. Si conuersus in fugam, diabolus est; si conuersus ad fidem, christianus est. Quomodo in fugam? De corde christiani: Princeps huius mundi, inquit, nunc missus est foras . Conuersus autem ad Dominum christianus, quare inimicus conuersus? Quia fidelis factus, qui fuerat inimicus. Percussit Edom. Interpretatur Edom Terrenus. Debuit percuti terrenus iste. Utquid enim uiueret terrenus, qui celestis debet uiuere? Interfecta est ergo uita terrena; uiuat celestis. Sicut enim portauimus imaginem terreni, portemus et imaginem eius qui de celo est . uide illum interfici: Mortificate membra uestra que sunt super terram . Cum autem percussisset Edom, percussit duodecim millia in ualle Salinarum. Duodecim millia perfectus est numerus, cui perfecto numero etiam duodenarius Apostolorum numerus deputatur: non enim frustra, nisi quia per totum mundum mittendum erat uerbum. uerbum autem Dei quod est Christus, in nubibus, hoc est in predicatoribus ueritatis. Mundus autem quatuor partibus constat. Quatuor eius partes notissime sunt omnibus, et sepe in Scripturis memorate: que etiam quatuor uenti dicte sunt , oriens, occidens, aquilo et meridies. Ad omnes istas quatuor partes missum est uerbum, ut in Trinitate omnes uocarentur. Duodenarium numerum ter quaterni faciunt. Merito ergo duodecim millia terrena percussa sunt; totus mundus percussus est: de toto enim mundo electa est Ecclesia, mortificata a terrena uita. Quare, in ualle Salinarum? uallis humilitas est: saline saporem significant. Multi enim humiliantur, sed uane et fatue: in uana uetustate humiliantur. Patitur quis tribulationem pro pecunia, patitur tribulationem pro honore temporali, patitur tribulationem pro commodis uite huius; passurus est tribulationem, et humiliandus: quare non propter Deum? quare non propter Christum? quare  non propter saporem salis? An nescis tibi esse dictum, uos estis sal terre; et, Si sal infatuatum fuerit, ad nichilum uaiebit aliud, nisi ut foras proiiciatur ? Bonum est ergo sapienter humiliari. Ecce nunc nonne humiliantur heretici? Nonne leges contra illos date sunt etiam ab hominibus, contra quos diuine regnant, que illos ante etiam condemnauerant? Ecce humiliantur, ecce fugantur, ecce persecutionem patiuntur, sed sine sapore; pro fatuitate, pro uanitate. Iam enim sal infatuatum est: ideo proiectum est foras, ut conculcetur ab hominibus. Audiuimus titulum Psalmi; audiamus etiam uerba Psalmi.

3. [uers. 3.] Deus repulisti nos, et destruxisti nos. Numquid ille Dauid loquitur, qui percussit, qui succendit, qui debellauit; et non illi quibus hec fecit, ut percuterentur et repellerentur qui mali erant, et rursus uiuificarentur et redirent ut boni essent? Istam quidem stragem fecit Dauid ille manu fortis Christus noster, cuius figuram gerebat ille homo; fecit ista, dedit hanc stragem gladio suo et igne suo: nam utrumque attulit in hunc mundum. Et, Ignem ueni mittere in mundum , habes in Euangelio et, Gladium ueni mittere in terram , habes in Euangelio. Attulit ignem unde succenderetur Mesopotamia Syrie, et Syria Sobal; attulit gladium unde percuteretur Edom. Iam ergo ista strages facta est propter eos qui immutantur in tituli inscriptionem ipsi Dauid. Audiamus ergo eorum uocem: salubriter percussi sunt, erecti loquantur. Dicant ergo mutati in melius, mutati in tituli inscriptionem, immutati in doctrinam ipsi Dauid; dicant: Deus repulisti nos, et destruxisti nos: iratus es, et misertus es nostri. Destruxisti nos, ut edificares nos; destruxisti nos male edificatos, destruxisti uanam uetustatem, ut sit edificatio in nouum hominem, edificatio mansura in eternum. Merito iratus es, et misertus es nostri. Non miserereris, nisi irascereris. Destruxisti nos in ira tua; sed ira tua in uetustatem nostram fuit, ut destrueretur uetustas. Sed misertus es nostri propter nouitatem, propter eos qui immutantur in tituli inscriptionem: quia et si exterior homo noster corrumpitur, sed interior renouatur de die in diem .

4. [uers. 4.] Commouisti terram, et conturbasti eam. Quomodo conturbata est terra? Conscientia peccatorum. Quo imus? quo fugimus, quando ille gladius uibratus est: Agite penitentiam; appropinquauit enim regnum celorum ? Commouisti terram, et conturbasti eam. Sana contritiones eius, quoniam mota est. Non digna est sanari, si mota non est: sed loqueris, predicas, minaris de Deo, uenturum iudicium non taces, preceptum Dei mones, ab his rebus non quiescis; et qui audit, si non timet, si non mouetur, non est dignus sanari. Audit alius; mouetur, stimulatur, pectus tundit, lacrymas fundit: Sana contritiones eius, quoniam mota est.

5. [uers. 5.] Post hec, percusso terreno, succensa uetustate, mutato homine in melius, facta luce eis qui tenebre fuerunt, sequitur quod alibi scriptum est: Fili, accedens ad seruitutem Dei, sta in iustitia et timore,  et prepara animam tuam ad tentationem . Prior labor ut displiceas tibi, ut peccata expugnes [1 1Kb] , ut muteris in melius: secundus labor, pro eo quod mutatus es, ferre tribulationes et tentationes huius seculi, et inter illas perseuerare usque in finem. De his ergo cum loqueretur, has significans, quid subiungit? Ostendisti plebi tue dura: iam plebi tue, facte tributarie post uictoriam Dauid. Ostendisti plebi tue dura. In quibus? In persecutionibus quas pertulit Ecclesia Christi, quando tantus martyrum sanguis effusus est. Ostendisti plebi tue dura: potasti nos uino stimulationis. Quid est, stimulationis? Non peremptionis. Non enim erat peremptio perdens, sed medicina urens. Potasti nos uino stimulationis.

6. [uers. 6.] Quare hoc? Dedisti metuentibus te significationem, ut fugiant a facie arcus. Per tribulationes, inquit, temporales, significasti tuis fugere ab ira ignis sempiterni. Dicit enim apostolus Petrus: Tempus est ut iudicium incipiat a domo Dei. Et exhortans martyres ad tolerantiam, cum seuiret mundus, cum strages a persecutoribus fierent, cum longe lateque sanguis fidelium funderetur, cum in catenis, in carceribus, in tormentis, multa dura Christiani paterentur; ne in his ergo duris deficerent, eos alloquitur Petrus: Tempus est ut iudicium incipiat a domo Dei; et si initium a nobis, qualis finis erit eis qui non credunt Dei Euangelio? et si iustus uix saluus erit, peccator et impius ubi parebunt ? Quid ergo futurum est in iudicio? Arcus est extentus; adhuc in comminatione est, nondum in presentatione. Et uidete quid sit in arcu. Nonne sagitta in priora mittenda est? Neruus tamen retro tenditur in contrarium qua illa mittenda est; et quanto plus ierit eius extensio retrorsum, tanto maiore impetu illa currit in priora. Quid est quod dixi? Quanto magis differtur iudicium, tanto maiore impetu uenturum est. Ergo et de temporalibus tribulationibus gratias Deo agamus, quia dedit plebi sue significationem, ut fugiant a facie arcus: ut exercitati fideles eius in tribulationibus temporalibus, digni sint euadere damnationem ignis eterni, que inuentura est omnes qui ista non credunt. Dedisti metuentibus te significationem, ut fugiant a facie arcus.

7. [uers. 7.] Ut eruantur dilecti tui. Saluum me fac dextera tua, et exaudi me. Dextera tua, Domine, saluum me fac: ita saluum me fac, ut ad dexteram stem. Saluum me fac dextera tua: non salutem temporalem peto; de hac fiat uoluntas tua. Ad tempus quid nobis prosit, penitus ignoramus; quid enim oremus sicut oportet, nescimus : sed saluum me fac dextera tua, ut etsi in tempore isto tribulationes aliquas patiar, transacta nocte omnium tribulationum ad dexteram inueniar inter oues, non ad sinistram inter hedos. Saluum me fac dextera tua, et exaudi me. Quia iam illud peto quod dare uis; non uerbis delictorum meorum clamo per diem, ut non exaudias, et nocte [2 1Kb] , ut non exaudias, et non ad insipientiam mihi  ; sed utique ad commonitionem, addendo saporem de ualle salinarum, ut in tribulatione nouerim quid petam: peto autem uitam eternam ergo exaudi me, quia dexteram tuam peto. Intelligat ergo Charitas uestra omnem fidelem habentem in corde uerbum Dei, cum timore timentem iudicium futurum, uiuentem probabiliter, ne de illo blasphemetur nomen sanctum Domini eius, multa deprecari secundum seculum, et non exaudiri; ad uitam autem eternam semper exaudiri. Quis enim sanitatem non petat, cum egrotat? Et tamen forte adhuc egrotare ei utile est. Potest fieri ut hinc non exaudiaris: non tamen exaudiris ad uoluntatem, ut exaudiaris ad utilitatem. At uero cum illud petis, ut det tibi uitam eternam Deus, ut det tibi regnum celorum Deus, ut det tibi ad dexteram Filii sui stare, cum uenerit iudicare terram; securus esto; accipies, si modo non accipis: non enim iam uenit tempus ut accipias. Exaudiris, et nescis: quod petis agitur, etsi nescis in quo agitur. In radice res est, nondum in fructu. Saluum me fac dextera tua, et exaudi me.

8. [uers. 8.] Deus locutus est in sancto suo. Quid times ne non fiat quod Deus locutus est? Si haberes aliquem grauem amicum et sapientem, quomodo diceres? Ille locutus est hec, fiat necesse est quod locutus est: uir grauis est, non leuitate utitur, non facile de sententia dimouetur, quod promisit fixum est. Sed tamen homo est, qui aliquando quod promisit facere uult, et non potest. De Deo non est quod tu timeas: quia uerax est, constat; quia omnipotens est, constat; fallere te non potest, habet unde faciat. Quid ergo times ne decipiaris? Opus est ut tu te non decipias, et perseueres usque in finem, cum daturus est quod promisit. Deus locutus est in sancto suo. In quo sancto suo? Deus erat in Christo, mundum reconcilians sibi . In sancto illo, de quo alibi audistis: Deus in sancto uia tua . Deus locutus est in sancto suo. Letabor, et diuidam Sichimam. Quia Deus hoc locutus est, fiet: uox Ecclesie est, Deus locutus est in sancto suo. Non uerba dicit que Deus locutus est; sed quoniam Deus locutus est in sancto suo, nec fieri aliquid potest, nisi quemadmodum locutus est Deus, consequenter ista eueniunt: Letabor, et diuidam Sichimam, et conuallem tabernaculorum dimetiar. Sichima Humeri interpretantur. Secundum historiam uero, Iacob rediens a Laban socero suo cum omnibus suis, abscondit idola in Sichima que habebat de Syria, ubi diu peregrinatus, tandem aliquando inde ueniebat . Tabernacula autem fecit ibi propter oues suas et armenta, et appellauit locum illum Tabernacula . Et hec diuidam, inquit Ecclesia. Quid est hoc, diuidam Sichimam? Si ad historiam ubi abscondita sunt idola referatur, Gentes significat. Diuido Gentes. Quid est, diuido? Non enim omnium est fides . Quid est diuido? Alii credent, alii non credent: sed tamen non timeant qui credunt, inter illos qui non credunt. Diuisi sunt enim nunc fide; postea diuidentur in iudicio, oues ad dexteram, hedi ad sinistram  . Ecce inuenimus quemadmodum Ecclesia diuidat Sichimam. Quomodo diuidit humeros, secundum nominis interpretationem? Diuiduntur humeri, ut alios grauent peccata sua, alii tollant sarcinam Christi. Humeros enim pios querebat, cum diceret: Iugum enim meum lene est, et sarcina mea leuis est . Alia sarcina premit et aggrauat te; Christi autem sarcina subleuat te: alia sarcina pondus habet; Christi sarcina pennas habet. Nam et aui si pennas detrahas, quasi onus tollis; et quo magis onus abstulisti, eo magis in terra remanebit. Quam exonerare uoluisti, iacet: non uolat, quia tulisti onus; redeat onus, et uolat. Talis est Christi sarcina. Portent illam homines; non sint pigri: non attendantur illi qui eam ferre nolunt; ferant illam qui uolunt, et inuenient quam sit leuis, quam suauis, quam iucunda, quam rapiens in celum et a terra eripiens [1 1Kb] . Diuidam Sichimam, et conuallem tabernaculorum dimetiar. Forte propter oues Iacob, conuallis tabernaculorum intelligitur gens Iudeorum, et ipsa diuiditur: nam transierunt inde qui crediderunt; foris reliqui remanserunt.

9. [uers. 9.] Meus est Galaad. Nomina sunt ista lecta in Litteris Dei. Galaad habet interpretationis sue uocem et magni sacramenti: interpretatur enim Aceruus testimonii. Quantus aceruus testimonii in martyribus? Meus est Galaad: meus est aceruus testimonii, mei sunt Martyres ueri. Moriantur alii [2 1Kb] pro uetusta uanitate sua sine sale; numquid pertinent ad aceruum testimonii? Quia et si tradidero corpus meum ita ut ardeam, caritatem autem non habeam, nichil mihi prodest . Cum autem quodam loco moneret Dominus de pace retinenda, premisit salem: Habete, inquit, in uobis salem, et pacem habete inter uos . Ergo, Meus est Galaad: sed Galaad, id est aceruus testimonii, in magna tribulatione euidenter factus est. Tunc ignominiosa Ecclesia erat in hominibus, tunc opprobrium illi uidue obiectabatur, quia Christi erat, quia signum crucis in fronte portabat: nondum erat honor; crimen erat tunc. Quando ergo non honor, sed crimen erat, tunc factus est aceruus testimonii; et per aceruum testimonii dilatata est caritas Christi; et per dilatationem caritatis Christi occupate sunt gentes. Sequitur, Et meus est Manasses: quod interpretatur Oblitus. Huic enim dictum erat: Confusionem in perpetuum obliuisceris, et ignominie uiduitatis tue non eris memor . Erat ergo confusio Ecclesie aliquando, quam modo oblita est: confusionis enim et ignominie uiduitatis sue iam non est memor. Quando enim quedam erat confusio inter homines, aceruus testimonii factus erat. Modo iam nemo uel meminit illius confusionis, quando ignominia erat esse christianum; iam nemo meminit, iam omnes obliti sunt, iam meus est Manasses. Et Ephrem fortitudo capitis mei. Ephrem Fructificatio interpretatur. Mea, inquit, fructificatio, et  hec fructificatio fortitudo est capitis mei. Caput enim meum Christus est. Et unde fructificatio fortitudo eius? Quia nisi granum caderet in terram, non multiplicaretur, solum remaneret. Cecidit ergo in terram Christus in passione, et secuta est fructificatio in resurrectione. Et Ephrem fortitudo capitis mei. Pendebat et contemnebatur: granum erat intus, habebat uires trahendi post se omnia . Quomodo in grano numeri seminum latent; abiectum [1 1Kb] nescio quid apparet oculis, sed uis conuertens in se materiam et proferens fructum abscondita est: sic in Christi cruce abscondita erat uirtus; apparebat infirmitas. O magnum granum! Certe infirmus est pendens, certe ante illum caput plebs illa agitauit, certe dixerunt: Si Filius Dei est, descendat de cruce . Audi fortitudinem eius: Quod infirmum est Dei, fortius est hominibus . Merito tanta fructificatio consecuta est: hec mea est, dicit Ecclesia.

10. [uers. 10.] Iuda rex meus: Moab olla spei mee. Iuda rex meus: quis Iuda? Qui de tribu Iuda. Quis Iuda, nisi cui dixit ipse Iacob: Iuda, te laudabunt fratres tui ? Iuda rex meus. Quid ergo timeam, quando Iuda rex meus dicit: Nolite timere eos qui occidunt corpus ? Iuda rex meus: Moab olla spei mee. Quare, olla? Quia tribulatio. Quare, spei mee? Quia precessit Iuda rex meus. Qua enim precessit, tu sequi quid times [2 1Kb] ? Qua precessit? Per tribulationes, per angustias, per opprobria. Septa erat uia, sed antequam transiret: posteaquam transiit, sequere; iam patet uia illius transitu. Singularis ego sum, inquit, sed quousque transeam : singulare granum, sed quoadusque transeat; cum transierit, sequetur fructificatio. Iuda rex meus. Ergo quia Iuda rex meus: Moab olla spei mee. Moab intelligitur in Gentibus. Nata est enim ista gens de peccato, nata est ista gens de filiabus Lot que cum patre inebriato concubuerunt, male utentes patre . Melius erat ut steriles remanerent, quam sic matres fierent. Erat autem illa figura quedam eorum qui male utuntur lege. Nolite enim attendere quia lex in latina lingua feminini generis est; in greca masculini est: sed siue sit feminini generis in loquendo, siue masculini, non prescribit ueritati locutio. Lex enim magis masculinam uim habet, quia regit, non regitur. Porro autem apostolus Paulus quid ait? Bona est lex, si quis ea legitime utatur . Ille autem filie Lot non legitime use sunt patre. Quomodo autem nascuntur opera bona, cum quisque lege bene utitur: sic nascuntur opera mala, cum lege quisque male utitur. Proinde male ille utentes patre, hoc est male utentes lege, generauerunt Moabitas; per quos significantur opera mala. Inde tribulatio Ecclesie, inde olla ebulliens. De hac olla quodam loco prophetie dicitur: Olla succensa ab aquilone .  Unde nisi a partibus diaboli qui dixit: Ponam sedem meam ad aquilonem ? Tribulationes ergo maxime non oriuntur aduersum Ecclesiam, nisi ab eis qui lege male utuntur. Quid ergo? Defectura est hinc Ecclesia, et propter ollam, id est abundantiam scandalorum, non erit perseueratura usque in finem? Nonne Iuda rex illius predixit hoc ei? Nonne ait illi: Quoniam abundabit iniquitas, refrigescet caritas multorum ? Olla bulliente caritas refrigescit. Quare non potius, o caritas, et tu contra ollam feruescis? An ignoras tibi esse dictum, cum de illa abundantia scandalorum rex tuus loqueretur: Qui perseuerauerit usque in finem, hic saluus erit? Perseuera ergo usque in finem contra ollam scandalorum. Ardet olla iniquitatis, sed maior est flamma caritatis. Noli uinci; perseuera usque in finem. Quid times Moabitas, opera mala eorum qui lege male utuntur? Quid enim, Iuda rex tuus qui precessit, nonne tales pertulit? Nescis Iudeos male utendo lege, Christum occidisse? Ergo spera [1 1Kb] , et qua precessit rex tuus sequere. Dic, Iuda rex meus. Et ex eo quia Iuda rex meus, Moab quid factus est? Olla spei mee, non consumptionis mee. uide in tribulationibus ollam spei; audi Apostolum: Sed et gloriamur, inquit, in tribulationibus. Olla est iam; sed uide istum, si explicat ollam spei. Scientes quia tribulatio patientiam operatur, patientia autem probationem, probatio spem. Si tribulatio patientiam, patientia probationem, probatio spem, olla est autem tribulatio que operatur spem; merito Moab olla spei mee. Spes autem non confundit. Et quid? Ferues contra ollam? Ita plane, quia caritas Dei diffusa est in cordibus nostris, per Spiritum sanctum qui datus est nobis .

11. In Idumeam extendam calceamentum meum. Ecclesia loquitur: Perueniam usque in Idumeam. Seuiant tribulationes, bulliat scandalis mundus, extendam calceamentum meum usque in Idumeam; usque ad eos ipsos qui terrenam uitam degunt ; usque ad ipsos, usque in Idumeam extendam calceamentum meum. Cuius rei calceamentum, nisi Euangelii? Quam speciosi pedes eorum qui annuntiant pacem, qui annuntiant bona ! et, Calceati pedes in preparationem Euangelii pacis . Prorsus, quoniam tribulatio patientiam operatur, patientia autem probationem, probatio spem, olla non me consumet: Charitas enim Dei diffusa est in cordibus nostris, per Spiritum sanctum qui datus est nobis. Non deficiamus Euangelium predicare, non deficiamus Dominum annuntiare. Usque in Idumeam extendam calceamentum meum. Nonne seruiunt et ipsi terreni? Etsi cupiditatibus terrenis obligantur, Christum tamen adorant. Hodie uidemus, fratres, quam multi terreni committunt pro lucro fraudes, pro fraudibus periuria; propter timores, sortilegos, mathematicos consulunt: omnes isti Idumei, terreni; et tamen omnes isti adorant Christum, sub calceamento ipsius sunt; iam usque in Idumeam extendit calceamentum suum. Mihi Allophyli subditi sunt. Allophyli,  qui sunt? Alienigene, non pertinentes ad genus meum. Subditi sunt, quia multi adorant Christum, et non sunt regnaturi cum Christo. Mihi Allophyli subditi sunt.

12. [uers. 11.] Quis deducet me in ciuitatem circumstantie? Que est ciuitas circumstantie? Si meministis, iam eam commemoraui in alio psalmo, ubi dictum est: Et circumibunt ciuitatem  . Circumstantie enim ciuitas, Gentium circumfusio est; que circumfusio Gentium in medio habebat unam gentem Iudeorum, colentem unum Deum: cetera circumfusio Gentium idolis supplicabat, demonibus seruiebat. Et mystice uocata est ciuitas circumstantie; quia undique se Gentes circumfuderant, et ei circumsteterant que colebat unum Deum. Quis deducet me in ciuitatem circumstantie? Quis, nisi Deus? Hoc uult dicere, quomodo deducet per illas nubes, de quibus dictum est: uox tonitrui tui in rota . Rota ipsa est ciuitas circumstantie, que dicta est rota, id est orbis terrarum. Quis deducet me in ciuitatem circumstantie? Quis deducet me usque in Idumeam? id est, ut regnem etiam terrenis [1 1Kb] , ut me uenerentur etiam qui de me non sunt, qui de me nolunt proficere.

13. [uers. 12.] Quis deducet me usque in Idumeam? Nonne tu, Deus, qui repulisti nos? et non egredieris, Deus, in uirtutibus nostris. Nonne tu nos deduces qui nos repulisti? Sed quare repulisti nos? Quia destruxisti nos. Quare destruxisti nos? Quia iratus es, et misertus es nostri. Tu ergo deduces qui repulisti, qui non egredieris Deus in uirtutibus nostris, tu deduces. Quid est, non egredieris in uirtutibus nostris? Seuiturus est mundus, conculcaturus est nos mundus, futurus est aceruus testimonii effuso martyrum sanguine, et dicturi sunt Pagani seuientes: Ubi est Deus eorum ? Tunc non egredieris, Deus, in uirtutibus nostris: non contra eos apparebis; non ostendes potentiam tuam, qualem ostendisti in Dauid, in Moyse, in Iesu Naue, quando eorum fortitudini Gentes cesserunt, et strage facta, magnaque reddita uastitate, in terram quam promisisti, plebem tuam induxisti. Hoc tunc non facies; non egredieris, Deus, in uirtutibus nostris, sed intus operaberis. Quid est, non egredieris? Non apparebis. Certe enim quando catenati martyres ducebantur, quando includebantur in carcere, quando ludibrio habendi producebantur, quando bestiis subrigebantur [2 1Kb] quando percutiebantur ferro, quando igne cremabantur, nonne contemnebantur tanquam deserti, tanquam sine adiutore? Quomodo Deus operabatur intus? quomodo intus consolabatur? quomodo eis dulcem faciebat spem uite eterne? quomodo non deserebat corda eorum, ubi homo habitabat in silentio, bene si bonus, male si malus? Numquid ergo quia non egrediebatur in uirtutibus eorum, ideo deserebat? Nonne magis non egrediendo in uirtutibus eorum, deduxit Ecclesiam usque ad Idumeam, deduxit Ecclesiam  usque in ciuitatem circumstantie? Si enim bellare uellet Ecclesia et gladio uti, uideretur pro uita presenti pugnare: quia uero contemnebat uitam presentem, ideo factus est aceruus testimonii de uita futura.

14. [uers. 13.] Tu ergo, Deus, qui non egredieris in uirtutibus nostris, Da nobis auxilium de tribulatione; et uana salus hominis. Eant nunc qui salem [1 1Kb] non habent, et optent salutem temporalem suis, que est uana uetustas. Da nobis auxilium: inde da unde putabaris deserere, inde subueni. Da nobis auxilium de tribulatione; et uana salus hominis.

15. [uers. 14.] In Deo faciemus uirtutem, et ipse ad nichilum deducet inimicos nostros [2 1Kb] . Non faciemus uirtutem in gladio, non in equis, non in loricis, non in scutis, non in potentatu exercitus; non foris. Sed ubi? Intus, ubi latemus. Ubi intus? In Deo faciemus uirtutem: et quasi abiecti, et quasi conculcati, quasi nullius momenti homines erimus, sed ipse ad nichilum deducet inimicos nostros. Denique factum est hoc de inimicis nostris. Conculcati sunt martyres: patiendo, perferendo, usque in finem perseuerando, in Deo fecerunt uirtutem. Fecit et ipse quod sequitur: ad nichilum deduxit inimicos eorum. Ubi sunt modo inimici martyrum, nisi forte quia modo eos ebriosi calicibus persequuntur, quos tunc furiosi lapidibus persequebantur?



IN PSALMUM LX ENARRATIO. SERMO AD PLEBEM.

1. [uers. 1.] Considerandum cum uestra Charitate psalmum istum suscepimus. Breuis est; aderit Dominus ut sufficienter ex eo, et breuiter loquamur. Quantum adiuuerit ipse qui nos iubet loqui, sic ero uolentibus officiosus, ut non sim tardis molestus, nec paucis multus, nec occupatis onerosus. Titulus eius non nos tenet. Est enim, In finem, in hymnis, ipsi Dauid. In hymnis, utique in laudibus. In finem, utique in Christum. Finis enim Legis Christus est, ad iustitiam omni credenti . Et ipsi Dauid, non alium quam ipsum accipere debemus, qui uenit ex semine Dauid, ut esset homo inter homines, et equales Angelis faceret homines. uocem autem in isto psalmo, si in membris eius et in corpore sumus, sicut illo exhortante presumere audemus, nostram debemus agnoscere, non alicuius extranei. Nostram autem non sic dixi, quasi eorum tantum qui in presentia sumus modo; sed nostram qui sumus per totum mundum, qui sumus ab oriente usque in occidentem. Et ut noueritis sic esse uocem nostram, loquitur hic quasi unus homo: non est autem unus homo, sed tanquam unus unitas loquitur. In Christo autem nos omnes unus homo; quia huius unius hominis caput est in  celo, et membra adhuc laborant in terra: et quia laborant, uidete quid dicat [1 1Kb] .

2. [uers. 2-4.] Exaudi, Deus, deprecationem meam, intende orationi mee. Quis dicit? Quasi unus. uide si unus: A finibus terre ad te clamaui, dum angeretur cor meum. Iam ergo non unus; sed ideo unus, quia Christus unus, cuius omnes membra sumus. Nam quis unus homo clamat a finibus terre? Non clamat a finibus terre, nisi hereditas illa, de qua dictum est ipsi Filio: Postula a me, et dabo tibi gentes hereditatem tuam, et possessionem tuam terminos terre . Hec ergo Christi possessio, hec Christi hereditas, hoc Christi corpus, hec una Christi Ecclesia, hec unitas que nos sumus, clamat a finibus terre. Quid autem clamat? Quod supra dixi, Exaudi, Deus, deprecationem meam, intende orationi mee: a finibus terre ad te clamaui. Id est, hoc ad te clamaui: a finibus terre: id est, undique.

3. Sed quare clamaui hoc? Dum angeretur cor meum. Ostendit se esse per omnes gentes toto orbe terrarum [2 1Kb] in magna gloria, sed in magna tentatione. Namque uita nostra in hac peregrinatione non potest esse sine tentatione: quia prouectus noster per tentationem nostram fit, nec sibi quisque innotescit nisi tentatus, nec potest coronari nisi uicerit, nec potest uincere nisi certauerit, nec potest certare nisi inimicum et tentationes habuerit. Angitur ergo iste a finibus terre clamans, sed tamen non relinquitur. Quoniam nos ipsos, quod est corpus suum, uoluit prefigurare et in illo corpore suo, in quo iam et mortuus est, et resurrexit, et in celum ascendit; ut quo caput precessit, illuc se membra secutura confidant. Ergo nos transfigurauit in se, quando uoluit tentari a satana . Modo legebatur in Euangelio quia Dominus iehsu Christus in eremo tentabatur a diabolo. Prorsus Christus tentabatur a diabolo. In Christo enim tu tentabaris, quia Christus de te sibi habebat carnem, de se tibi salutem; de te sibi mortem, de se tibi uitam; de te sibi contumelias, de se tibi honores; ergo de te sibi tentationem, de se tibi uictoriam. Si in illo nos tentati sumus, in illo nos diabolum superamus. Attendis quia Christus tentatus est, et non attendis quia uicit? Agnosce te in illo tentatum, et te in illo agnosce uincentem. Poterat a se diabolum prohibere: sed si non tentaretur, tibi tentando uincendi magisterium non preberet. Itaque non mirum, si inter tentationes positus iste clamat a finibus terre. Sed quare non uincitur? In petra exaltasti me. Iam ergo hic agnoscimus quis clamet a finibus terre. Recolamus Euangelium: Super hanc petram edificabo Ecclesiam meam . Ergo illa clamat a finibus terre, quam uoluit edificari super petram. Ut autem edificaretur Ecclesia super petram quis factus est petra? Paulum audi dicentem: Petra autem erat Christus . In illo ergo edificati sumus. Propterea petra illa in qua edificati sumus, prior percussa est uentis, flamine, pluuia , quando Christus a diabolo tentabatur. Ecce in qua firmitate te uoluit stabilire. Merito non uacat uox nostra, sed exauditur: in magna enim spe positi sumus; In petra exaltasti me.

4. Deduxisti me, quia factus es spes mea. Ille si nostra spes factus non esset, non nos deduceret. Deducit tanquam dux, et in se ducit tanquam uia, et ad se perducit tanquam patria. Deducit ergo nos. Unde? Quia factus est spes nostra. Unde factus est spes nostra? Ecce sic quomodo audistis quia tentatus est, quia passus est, quia resurrexit, factus est spes nostra. Quid enim nobis dicimus quando hec legimus? Non enim perdet nos Deus, propter quos Filium suum misit tentari, crucifigi, mori, resurgere: non enim uere nos despicit Deus, propter quos Filio proprio non pepercit, sed pro nobis omnibus tradidit eum . Sic ergo factus est spes nostra. In illo uides et laborem tuum, et mercedem tuam; laborem in passione, mercedem in resurrectione. Sic ergo factus est spes nostra. Habemus enim duas uitas; sed unam in qua sumus, alteram quam speramus. In qua sumus, nota nobis est; quam speramus, ignota nobis est. Tolera in qua es, et habebis quam nondum habes. Quomodo toleras? Ut non uincaris a tentatore. Laboribus suis, tentationibus, passionibus, morte sua demonstrauit tibi uitam Christus in qua es; resurrectione sua demonstrauit tibi uitam in qua eris. Nos enim non noueramus nisi nasci hominem et mori; resurgere hominem et uiuere in eternum non noueramus: suscepit quod noueras, et demonstrauit quod non noueras. Ideo ergo factus est spes nostra in tribulationibus, in tentationibus. uide Apostolum dicentem: Non solum autem, sed et gloriamur, inquit, in tribulationibus: scientes quia tribulatio patientiam operatur, patientia probationem, probatio spem; spes autem non confundit: quoniam caritas Dei diffusa est in cordibus nostris per Spiritum sanctum qui datus est nobis . Ergo factus est ipse spes nostra, qui dedit nobis Spiritum sanctum: et ambulamus modo ad spem; non enim ambularemus, nisi speraremus. Quid ait ipse Apostolus? Quod enim uidet quis, quid sperat? Si autem quod non uidemus speramus, per patientiam exspectamus. Et item: Spe enim salui facti sumus .

5. Deduxisti me, quia factus es spes mea: turris fortitudinis a facie inimici. Angitur cor meum, inquit ista unitas a finibus terre, et laboro inter tentationes et scandala: inuident Pagani, quia uicti sunt; insidiantur heretici pallio uelati nominis christiani; intus in ipsa Ecclesia uim patitur frumentum a palea: inter hec omnia cum angitur cor meum, clamabo a finibus terre. Sed non me deserit ipse qui me exaltauit super petram, ut deducat me usque ad se: quia etsi laboro, diabolo per tot loca et tempora et occasiones insidiante aduersus me, hic est mihi turris fortitudinis; quo cum confugero, non solum uitabo tela inimici, sed etiam in illum que uoluero securus ipse iaculabor. Ipse enim Christus est turris; ipse nobis factus est turris a facie inimici, qui est et petra super  quam edificata est Ecclesia. Caues ne feriaris a diabolo? Fuge ad turrem: nunquam te ad illam turrem diabolica iacula secutura sunt; ibi stabis munitus et fixus. Quomodo autem fugies ad turrem? Ne forte quisque in tentatione positus corporaliter querat turrem istam; et cum eam non inuenerit, fatigetur, aut deficiat in tentatione. Ante te est turris: recordare Christum, et intra in turrem. Quomodo recordaris Christum, ut intres in turrem? Quidquid pateris, cogita quia prior passus est, et cogita quo fine passus est, ut moreretur et resurgeret. Talem et tu finem spera qualis in illo precessit, et intrasti in turrem non consentiendo inimico. Si enim consenseris inimico, tunc ad te peruenit oppugnantis iaculum. Tu potius in illum iaculare tela, quibus feriatur, quibus uincatur. Que sunt ista tela? uerba Dei, fides tua, spes ipsa tua, opera bona. Non dico: Sic esto in ista turre, ut uaces ibi, et sufficiat tibi quia non ad te hostis tela perueniunt. Age ibi aliquid; non cessent manus: opera bona tua gladii sunt interficientes inimicum.

6. [uers. 5.] Inquilinus ero in tabernaculo tuo usque in secula. uidetis quia ille, de quo diximus, est qui clamat. Quis nostrum est inquilinus usque in secula? Paucis diebus hic uiuimus, et transimus: inquilini enim hic sumus, habitatores in celo erimus. Ibi es inquilinus, unde auditurus es uocem Domini Dei tui: Migra. Nam de domo illa eterna in celis nemo te iubebit migrare. Hic ergo inquilinus. Unde etiam dicitur in alio psalmo: Inquilinus ego sum apud te, et peregrinus, sicut omnes patres mei . Hic ergo inquilini sumus; ibi Dominus nobis mansiones dabit eternas: Multe, inquit, mansiones sunt apud Patrem meum . Mansiones illas non tanquam inquilinis dabit, sed tanquam ciuibus in eternum mansuris. Hic tamen, fratres, quia non modico tempore futura erat Ecclesia in hac terra, sed hic erit Ecclesia usque in finem seculi: ideo hic dixit, Inquilinus ero in tabernaculo tuo usque in secula. Seuiat quantumlibet inimicus, oppugnet me, insidias mihi preparet, scandalis crebrescat, et faciat angi cor meum: inquilinus ero in tabernaculo tuo usque in secula. Non uincetur Ecclesia, non eradicabitur, nec cedet quibuslibet tentationibus, donec ueniat huius seculi finis, et nos ab ista temporali eterna illa habitatio suscipiat, ad quam nos deducet qui factus est spes nostra. Inquilinus ero in tabernaculo tuo usque in secula. Si diu eris inquilinus, quasi hoc illi diceremus, laboraturus ergo es in terra inter tantas tentationes: nam si paucorum dierum hic esset Ecclesia, cito finirentur tentatoris insidie. Bene; paucorum dierum uelles esse tentationes: sed quomodo colligeret natos omnes, nisi diu hic esset, nisi usque in finem protenderetur? Noli inuidere ceteris post futuris; noli, quia iam transisti, pontem misericordie [1 1Kb] uelle precidere: sit hic usque in secula. Et quid de  tentationibus, que necesse est ut abundent quanto magis ueniunt scandala? Etenim ipse ait: Quoniam abundabit iniquitas, refrigescet caritas multorum. Sed illa Ecclesia que clamat a finibus terre, in his est de quibus sequitur dicens: Qui autem perseuerauerit usque in finem, hic saluus erit . Sed unde perseuerabis? Que uires tue inter tanta scandala, inter tantas tentationes, inter tantas pugnas? quibus uiribus uincis hostem quem non uides? numquid tuis? Ergo quia usque in secula erit inquilinus iste hic, que illi spes est ut duret? Cooperiar in uelamento alarum tuarum. Ecce quare securi sumus inter tantas tentationes, donec ueniat finis seculi, et suscipiant nos secula eterna: quia cooperimur in uelamento alarum ipsius. Aestus est seculi, sed magna umbra est sub alis Dei: Cooperiar in uelamento alarum tuarum.

7. [uers. 6.] Quoniam tu, Deus [1 1Kb] , exaudisti orationem meam. Quam? A qua cepit: Exaudi, Deus, deprecationem meam, intende orationi mee: a finibus terre ad te clamaui. Hoc ad te clamaui a finibus terre. Ideo cooperiar in uelamento alarum tuarum, quia exaudisti deprecationem meam. Admonemur ergo, fratres, non cessare orando, quamdiu tempus est tentationum. Dedisti hereditatem timentibus nomen tuum. Perseueremus ergo in timore nominis Dei: eternus Pater non nos fallit. Laborant filii, ut suscipiant parentum suorum hereditatem, quibus mortuis successuri sunt? nos non laboramus accipere hereditatem ab illo Patre, cui non morienti succedamus, sed cum illo in ipsa hereditate in eternum uiuamus! Dedisti hereditatem timentibus nomen tuum.

8. [uers. 7.] Dies super dies regis adiicies annos eius. Hic est ergo rex cuius membra sumus. Rex Christus est, caput nostrum, rex noster. Dedisti illi dies super dies; non solum istos dies in isto tempore cum fine, sed dies super istos dies sine fine. Habitabo, inquit, in domo Domini, in longitudinem dierum . Quare, in longitudinem dierum, nisi quia modo breuitas est dierum? Omnis enim res que finem habet, breuis est: sed regis huius dies super dies, ut non diebus solum istis transeuntibus regnet Christus in Ecclesia sua, sed regnent cum illo sancti in diebus illis qui non habent finem. Ibi unus dies est, et multi dies sunt. Quia multi dies sunt, dixi iam, In longitudinem dierum: quia unus dies, sic intelligitur, Filius meus es tu, ego hodie genui te . Unum diem dixit hodie: sed iste dies non ponitur in medio inter hesternum et crastinum, nec initium eius finis est hesterni, nec finis eius initium crastini. Nam et anni Dei dicti sunt: Tu autem idem ipse es, et anni tui non deficient . Quomodo anni, sic dies, sic unus dies, Quidquid uis dicis de eternitate. Ideo quidquid uis dicis, quia quidquid dixeris, minus dicis. Sed ideo necesse est aliquid dicas, ut sit unde cogites quod non potest dici. Dies super dies regis adiicies annos eius, usque in diem generationis et generationis.  Generationis huius et generationis future: generationis huius que comparatur lune, propter quod luna nascitur, crescit, perficitur, senescit et occidit; sic sunt generationes iste mortales: et generationis qua regeneramur resurgendo, et permanebimus in eternum cum Deo, quando iam non sicut luna, sed quod ait Dominus, Tunc iusti fulgebunt sicut sol in regno Patris sui . Luna enim figurate in Scripturis pro mutabilitate huius mortalitatis ponitur. Ideo ad Iericho descendebat ille ab Ierusalem qui incurrit in latrones: quia Iericho ciuitas uerbum est hebreum, et interpretatur latnie Luna. Descendebat ergo tanquam ab immortalitate ad mortalitatem: et merito in itinere uulneratus a latronibus et semiuiuus relictus est  ille Adam, ex quo est totum genus humanum. Ergo dies super dies regis adiicies annos eius, usque in diem generationis, generationis mortalis accipio. Cuius generationis alterius mentionem fecisti? Cuius? audi:

9. [uers. 8.] Permanebit in eternum in conspectu Dei: Secundum quid, aut propter quid? Misericordiam et ueritatem eius quis requiret ei? Dicit et alio loco: Uniuerse uie Domini misericordia et ueritas, requirentibus testamentum eius et testimonia eius . Magnus sermo de ueritate et misericordia, sed breuitatem promisimus. Breuiter accipite quid sit ueritas et misericordia; quia non paruum est quod dictum est, Uniuerse uie Domini misericordia et ueritas. Misericordia dicitur, quia non merita nostra attendit Deus, sed bonitatem suam, ut peccata nobis omnia dimitteret, et uitam eternam promitteret: ueritas autem, quia non fallit reddere que promisit. Agnoscamus hic eam, et nos faciamus: ut quomodo nobis Deus exhibuit misericordiam suam et ueritatem suam; misericordiam dimittendo peccata nostra, ueritatem exhibendo promissa sua: sic et nos faciamus hic misericordiam et ueritatem; misericordiam circa infirmos, circa egentes, circa inimicos etiam nostros; ueritatem non peccando, nec adiiciendo peccatum super peccatum. Quoniam qui multum sibi pollicetur de misericordia Dei, subrepit in animum ipsius ut faciat iniustum Deum, et putet quia si permanserit peccator, et noluerit recedere ab iniquitatibus suis, ueniet ille, et ibi eum positurus est ubi ponit seruos suos qui ei obtemperant. Et iustum hoc erit, ut ibi te ponat perseuerantem in peccatis, ubi positurus est illos qui recesserunt a peccatis? Sic uis iniustus esse, ut et Deum facias iniustum? Quid uis ergo conuertere Deum ad uoluntatem tuam? Tu conuertere ad uoluntatem Dei. Quis est ergo qui hoc facit, nisi ex illis paucis, de quibus dicitur: Qui perseuerauerit usque in finem, hic saluus erit . Merito et hic misericordiam et ueritatem eius quis requiret ei? Quid est, ei? Sufficeret, quis requiret: quare, addidit, ei, nisi quia multi querunt misericordiam eius et ueritatem discere in libris eius; et cum didicerint, sibi uiuunt, non illi; sua querunt, non que Iesu Christi ; predicant misericordiam et ueritatem, et non faciunt misericordiam  et ueritatem? Sed predicando illam, norunt illam: non enim predicarent illam, nisi nossent illam. Sed qui Deum amat et Christum, in predicando misericordiam et ueritatem ipsius, ipse illam requiret ei, non sibi: id est, non ut ipse habeat ex hac predicatione commoda temporalia, sed ut prosit membris ipsius, id est fidelibus eius, cum ueritate ministrando quod nouit; ut qui uiuit non iam sibi uiuat, sed ei qui pro omnibus mortuus est . Misericordiam et ueritatem eius quis requiret ei?

10. [uers. 9.] Sic psallam nomini tuo, Deus, in seculum seculi, ut reddam uota mea de die in diem. Si psallis nomini Dei, ne psallas ad tempus. uis in seculum seculi psallere? uis in eternum psallere? Redde ei uota tua de die in diem. Quid est, redde ei uota tua de die in diem? De die isto in illum diem. Perseuera reddere uota in isto die, donec uenias ad illum diem: hoc est, Qui perseuerauerit usque in finem, hic saluus erit.



IN PSALMUM LXI ENARRATIO. SERMO AD PLEBEM.

1. [uers. 1.] Delectatio diuinorum eloquiorum, et dulcedo intelligendi uerbi Dei, adiuuante ipso qui dat suauitatem, ut terra nostra det fructum suum , et nos ad loquendum, et uos ad audiendum exhortatur. uideo uos sine fastidio audire, et gaudeo palato cordis uestri, a quo id quod salubre est non respuitur, sed cum auiditate percipitur, et utiliter continetur. Loquamur ergo uobis et hodie, quantum Dominus donat, de isto psalmo quem modo cantauimus. Titulus eius est, In finem, pro Idithun, Psalmus ipsi Dauid. Iam uobis insinuatum esse quid sit Idithun, recolo  . Ex interpretatione enim hebree lingue ut ad nos peruenit, latine dicitur Idithun Transiliens eos. Transilit ergo iste qui cantat quosdam, quos desuper despicit. uideamus quousque transilierit, et quos transilierit, et ubi quamuis quosdam transilierit positus sit: de quo spirituali quodam et securo loco intueatur ima; non ita respiciens ut cadat, sed ut moueat [1 1Kb] qui transiliuit pigros ut sequantur, et laudet locum quo transiliendo peruenit. Ita enim iste transiliens super aliquid est, ut sub aliquo sit: unde prius nobis insinuare uoluit sub quo tutus sit, ut illud quod transiliuit, non sit superbie sed prouectus.

2. [uers. 2-4.] In quodam ergo loco munito positus ait, Nonne Deo subiicietur anima mea? Audierat enim, Qui se exaltat, humiliabitur; et qui se humiliat, exaltabitur : et trepidus ne transiliendo superbiret, non elatus ex his que infra essent, sed humilis ex eo qui [2 1Kb] supra esset; tanquam minantibus ei ruinam inuidis qui eum transiliuisse doluerant, respondit, Nonne Deo subiicietur anima mea?  Quid est quod mihi ueluti transilienti queritis laqueos? Insultatione deiicere me uultis, aut seductione decipere. Numquid ita memini supra quod sum, ut oblitus sim sub quo sum? Nonne Deo subiecta erit anima mea? Quantumcumque accedam, quantumcumque ascendam, quantumcumque transiliam, sub Deo ero, non contra Deum. Securus ergo transcendo cetera, quando ille me sub se tenet, qui est super omnia. Nonne Deo subiecta erit anima mea? Ab ipso enim salutare meum. Etenim ipse est Deus meus et salutaris meus, susceptor meus, non mouebor amplius. Scio quis supra me sit, scio quis pretendat misericordiam suam scientibus se, scio sub cuius alarum tegmine sperem: non mouebor amplius. Agitis quidem uos, ait quibusdam, transiliens eos ipsos quibus dicit: agitis quidem uos ut mouear, sed non ueniat mihi pes superbie. Ex hoc enim fit quod et in ipso psalmo sequitur, Nec manus peccatorum dimoueat me : cui consonat, Non mouebor amplius. Ad illud enim quod ibi dictum est, Nec manus peccatorum dimoueat me, respondet hic, Non mouebor amplius: ad illud autem quod ibi dictum est, Non ueniat mihi pes superbie, respondet hic, Nonne Deo subiecta erit anima mea?

3. Ergo de superiore loco munitus et tutus, cui factus est Dominus refugium, cui est ipse Deus in locum munitum, respicit ad eos quos transiliuit, et despiciens eos loquitur, tanquam de turri excelsa; nam et hoc dictum est de eo, Turris fortitudinis a facie inimici : attendit ergo ad eos, et dicit, Quousque apponitis super hominem? Insultando, opprobria iaciendo, insidiando, persequendo, apponitis super hominem onera; apponitis super hominem quantum potest [1 1Kb] ferre homo: sed ut ferat homo, sub illo est qui fecit hominem. Quousque apponitis super hominem? Si ad hominem attenditis, Interficite omnes. Ecce apponite, seuite, interficite omnes. Tanquam parieti inclinato et macerie impulse: instate, impellite, quasi deiecturi. Et ubi est, Non mouebor amplius? Sed quare, Non mouebor amplius? Quia ipse est Deus salutaris meus, susceptor meus. Ergo homines potestis apponere onera [2 1Kb] super hominem: numquid super Deum qui tuetur hominem?

4. Interficite omnes. Quod tantum spatium corporis in uno homine, ubi possit interfici ab omnibus? Sed debemus intelligere personam nostram, personam Ecclesie nostre, personam corporis Christi. Unus enim homo cum capite et corpore suo iehsu Christus, saluator corporis et membra corporis, duo in carne una , et in uoce una, et in passione una; et cum transierit iniquitas, in requie una. Passiones itaque Christi non in solo Christo; imo passiones Christi nonnisi in Christo. Si enim Christum intelligas caput et corpus, passiones Christi nonnisi in Christo: si autem Christum intelligas solum caput, passiones Christi non in solo Christo. Si  enim passiones Christi in solo Christo, imo in solo capite; unde dicit quoddam membrum eius Paulus apostolus, Ut suppleam que desunt pressurarum Christi in carne mea ? Si ergo in membris Christi es, quicumque homo, quisquis hec audis, quisquis hec nunc non audis ; quidquid pateris ab eis qui non sunt in membris Christi, deerat passionibus Christi. Ideo additur, quia deerat; mensuram imples, non superfundis: tantum pateris, quantum ex passionibus tuis [1 2Kb] inferendum erat uniuerse passioni Christi, qui passus est in capite nostro, et patitur in membris suis, id est in nobis ipsis. Ad communem hanc quasi rempublicam nostram quisque pro modulo nostro exsoluimus quod debemus, et pro possessione uirium nostrarum quasi canonem passionum inferimus. Pariatoria plenaria passionum omnium non erit, nisi cum seculum finitum fuerit. Quousque apponitis super hominem? Quidquid passi sunt Prophete a sanguine Abel iusti usque ad sanguinem Zacarie , appositum est super hominem, quia precesserunt aduentum incarnationis Christi quedam membra Christi: sicut in nascente quodam, nondum quidem procedente capite, processit manus , sed tamen capiti connectebatur et manus. Nolite ergo putare, fratres, omnes iustos qui passi sunt persecutionem iniquorum, etiam illos qui uenerunt missi ante Domini aduentum prenuntiare Domini aduentum, non pertinuisse ad membra Christi. Absit ut non pertineat ad membra Christi, qui pertinet ad ciuitatem que regem habet Christum. Illa una est Ierusalem celestis, ciuitas sancta: hec una ciuitas unum habet regem. Rex huius ciuitatis Christus est: ipse enim ei dicit, Mater Sion, dicet homo. Dicit ei, Mater; sed homo. Mater enim Sion, dicet homo; et homo factus est in ea, et ipse fundauit eam Altissimus . Ille ergo rex eius, qui eam fundauit Altissimus; ipse in ea homo factus est humillimus. Ipse ergo ante aduentum incarnationis sue premisit quedam membra sua, post que prenuntiantia se uenturum uenit et ipse, connexus eis. Refer ad similitudinem [2 1Kb] nascentis illius; quia manus ante caput procedens, et cum capite est, et sub capite. De Christo enim dictum est, cum laudaretur excellentia populi primi, et dolerentur fracti  rami naturales : Quorum adoptio, inquit, et testamenta et Legis constitutio; quorum patres, et ex quibus Christus secundum carnem, qui est super omnia Deus benedictus in secula . Ex quibus Christus secundum carnem, tanquam ex Sion, quia homo factus est in ea: quia Christus super omnia Deus benedictus in secula, quia ipse fundauit eam Altissimus. Ex quibus Christus secundum carnem, filius Dauid: qui est super omnia Deus benedictus in secula, Dominus Dauid. Tota ergo illa ciuitas loquitur, a sanguine Abel iusti usque ad sanguinem Zacarie. Inde et deinceps a sanguine Ioannis, per sanguinem Apostolorum, per sanguinem martyrum, per sanguinem fidelium Christi, una ciuitas loquitur, unus homo dicit: Quousque apponitis super hominem? Interficite omnes. uideamus si deletis, uideamus si exstinguitis, uideamus si tollitis de terra nomen eius, uideamus si non populi inania meditamini , dicentes: Quando morietur, et peribit nomen eius . Tanquam parieti inclinato, et macerie impulse incumbite, impellite. Audite supra: Susceptor meus, non mouebor amplius; quia tanquam cumulus arene impulsus sum ut caderem, et Dominus suscepit me .

5. [uers. 5.] uerumtamen honorem meum cogitauerunt repellere: uicti dum interficiunt cedentes, sanguine interfectorum multiplicantes fideles, cedentes his et iam non ualentes occidere. uerumtamen honorem meum cogitauerunt repellere. Modo quia non potest occidi christianus, agitur ut exhonoretur christianus. Nunc enim honore Christianorum corda torquentur impiorum: iam Ioseph ille spiritualis post uenditionem a fratribus, post translationem de patria sua ad gentes tanquam in Aegyptum, post humiliationem carceris, post factionem [1 1Kb] false testis, postquam factum est quod de illo dictum est, Ferrum pertransiuit animam eius ; iam honorificatus est, iam non est subditus fratribus uendentibus, sed frumenta erogat esurientibus . uicti eius humilitate et castitate, incorruptione, tentationibus, passionibus, iam eum honoratum uident, et honorem ipsius cogitant repellere. In cogitationibus quippe eorum est illud, Peccator uidebit: neque enim non uidebit, quando non potest ciuitas abscondi supra montem constituta . Peccator ergo uidebit, et irascetur; dentibus suis frendet, et tabescet . Latet in corde, et tegitur fronte uenenum in seuientibus et indignantibus. Propterea et hic cogitationes eorum dicit, Honorem, inquit, meum cogitauerunt repellere. Non enim audent uerbis proferre quod cogitant. Optemus illis bona, etiamsi optant mala [2 1Kb] . Iudica illos, Deus; decidant a cogitationibus suis . Quid enim illis melius, quid utilius, quam ut inde cadant ubi male stant? ut possint ipsi correcti dicere, Statuisti pedes meos supra petram .

 6. uerumtamen cogitauerunt honorem meum repellere. Omnes contra unum, an unus contra omnes; an omnes contra omnes, an unus contra unum? Interim cum dicit, Apponitis super hominem; tanquam super unum: et cum dicit, Interficite omnes; quasi omnes contra unum: sed tamen et omnes contra omnes, quia et Christiani omnes, sed in uno. Quid autem illi diuersi errores inimici Christi, omnes tantum dicendi sunt? nonne et unus? Plane audeo et unum dicere: quia una ciuitas et una ciuitas, unus populus et unus populus, rex et rex. Quid est, una ciuitas et una ciuitas? Babylonia una; Ierusalem una. Quibuslibet aliis etiam mysticis nominibus appelletur, una tamen ciuitas et una ciuitas: illa rege diabolo; ista rege Christo. Intendo enim Euangelio quodam loco, et mouet me, puto quod et uos. Posteaquam inuitati sunt multi ad nuptias boni et mali, et implete sunt nuptie recumbentium; serui enim missi, ut preceptum erat, inuitauerunt et bonos et malos; et ingressus est rex inspicere recumbentes, et inuenit hominem non habentem uestem nuptialem, et ait illi quod nostis: Amice, unde huc uenisti, non habens uestem nuptialem? At ille obmutuit. Et iussit ei ligari manus et pedes, et proiici eum in tenebras exteriores. Leuatus est de conuiuio, et missus est in penas nescio quis homo in tam magna turba recumbentium. Sed tamen Dominus uolens ostendere unum illum hominem, unum corpus esse quod constat ex multis, ubi iussit eum proiici foras, et mittit in debitas penas, subiecit continuo: Multi enim sunt uocati, pauci uero electi . Quid est hoc? Conuocasti turbas, uenit ingens multitudo; annuntiasti, locutus es, multiplicati sunt super numerum , implete sunt nuptie recumbentium; proiectus est inde solus unus, et dicis, Multi enim sunt uocati, pauci uero electi. Cur non potius: Omnes uocati, multi electi, unus proiectus? Si diceret, Multi enim sunt uocati, et plures electi, pauci uero reprobi; in paucis forte uerisimilius intelligeremus unum illum. Nunc uero dicit quod unus inde proiectus est, et subdit: Multi enim sunt uocati, pauci uero electi. Qui sunt electi, nisi qui remanserunt? Proiecto uno, electi remanserunt. Quomodo, proiecto uno de multis, pauci electi, nisi quia in illo uno multi? Omnes qui terrena sapiunt, omnes qui felicitatem terrenam Deo preferunt, omnes qui sua querunt, non que Iesu Christi , ad unam illam ciuitatem pertinent, que dicitur Babylonia mystice, et habet regem diabolum. Omnes autem qui ea que sursum sunt sapiunt, qui celestia meditantur, qui cum sollicitudine in seculo uiuunt ne Deum offendant, qui cauent peccare, quos peccantes non pudet confiteri, humiles, mites, sancti, iusti, pii, boni; omnes ad unam ciuitatem pertinent, que regem habet Christum. Illa enim in terra quasi maior est tempore; non sublimitate, non honore. Ciuitas illa prior nata; ciuitas ista posterior nata. Illa enim incepit a Cain; hec ab Abel. Hec duo corpora sub duobus regibus agentia, ad singulas ciuitates pertinentia, aduersantur sibi usque in finem seculi, donec fiat ex commixtione  separatio, et alii ponantur ad dexteram, alii ad sinistram, dicaturque illis: uenite, benedicti Patris mei, percipite regnum quod uobis paratum est ab exordio mundi; illis autem: Ite in ignem eternum, qui paratus est diabolo et angelis eius . Christus enim hoc dicit: uenite, benedicti Patris mei, percipite regnum quod uobis paratum est ab initio mundi. Rex ciuitatis sue, uictor super omnia. Illis autem ad sinistram constitutis tanquam ciuitati iniquorum: Ite, inquit, in ignem eternum. Numquid separat ab eis regem? Non: addidit enim, qui paratus est diabolo et angelis eius.

7. Intendite, fratres, intendite, rogo uos. Delectat enim me pauca adhuc loqui uobis de ciuitate hac dulci. Gloriosissima enim de te dicta sunt, ciuitas Dei . Et si oblitus fuero tui, Ierusalem, obliuiscatur me dextera mea . Dulcis est enim una patria, et uere una patria, sola patria: preter illam quidquid nobis est, peregrinatio est. Dicam ergo quod agnoscatis, quod approbetis: commemorabo quod nostis; non docebo quod ignoratis. Non prius, inquit Apostolus, quod spirituale est, sed quod animale; postea quod spirituale . Ideo ciuitas illa maior etate, quia prior natus est Cain, et postea Abel : sed in his maior seruiet minori . Illa maior etate; ista maior dignitate. Quare illa maior etate? Quia non prius quod spirituale est, sed quod animale. Quare ista maior dignitate? Quia maior seruiet minori. Aedificauit autem ciuitatem Cain, sicut legimus : antequam esset ulla ciuitas, in primordio rerum humanarum, edificauit ciuitatem Cain. Procul dubio intelligas iam natos fuisse multos homines ex illis duobus, et ex his quos genuerant, ut posset esse aptus et congruus numerus cui nomen ciuitatis imponeretur. Aedificauit ergo ciuitatem Cain, ubi non erat ciuitas. Aedificata est et postea Ierusalem, regnum Dei, ciuitas sancta, ciuitas Dei; et posita in specie quadam umbre significantis futura. Intelligite itaque magnum mysterium, et tenete quod prelocutus sum, Non prius quod spirituale, sed quod animale, postea spirituale: ideo ergo Cain prior edificauit ciuitatem, et ibi edificauit ubi nulla erat ciuitas. Ut uero edificaretur Ierusalem, non ibi edificata est ubi non erat ciuitas, sed erat ciuitas primo que appellabatur Iebus, unde Iebusei. Ea capta, deuicta, subiecta, edificata est noua ciuitas tanquam destructa uetere; et appellata Ierusalem, uisio pacis, ciuitas Dei . Unusquisque ergo natus ex Adam, nondum pertinet ad Ierusalem: portat enim secum traducem iniquitatis, penamque peccati, deputatus morti; et pertinet quodammodo ad ueterem quamdam ciuitatem. Sed si futurus est in populo Dei, destruetur uetus, et edificabitur nouus. Ideo ergo Cain ciuitatem edificauit ubi non erat ciuitas. A mortalitate enim et a malitia quisque incipit, ut fiat bonus postea. Sicut enim per inobedientiam unius hominis, peccatores constituti sunt multi; ita per obedientiam unius hominis, iusti constituentur multi . Et omnes in Adam morimur  ; et unusquisque nostrum ab Adam natus est. Transeat ad Ierusalem; destruetur uetus, et edificabitur nouus. Tanquam deuictis Iebuseis, ut edificetur Ierusalem, dicitur: Exuite uos ueterem hominem, et induite nouum . Iamque edificatis in Ierusalem, et gratie luce fulgentibus, dicitur: Fuistis aliquando tenebre; nunc autem lux in Domino . Mala ergo ciuitas ab initio usque in finem currit; et bona ciuitas mutatione malorum conditur.

8. Et sunt iste due ciuitates permixte interim; in fine separande: aduersus se inuicem confligentes; una pro iniquitate, altera pro iustitia; una pro uanitate, altera pro ueritate. Et aliquando ipsa commixtio temporalis facit, ut quidam pertinentes ad ciuitatem Babyloniam, administrent res pertinentes ad Ierusalem; et rursum quidam pertinentes ad Ierusalem, administrent res pertinentes ad Babyloniam. Difficile aliquid promisisse uideor. Patientes estote, donec demonstretur exemplis. Omnia enim in uetere populo, sicut scribit Apostolus, in figura contingebant eis: scripta sunt autem ad correctionem nostram in quos finis seculorum obuenit . Respicite ergo populum illum primum, positum etiam ad significandum populum posteriorem; et uidete ibi que dico. Fuerunt reges magni  in Ierusalem; notum est; numerantur, nominantur. Omnes ergo iniqui ciues erant Babylonie, et administrabant res Ierusalem: omnes in finem inde separandi, nonnisi ad diabolum pertinent. Rursus inuenimus ciues de Ierusalem administrasse res quasdam pertinentes ad Babyloniam. Nam tres illos pueros uictus miraculo Nabuchodonosor regni sui administratores fecit, et constituit eos super satrapas suos; et administrabant res Babylonie ciues de Ierusalem . Respicite nunc impleri hoc et agi in Ecclesia, et his temporibus. Omnes de quibus dictum est, Que dicunt facite; que autem faciunt facere nolite, ciues sunt Babylonie, administrantes rempublicam ciuitatis Ierusalem. Si enim nichil administrarent ciuitatis Ierusalem, unde, Que dicunt facite? unde, super cathedram Moysi sedent? Rursus si ciues sunt ipsius Ierusalem qui regnabunt in eternum cum Christo, unde, Que faciunt facere nolite , nisi quia et audituri sunt, Recedite a me, omnes qui operamini iniquitatem ? Notum est ergo uobis, ciues male ciuitatis administrare quosdam actus bone ciuitatis. uideamus si et nunc ciues bone ciuitatis administrent quosdam actus male ciuitatis. Terrena omnis respublica, quandoque utique peritura; cuius regnum transiturum est [1 1Kb] , cum ueniet illud regnum de quo oramus, ueniat regnum tuum , et de quo predictum est, Et regni eius non erit finis : terrena ergo respublica habet ciues nostros administrantes res eius. Quam multi enim fideles, quam multi boni et magistratus sunt in ciuitatibus suis, et iudices sunt, et duces sunt, et comites sunt, et reges sunt? Omnes  iusti et boni, non habentes in corde nisi gloriosissima que de te dicta sunt, ciuitas Dei . Et quasi angariam faciunt in ciuitate transitura, et illic a doctoribus ciuitatis sancte iubentur seruare fidem prepositis suis, siue regi quasi precellenti, siue ducibus tanquam ab eo missis ad uindictam malorum, laudem uero bonorum; siue serui, ut dominis suis subditi sint , et Christiani Paganis; et seruet fidem melior deteriori, ad tempus seruiturus, in eternum dominaturus. Fiunt enim ista donec transeat iniquitas . Iubentur serui ferre dominos iniquos et difficiles: ciues Babylonie iubentur tolerari a ciuibus Ierusalem, et amplius obsequiorum exhibentibus, quam si ciues essent ex ipsa Babylonia; tanquam implentibus, Qui te angariauerit mille passus, uade cum illo alia duo . Hanc totam ciuitatem dispersam, diffusam, permixtam, alloquitur his uerbis et dicit: Quousque apponitis super hominem? Interficite omnes: et qui foris estis tanquam spine in sepibus, aut tanquam ligna infructuosa in siluis; quique intus estis tanquam zizania, uel tanquam palea; omnes quotquot estis, separati, permixti, tolerandi, separandi, interficite omnes: tanquam parieti inclinato et macerie depulse. uerumtamen honorem meum cogitauerunt repellere. Non dixerunt, sed tamen cogitauerunt. Cogitauerunt repellere honorem meum.

9. Cucurri in siti. Retribuebant enim mala pro bonis . Illi interficiebant, illi repellebant; ego eos sitiebam: illi honorem meum cogitauerunt repellere; ego eos in corpus meum sitiebam traiicere. Bibendo enim quid facimus, nisi humorem foris positum in membra mittimus, et in corpus nostrum ducimus? Hoc fecit Moyses in illo capite uituli. Caput uituli, magnum sacramentum. Caput enim uituli corpus erat impiorum, in similitudine uituli manducantis fenum , terrena querentium: quia omnis caro fenum . Erat ergo, ut dixi, corpus impiorum. Iratus Moyses in ignem misit, comminuit, in aqua sparsit, bibendum populo dedit ; et ira Prophete administratio facta est prophetie. Corpus enim illud in ignem mittitur tribulationum, et uerbo Dei comminuitur. Paulatim enim desistunt ab unitate corporis eius. Sicut enim uestimentum, ita per tempus absumitur. Et unusquisque qui fit christianus, separatur ab illo populo, et quasi a massa comminuitur. Conspirati oderunt; comminuti [1 1Kb] credunt. Et quid iam euidentius, quam quod in corpus illud ciuitatis Ierusalem, cuius imago erat populus Isrel, per Baptismum traiiciendi erant homines? Ideo in aqua sparsum est, ut in potum [2 1Kb] daretur. Hoc usque in finem sitit iste; currit, et sitit. Multos enim bibit; sed nunquam erit sine siti. Inde est enim, Sitio, mulier, da mihi bibere . Samaritana illa ad puteum sitientem Dominum sensit, et a sitiente satiata est: sensit prior illa sitientem, ut biberet  ille credentem. Et in cruce positus, Sitio, dixit ; quamuis illi non hoc dederint quod sitiebat. Ipsos enim ille sitiebat: at illi acetum dederunt; non uinum nouum quo implentur utres noui , sed uinum uetus, sed male uetus. Dicitur enim et acetum uetus [1 1Kb] , ueteres homines de quibus dictum est, Non enim est illis commutatio , ut euersis Iebuseis edificaretur Ierusalem .

10. Sic et corpus capitis huius usque in finem ab initio currit in siti. Et quasi ei diceretur, Quid in siti? quid tibi deest, o corpus Christi, o Ecclesia Christi? in tanto honore, in tanta sublimitate, in tanta celsitudine etiam et in hoc seculo constituta, quid tibi deest? Impletur de te quod predictum est, Adorabunt eum omnes reges terre; omnes gentes seruient illi . Quid ergo sitis? quid sitis? tantis populis non satiaris? Quos populos dicis? Ore suo benedicebant, et corde suo maledicebant. Multi uocati, pauci autem electi . Mulier fluxum sanguinis patiens, uestis eius fimbriam tetigit, et sanata est: et cum miraretur Dominus tangentem, quod de se senserat exisse uirtutem, scilicet ad sanandam mulierem, dixit, Quis me tetigit? Et admirati discipuli: Turbe te comprimunt, et dicis, Quis me tetigit? Et ille: Tetigit me aliquis . Tanquam diceret: Una tetigit; turbe premunt. Qui solemnitatibus Ierusalem implent Ecclesias, solemnitatibus Babylonie implent theatra: et tamen seruiunt, honorant, obsequuntur, non solum ipsi qui portant sacramenta Christi, et oderunt precepta Christi, uerum etiam illi qui nec sacramenta ipsa portant, Pagani licet sint, Iudei licet sint; honorant, laudant, predicant, sed ore suo benedicebant. Non attendo ad os; nouit ille qui me instruxit, corde suo maledicebant. Ibi maledicebant, ubi honorem meum cogitauerunt repellere.

11. [uers. 6.] Quid tu, o Idithun, corpus Christi, transiliens eos? Quid tu inter hec omnia? quid tu? deficies? non perseuerabis usque in finem? non audies, Qui perseuerauerit usque in finem, hic saluus erit, quamuis quoniam [2 1Kb] abundat iniquitas, refrigescet caritas multorum ? Et ubi est quod transilisti eos? ubi est quod conuersatio tua in celis est ? Illi autem inherent terrenis; tanquam terrigene sapiunt terram, et sunt terra, serpentis cibus. Quid tu inter hec? uerumtamen quamuis hec faciant, quamuis hec cogitent, quamuis impellant, quamuis quasi inclinato instent, quamuis iam erectum sentiant, et honorem meum repellere cogitent; quamuis ore suo benedicant et corde suo maledicant; quamuis insidientur ubi possunt, calumnientur ubi possunt: uerumtamen Deo subiicietur anima mea. Et quis tanta toleret, uel aperta bella, uel occultas insidias? quis tanta toleret inter apertos hostes, inter falsos fratres? quis tanta toleret? Numquid homo? et si homo, numquid a seipso homo? Non sic  transiliui ut extollar et cadam: Deo subiicietur anima mea: quoniam ab ipso est patientia mea. Que patientia inter tanta scandala, nisi quia si id quod non uidemus speramus, per patientiam exspectamus ? uenit dolor meus; ueniet et requies mea: uenit tribulatio mea; ueniet et purgatio mea. Numquidnam lucet aurum in fornace aurificis? In monili lucebit, in ornamento lucebit: patiatur tamen fornacem, ut purgatum a sordibus ueniat ad lucem. Fornax ista; ibi palea, ibi aurum, ibi ignis, ad hanc flat aurifex: in fornace ardet palea, et purgatur aurum; illa in cinerem uertitur, a sordibus illud exuitur. Fornax mundus, palea iniqui, aurum iusti, ignis tribulatio, aurifex Deus: quod uult ergo aurifex, facio; ubi me ponit artifex, tolero: iubeor ego tolerare, nouit ille purgare. Ardeat licet palea ad incendendum me, et quasi consumendum me: illa in cinerem uertitur, ego sordibus careo. Quare? Quia Deo subiicietur anima mea: quoniam ab ipso est patientia mea.

12. [uers. 7.] Quis est tibi iste, a quo est patientia tua? Quoniam ipse est Deus meus et salutaris meus, susceptor meus, non emigrabo. Quoniam ipse est Deus meus; ergo uocat me: et salutaris meus; ergo iustificat me: et susceptor meus; ergo glorificat me. Hic enim uocor et iustificor, ibi autem glorificor; et inde ubi glorificor, non emigrabo. Neque enim in peregrinatione mea remanebo: est hic unde emigrem; sed ueniam unde non emigrabo. Nam inquilinus ego sum apud te in terra, sicut omnes patres mei . Ergo ab inquilinatu migrabo; de domo celesti non emigrabo.

13. [uers. 8.] In Deo salutare meum, et gloria mea. Saluus ero in Deo; gloriosus ero in Deo: non enim tantum saluus, sed et gloriosus; saluus, quia iustus ex impio, ab illo iustificatus ; gloriosus autem, quia non solum iustificatus, sed etiam honorificatus. Etenim quos predestinauit, illos et uocauit. uocans eos quid fecit hic? Quos uocauit, ipsos et iustificauit; quos autem iustificauit, ipsos et glorificauit . Iustificatio ergo ad salutem pertinet, glorificatio ad honorem. Quia glorificatio ad honorem pertinet, disputare non opus est. Quia iustificatio pertinet ad salutem, queramus aliquod documentum. Ecce occurrit ex Euangelio: erant qui sibi uidebantur iusti, et reprehendebant Dominum, quod admittebat ad conuiuium peccatores, et cum publicanis et peccatoribus conuescebatur: talibus itaque superbientibus, fortibus terre ualde eleuatis, multum de sua sanitate gloriantibus, quam putabant, non quam tenebant, quid respondit Dominus? Non est opus sanis medicus, sed male habentibus. Quos dicit sanos? quos dicit male habentes? Sequitur, et dicit: Non ueni uocare iustos sed peccatores in penitentiam . Appellauit ergo sanos iustos; non quia Pharisei hoc erant, sed quia hoc se esse arbitrabantur; et ideo superbiebant, et medicum egrotantibus inuidebant, et plus egrotantes medicum occidebant. Appellauit tamen sanos iustos, egrotantes peccatores. Ut ergo iustificarer, ait iste transiliens, ab ipso mihi est; et ut  glorificer, ab ipso mihi est: In Deo salutare meum et gloria mea. Salutare meum, ut saluus sim; gloria mea, ut honoratus sim. Hoc tunc: modo quid? Deus auxilii mei, et spes mea in Deo: donec perueniam ad perfectam iustificationem et salutem. Spe enim salui facti sumus: spes autem que uidetur, non est spes . Donec ueniam ad illam glorificationem, ubi iusti fulgebunt in regno Patris sui tanquam sol . Interim nunc inter tentationes, inter iniquitates, inter scandala, inter apertas oppugnationes et subdolas locutiones, inter eos qui ore suo benedicunt, et corde suo maledicunt, inter eos qui honorem meum cogitant repellere, quid hic? Deus auxilii mei: dat enim auxilium certantibus. Contra quos certantibus? Non est nobis colluctatio aduersus carnem et sanguinem; sed aduersus principatus et potestates . Deus ergo auxilii mei, et spes mea in Deo. Spes, quamdiu nondum est quod promissum est, et creditur quod nondum uidetur; cum autem uenerit, erit saluatio et glorificatio: non tamen, dum illa differuntur, deserimur; Deus enim auxilii mei, et spes mea in Deo.

14. [uers. 9.] Sperate in eum, omne concilium plebis. Imitamini Idithun; transilite inimicos uestros: repugnantes uobis, resistentes itineri uestro, odio uos habentes transilite. Sperate in eum, omne concilium plebis; effundite coram illo corda uestra. Nolite cedere [1 1Kb] eis qui dicunt uobis: Ubi est Deus uester? Facte sunt, inquit, mihi lacryme mee panis die ac nocte, dum dicitur mihi quotidie: Ubi est Deus tuus? Sed quid ibi dicit? Hec meditatus sum, et effudi super me animam meam . Commemoratus sum quod audio, Ubi est Deus tuus? memoratus sum hec, et effudi super me animam meam. Querens Deum meum, effudi super me animam meam, ut illum attingerem; non in me remansi. Ergo, Sperate in eum, omne concilium plebis. Effundite coram illo corda uestra: deprecando, confitendo, sperando. Nolite corda uestra retinere intra corda uestra: Effundite coram illo corda uestra. Non perit quod effunditis. Ille enim susceptor meus. Si suscipit, quid times effundere? Iacta in Dominum curam tuam , et spera in eum. Effundite coram illo corda uestra: Deus adiutor noster. Quid timetis inter susurrones, detractores Deo odibiles ; ubi possunt palam oppugnantes, ubi non possunt occulte insidiantes; falso laudantes, uere inimicantes? inter eos quid timetis? Deus adiutor noster. An emulantur Deum? Numquid fortiores illo sunt? Deus adiutor noster; securi estote. Si Deus pro nobis, quis contra nos ? Effundite coram illo corda uestra, transilientes ad eum, leuantes animas uestras: Deus adiutor noster.

15. [uers. 10.] Et iam constituti in loco munito, in turri fortitudinis a facie inimici, miseramini eos quos timebatis: currere enim debetis in siti. Despicite ergo illos iam in illo loco constituti, et dicite: uerumtamen uani filii hominum, mendaces filii hominum.  Filii hominum, usquequo graues corde? Filii hominum uani, filii hominum mendaces; filii hominum, utquid diligitis uanitatem, et queritis mendacium ? Cum miseratione ista dicite, atque sapite. Si transiliuistis, si diligitis inimicos uestros, si destruere cupitis ut edificetis, si eum amatis qui iudicat in gentibus, et replet ruinas ; ita his ista dicite, non odio habentes, non malum pro malo reddentes . Mendaces filii hominum in stateris, ut decipiant ipsi de uanitate in unum. Certe multi sunt: ecce est ille unus, unus ille qui proiectus est de turba conuiuantium . Conspirant, omnes temporalia querunt, quique carnales carnalia, et in futurum sperant quicumque sperant: etsi de opinionum uarietate in diuersum, de uanitate tamen in unum sunt. Diuersi quidem errores et multiformes, et regnum aduersum se diuisum non stabit : sed similis omnibus uoluntas uana et mendax, pertinens ad unum regem, cum quo in ignem eternum precipitanda est : Ipsi de uanitate in unum.

16. [uers. 11.] Et illos uidete quia sitit; uidete quia currit in siti. Conuertit ergo se ad illos, sitiens eos: Nolite sperare super iniquitatem. Nam spes mea in Deo est. Nolite sperare super iniquitatem. uos qui non uultis accedere et transilire, nolite sperare super iniquitatem. Ego enim qui transiliui, spes mea in Deo: et numquid iniquitas est apud Deum ? Nolite sperare super iniquitatem. Hoc faciamus, illud faciamus, illud cogitemus, sic insidias componamus; de uanitate in unum. Tu sitis: qui contra te ista cogitant [1 1Kb] , ab eis quos bibis produntur. Nolite sperare super iniquitatem. uana est iniquitas, nichil est iniquitas; potens non est nisi iustitia. Occultari potest ad tempus ueritas; uinci non potest. Florere potest ad tempus iniquitas, permanere non potest. Nolite sperare super iniquitatem: et in rapinam ne concupiscatis. Non es diues, et rapere uis? Quid inuenis? quid perdis? O lucra damnosa! Inuenis pecuniam; perdis iustitiam. In rapinam ne concupiscatis. Pauper sum, non habeo. Ideo rapere uis? Quid rapias, uides: a quo rapiaris, non uides? Nescis circuire inimicum tanquam leonem rugientem, et querentem quid rapiat ? Preda illa quam uis rapere, in muscipula est: tenes, et teneris. In rapinam ergo ne concupiscas, o pauper! sed concupisce in Deum qui prestat nobis omnia abundanter ad fruenlum . Pascet te qui fecit te. Qui pascit latronem, non pascet innocentem? Pascet te qui solem suum oriri facit super bonos et malos, et pluit super iustos et iniustos . Si pascit lamnandos, non pascet liberandos? Ergo in rapinam noli concupiscere. Dictum est hoc pauperi, fortassis aliquid de necessitate rapturo. Diues procedat: Non habeo ego, inquit, necessitatem rapiendi: nichil mihi deest; abundant omnia. Et tu audi: Diuitie si fluant [2 1Kb] , ne apponatis cor. Ille non habet; iste habet: ille non  querat rapere quod non habet; iste non apponat cor in eo quod habet. Diuitie si fluant, id est, si exundent, tanquam de fonte currant. Ne apponatis cor: noli de te presumere, noli ibi te figere: certe uel hoc time, Diuitie si fluant. Non uides quia si ibi cor posueris, et tu flues? Diues es, et ecce iam non concupiscis adhuc habere, quia multa habes: audi, Precipe diuitibus huius mundi non superbe sapere. Et quid est, Ne apponatis cor? Neque sperare in incerto diuitiarum . Ergo, Diuitie si fluant, ne apponatis cor, ne in diuitiis confidatis, non presumatis, non speretis; ne dicatur: Ecce homo qui non posuit Deum adiutorem suum; sed sperauit in multitudine diuitiarum suarum, et preualuit in uanitate sua . Ergo, uani filii hominum, mendaces filii hominum, neque rapiatis, neque si fluant diuitie, cor apponatis; non iam uanitatem diligatis, et mendacium queratis. Beatus enim cuius est Dominus Deus spes eius, et non respexit in uanitates et insanias mendaces . Decipere uultis, fraudem uultis facere; quid affertis ut decipiatis? Stateras dolosas. Mendaces enim, inquit, filii hominum in stateris, ut decipiant proferendo stateras dolosas. Falso examine fallitis intuentes: nescitis alium esse qui appendit, alium qui de pondere iudicat? Non uidet cui tu appendis; sed uidet qui te et ipsum appendit. Ergo non fraudem, non rapinam concupiscatis; non in his que habetis spem ponatis: monui, predixi, ait iste Idithun.

17. [uers. 12, 13.] Quid sequitur? Semel locutus est Deus, duo hec audiui; quoniam potestas Dei est, et tibi, Domine, misericordia: quia tu reddes unicuique secundum opera sua. Dixit Idithun, sonuit de alto, quo transiliuit; audiuit ibi quiddam, et dixit nobis: sed aliquantum in hoc quod nobis dixit perturbor, fratres; et donec uobiscum participem, uel perturbationem, uel aliquam respirationem meam, intentos uos uolo. Etenim Psalmum ad terminum duximus adiuuante Domino: post hec que dicturi sumus, non restat aliquid quod de hoc ulterius exponamus. Itaque adnitimini mecum, utrum possimus intelligere hoc: et si non potuero, et intelligit aliquis uestrum quod ego non possum; gaudebo potius quam inuidebo. Omnino inuestigare difficile est quemadmodum positum sit prius, Semel locutus est Deus; deinde cum ille semel locutus est, ego duo audiui. Si enim diceret, Semel locutus est Deus, unum hoc audiui; uidebatur partem questionis huius amputauisse, ut tantummodo quereremus quid sit, Semel locutus est Deus. Nunc uero quesituri sumus, et quid sit, Semel locutus est Deus; et quid sit, duo hec audiui, cum semel ille locutus sit.

18. Semel locutus est Oeus. Quid dicis, Idithun? Si tu loqueris qui transiliuisti eos: Semel locutus est? Ego Scripturam aliam consulo, et dicit mihi: Multis partibus, et multis modis olim Deus locutus est patribus in Prophetis . Quid est, Semel locutus est Deus? Nonne ille est Deus, qui in primordio generis humani locutus est ad Adam?  Nonne idem ipse locutus est ad Cain, ad Ne, ad Abraham, ad Isaac, ad Iacob, ad Prophetas omnes, et ad Moysen? Unus erat Moyses; et quoties ad eum locutus est Deus? Ecce etiam uni non semel, sed sepius locutus est Deus. Deinde locutus est ad Filium hic positum: Tu es Filius meus dilectus . Locutus est Deus Apostolis, locutus est omnibus sanctis, etiamsi non uoce sonante per nubem, in corde tamen ubi ipse magister est. Unde ille dicit: Audiam quid loquatur in me Dominus Deus, quoniam loquetur pacem populo suo . Quid est ergo, Semel locutus est Deus? Multum transiliuerat iste, ut perueniret illuc, ubi semel locutus est Deus. Ecce breuiter dixi Charitati uestre. Hic inter homines, hominibus sepe, multis modis, multis partibus, per multiformem creaturam locutus est Deus: apud se semel Deus locutus est, quia unum uerbum genuit Deus. Iste ergo Idithun transiliens eos, transiliuerat acie mentis forti, et ualida, et prefidenti, transiliuerat terram, et quidquid in terra est; erem, nubes omnes ex quibus locutus est Deus multa, et sepe, et multis: transiliuerat etiam omnes Angelos acie fidei. Erat enim iste transiliens non contentus terrenis, sed uelut aquila uolans preteruectus omnem nebulam qua tegitur omnis terra. Dicit enim Sapientia: Et nebula texi omnem terram . Peruenit ad aliquid liquidum, uniuersam transiliens creaturam, et querens Deum, et effundens super se animam suam; peruenit ad principium, et uerbum Deum apud Deum; et inuenit unius Patris unum uerbum; et uidit quia semel locutus est Deus; uidit uerbum per quod facta sunt omnia , et in quo simul sunt omnia, non diuersa, non separata, non inequalia. Non enim Deus quod per uerbum faciebat, ipse non nouerat; si autem quod faciebat nouerat, in illo erat antequam fieret quod fiebat. Si enim non in illo erat quod fiebat antequam fiebat, ubi nouerat quod faciebat? Non enim potes Deum dicere ignorata fecisse. Sciuit itaque Deus quod fecit. Et ubi sciuit antequam faceret, si sciri nisi facta non possunt? Sed a factis sciri nisi ante facta non possunt; a te scilicet, ab homine in imo facto, et in imo posito: antequam autem fierent hec omnia, sciebantur ab illo a quo facta sunt, et quod sciuit fecit. Ergo in uerbo illo per quod fecit omnia, antequam fierent erant omnia; et cum facta sunt, ibi sunt omnia: sed aliter hic, aliter ibi; aliter in propria natura in qua facta sunt, aliter in arte per quam facta sunt. Quis hoc explicet? Conari possumus: ite cum Idithun, et uidete.

19. Iam ergo, ut potuimus, diximus quomodo semel locutus est Deus: uideamus quomodo duo hec audiuit, Duo hec audiui. Forte non est consequens, ut sola duo hec audierit: sed, duo hec, inquit, audiui; quedam duo que nobis opus est ut dicantur, audiuit. Audiuit forte alia multa; sed non opus est ea dici nobis. Ait enim et Dominus: Multa habeo uobis dicere; sed non potestis illa portare modo . Quid est ergo, Duo hec audiui? Hec duo que uobis dicturus sum, non a me uobis dico, sed que audiui  dico. Semel locutus est Deus: unum uerbum habet unigenitum Deum. In illo uerbo sunt omnia, quia per uerbum facta sunt omnia. Unum uerbum habet, ubi omnes thesauri sapientie et scientie absconditi . Unum uerbum habet; semel locutus est Deus. Duo hec, que uobis dicturus sum, ibi audiui; non ex me loquor, non ex me dico: ad hoc pertinet audiui. Amicus autem sponsi stat et audit eum , ut uerum loquatur. Audit enim eum, ne loquendo mendacium de suo loquatur : ne diceres, Quis es tu qui mihi hoc dicis? unde mihi hoc dicis? Audiui hec duo, et ille [1 1Kb] tibi loquor quia audiui hec duo, qui etiam cognoui quia semel locutus est Deus. Noli contemnere auditorem dicentem tibi quedam duo tibi necessaria, eum qui transiliendo uniuersam creaturam peruenit ad uerbum unigenitum Dei, ubi sciret quia semel locutus est Deus.

20. Dicat ergo iam quedam duo. Multum enim ad nos pertinent hec duo. Quoniam potestas Dei est, et tibi, Domine, misericordia. Ista sunt duo; potestas, et misericordia? Ista plane: intelligite potestatem Dei; intelligite misericordiam Dei. His duobus continentur prope omnes Scripture. Propter hec duo, Prophete; propter hec duo, Patriarche; propter hec, Lex; propter hec, ipse Dominus noster iehsu Christus; propter hec, Apostoli; propter hec, annuntiatio omnis, et celebratio uerbi Dei in Ecclesia: propter hec duo; propter potestatem Dei et misericordiam. Potestatem eius timete; misericordiam eius amate. Nec sic de misericordia eius presumatis, ut potestatem contemnatis: nec sic potestatem timeatis, ut de misericordia desperetis. Apud illum potestas; apud illum misericordia. Hunc humiliat; et hunc exaltat : hunc humiliat potestate; illum exaltat misericordia. Si enim Deus uolens ostendere iram, et demonstrare potentiam suam, attulit in multa patientia uasa ire, que perfecta sunt in perditionem. Audisti potestatem: quere misericordiam. Ut notas, inquit, faceret diuitias suas in uasa misericordie. Pertinet ergo ad eius potestatem damnare iniquos. Et quis illi dicat: Quid fecisti? Tu enim, o homo, quis es, qui respondeas Deo ? Time ergo et treme eius potestatem; sed spera eius misericordiam. Diabolus [2 1Kb] potestas quedam est; plerumque tamen uult nocere, et non potest, quia potestas ista sub potestate est. Nam si tantum posset nocere diabolus quantum uult, non aliquis iustorum remaneret, aut aliquis fidelium esset in terra. Ipse per uasa sua impellit, quasi parietem inclinatum; sed tantum impellit quantum accipit potestatem. Ut autem non cadat paries, Dominus suscipiet; quoniam qui dat potestatem tentatori, ipse tentato prebet misericordiam. Ad mensuram enim permittitur [3 1Kb] tentare diabolus: Et potabis nos, inquit, in lacrymis in mensura . Noli ergo timere permissum aliquid facere tentatorem;  habes enim misericordissimum Saluatorem. Tantum permittitur ille tentare quantum tibi prodest, ut exercearis, ut proberis; ut qui te nesciebas, a te ipso inueniaris. Nam ubi, uel unde, nisi de hac Dei potestate, et misericordia securi esse debemus, secundum illam apostolicam sententiam: Fidelis Deus, qui non permittit uos tentari super id quod potestis ?

21. Ergo, Potestas Dei est: Non est enim potestas nisi a Deo . Noli dicere, Et quid ei dat tantam potestatem? Et non det potestatem. Qui dat potestatem, habet equitatem [1 1Kb] ? Tu inique murmurare potes, ille equitatem perdere non potest. Numquid iniquitas apud Deum? Absit . Hoc fige in corde; hoc de cogitatione tua non excutiat inimicus. Facere potest aliquid Deus, ut tu nescias quare faciat: inique tamen facere non potest, apud quem non est iniquitas. Nam ecce reprehendis Deum quasi de iniquitate : non reprehenderes iniquitatem, nisi uidendo iustitiam. Reprehensor iniquitatis esse non potest qui non cernit iustitiam, cui comparatam reprehendat iniquitatem. Unde enim scis quia hoc iniustum est, nisi scias quid sit iustum? Quid si enim iustum est et hoc, quod dicis iniustum? Absit, inquis, iniustum est: et clamas quasi uidentibus [2 1Kb] oculis, uidens hoc iniustum esse utique ex aliqua regula iustitie, cui comparans hoc quod uides prauum, et cernens non conuenire rectitudini regule tue, reprehendis; tanquam artifex discernens iustum ab iniusto. Ergo quero a te: Iustum hoc esse unde uides? Ubi, inquam, uides hoc iustum, quo uiso, reprehendis iniustum? Unde illud nescio quid, quo aspergitur anima tua, ex multis partibus in caligine constituta, nescio quid hoc quod coruscat menti tue? unde hoc iustum? Itane non habet fontem suum? A te tibi est quod iustum est, et tu tibi potes dare iustitiam? Nemo sibi dat quod non habet. Ergo cum sis iniustus, esse non potes iustus, nisi conuertendo te ad quamdam iustitiam manentem; a qua si recedis, iniustus es; ad quam si accedis, iustus es. Te recedente non deficit; te accedente non crescit. Ubi est ergo ista iustitia? Queres in terra? Absit. Non enim aurum aut lapides pretiosos queris, iustitiam querens. Quere in mari, quere in nubibus, quere in stellis: quere in Angelis; inuenis in illis, sed et ipsi de fonte bibunt. Iustitia enim Angelorum in omnibus est, sed ab uno capitur. Respice ergo, transcende, uade illuc ubi semel locutus est Deus; et ibi inuenies fontem iustitie, ubi est fons uite: Quoniam apud te est fons uite . Si enim tu de rore exiguo iudicare uis quod iustum est, et quod iniustum est; numquid iniquitas apud Deum, unde ad te manat tanquam de fonte iustitia, in quantum iustum sapis, cum ex multis partibus inique desipias? Habet ergo fontem iustitie Deus. Noli ibi querere iniquitatem, ubi lux sine umbra est. Sed  plane latere te potest causa. Si latet te causa, respice ignorantiam tuam, uide qui sis; attende hec duo: Quoniam potestas Dei est, et tibi, Domine, misericordia. Fortiora te ne quesieris, et altiora te ne scrutatus fueris; sed que precepit tibi Dominus, illa cogita semper . Quia ad hec que tibi precepit Deus pertinent ista duo: Quoniam potestas Dei est, et tibi, Domine, misericordia. Noli timere inimicum: tantum facit quantum acceperit potestatem. Eum time qui habet summam potestatem; eum time qui quantum uult, tantum facit, et qui iniuste nichil facit, et quidquid fecerit, iustum est. Putabamus iniustum esse nescio quid: ex hoc quia fecit Deus, crede iustum esse.

22. Ergo, inquis, si quis hominem occidat innocentem, iuste facit, an inique? Inique sane. Quare hoc permittit Deus? uide prius ne illud debeas: Frange esurienti panem tuum, et egenum sine tecto induc in domum tuam; si uideris nudum, uesti eum . Hec enim iustitia tua est; hoc enim tibi precepit Dominus: Lauamini, mundi estote, auferte nequitias a cordibus uestris, atque a conspectu oculorum meorum; discite bonum facere, iudicate pupillo et uidue: et uenite, et disputemus, dicit Dominus . Disputare uis, antequam facias unde dignus sis disputare, quare hoc permisit Deus. Consilium Dei tibi dicere, o homo, non possum: illud tamen dico, quia et inique fecit homo qui occidit innocentem, et non fieret nisi permitteret Deus; et quamuis ille inique fecerit, non tamen hoc inique permisit Deus. Lateat causa in isto nescio quo, de quo moueris, cuius innocentia te permouet. Possem enim tibi cito respondere, Non occideretur nisi nocens esset: sed tu eum innocentem putas. Possem tibi hoc cito dicere. Non enim tu scrutareris cor eius, discuteres facta eius, examinares cogitationes eius, ut possis mihi dicere: Iniuste occisus est. Possem ergo facile respondere: sed opponitur mihi quidam iustus, sine controuersia iustus, sine dubitatione iustus, qui non habebat peccatum occisus a peccatoribus, traditus a peccatore; ipse Christus Dominus, de quo non possumus dicere quod habuit aliquam iniquitatem, quia ea que non rapuit exsoluebat , obiicitur mihi. Et quid dicam de Christo? Tecum ago, inquis. Et ego tecum. De illo proponis questionem; de illo soluo questionem. Ibi enim consilium Dei nouimus, quod nonnisi ipso reuelante nossemus: ut cum tu inueneris consilium Dei quo permisit innocentem Filium occidi ab iniustis, et tale consilium quale tibi placeat, et quale tibi, si iustus es, displicere non possit, credas quia et in aliis consilio id agat Deus, sed latet te. Eia, fratres, opus erat sanguine iusti ad delendum chirographum peccatorum; opus erat exemplo patientie, exemplo humilitatis; opus erat signo crucis ad diabolum et eius angelos debellandos ; opus nobis erat passione Domini nostri: nam passione Domini redemptus est orbis. Quanta bona egit passio Domini! Et tamen passio huius iusti non esset, nisi Dominum iniqui occidissent. Quid ergo, bonum hoc quod nobis  prestitum est de dominica passione, imputandum est iniquis interfectoribus Christi? Absit. Illi uoluerunt; Deus permisit. Illi nocentes essent, etiamsi tantummodo uoluissent; Deus autem non permisisset, nisi iustum esset. uoluerunt occidere: pone quia non potuerunt: iniqui essent, homicide essent; quis dubitaret? Dominus enim interrogat iustum et impium ; et, In cogitationibus impii interrogatio erit . Discutit Deus quid quisque uoluerit, non quid potuerit. Ergo si uoluissent, et non potuissent, et non occidissent, iniqui illi remanerent; tibi Christi passio non prestaretur. uoluit ergo facere impius ut damnaretur; permissus est ut tibi prestaretur: quod uoluit, imputatur iniquitati impii; quod permissus est, imputatur potestati Dei. Ille ergo inique uoluit; Deus iuste permisit. Itaque, fratres mei, et Iudas malignus traditor Christi, et persecutores Christi, maligni omnes, impii omnes, iniqui omnes, damnandi omnes: et tamen Pater proprio Filio suo non pepercit; sed pro nobis omnibus tradidit illum . Dispone, si potes; distingue, si potes: redde Deo uota tua, que distinxerunt labia tua : uide quid ibi [1 1Kb] fecerit iniquus, quid iustus. Ille uoluit; iste permisit: ille iniuste uoluit; iste iuste permisit. uoluntas iniusta damnetur; permissio iusta glorificetur. Quid enim mali accidit Christo, quia mortuus est Christus? Et illi mali sunt, qui male facere uoluerunt; et nichil mali passus est, cui fecerunt. Occisa est caro mortalis interficiens mortem morte, prebens patientie documentum, premittens resurrectionis exemplum. Quanta bona facta sunt iusti de malo iniusti! Hoc est magnum [2 1Kb] Dei, quia et bonum quod facis ipse tibi dedit, et de malo tuo ipse bene facit. Noli ergo mirari; permittit Deus, et iudicio permittit: permittit, et mensura, numero, pondere permittit. Apud illum non est iniquitas. Tu tantum ad eum pertine, in ipso spem pone; ipse sit adiutor tuus, salutare tuum; in illo sit locus munitus, turris fortitudinis; refugium tuum ipse sit, et non te sinet tentari supra quam potest ferre, sed faciet cum tentatione etiam exitum, ut possis sustinere : ut quod te sinit pati tentationem, potestas eius sit; quod non sinit ultra in te fieri quam potes ferre, misericordia eius sit: Quoniam potestas Dei est, et tibi, Domine, misericordia, quia tu reddes unicuique secundum opera eius.

Et post tractatum de Psalmo, cum mathematicus in populo
   monstraretur, de eo idem ipse intulit.

23. Illa Ecclesie sitis etiam istum, quem uidetis, bibere uult. Simul etiam ut noueritis quam multi in commixtione Christianorum ore suo benedicant, et in corde suo maledicant, iste ex christiano et fideli penitens redit, et territus potestate Domini conuertitur ad misericordiam Domini. Seductus enim ab inimico cum esset fidelis, diu mathematicus fuit; seductus seducens, deceptus decipiens, illexit, fefellit, multa mendacia locutus est contra Deum, qui dedit hominibus  potestatem faciendi quod bonum est, et non faciendi quod malum est. Iste dicebat quia adulterium non faciebat uoluntas propria, sed uenus; et homicidium non faciebat uoluntas propria, sed Mars; et iustum non faciebat Deus, sed Iouis: et alia multa [1 1Kb] sacrilega non parua. Quam multis eum putatis Christianis nummos abstulisse? Quam multi ab illo emerunt mendacium, quibus dicebamus: Filii hominum, usquequo graues corde? utquid diligitis uanitatem, et queritis mendacium ? Modo, sicut de illo credendum est, horruit mendacium, et multorum hominum illectorem [2 1Kb] se aliquando a diabolo sensit illectum; conuertitur ad Deum penitens. Putamus, fratres, de magno timore cordis accidisse. Quid enim dicturi sumus? Namque si ex pagano conuerteretur mathematicus, magnum quidem esset gaudium; sed tamen posset uideri quia si conuersus esset, clericatum quereret in Ecclesia. Penitens est; non querit nisi solam misericordiam. Commendandus est ergo et oculis et cordibus uestris. Eum quem uidetis cordibus amate, oculis custodite. uidete illum, scitote illum, et quacumque ille transierit, fratribus ceteris qui modo hic non sunt, ostendite illum: et ista diligentia misericordia est, ne ille seductor retrahat [3 1Kb] cor, et oppugnet. Custodite uos; non uos lateat conuersatio eius, uia eius; ut testimonio uestro nobis confirmetur uere illum ad Dominum esse conuersum. Non enim silebit fama de uita eius, quando sic uobis et uidendus et miserandus offertur. Nostis in Actibus Apostolorum esse scriptum quia multi perditi, id est talium artium homines, et doctrinarum nefariarum sectatores, omnes codices suos ad Apostolos attulerunt; et incensi sunt libri tam multi, ut pertineret ad scriptorem estimationem eorum facere, et summam pretii conscribere . Hoc utique propter gloriam Dei, ne tales etiam perditi desperarentur ab illo qui nouit [4 1Kb] querere quod perierat . Perierat ergo iste; nunc quesitus, inuentus, adductus est: portat secum codices incendendos, per quos fuerat incendendus, ut illis in ignem missis, ipse in refrigerium transeat. Sciatis eum tamen, fratres, olim pulsare ad Ecclesiam ante Pascha: ante Pascha enim cepit petere de Ecclesia Christi medicinam. Sed quia talis est ars in qua exercitatus erat, que suspecta [5 1Kb] esset de mendacio atque fallacia, dilatus est ne tentaret; et aliquando tamen admissus est, ne periculosius tentaretur. Orate pro illo per [6 1Kb] Christum. Prorsus hodiernam precem pro illo fundite Domino Deo nostro. Scimus enim et certi sumus quia oratio uestra delet omnes impietates eius. Dominus uobiscum.



IN PSALMUM LXII ENARRATIO. SERMO AD PLEBEM.

1. Propter eos qui forte rudes sunt adhuc ad nomen  Christi, quia undique colligit qui pro omnibus dedit sanguinem suum, dicendum est paucis quod et illi libenter audiant qui nouerunt, et discant qui non nouerunt. Psalmi isti quos cantamus, antequam Dominus noster iehsu Christus natus esset ex uirgine Maria, Spiritu Dei dictante dicti et conscripti sunt. Fuit enim Dauid rex in Iudeorum gente; que gens una colebat Deum unum, qui fecit celum et terram, mare et omnia que in ipsis sunt, siue que uidentur, siue que non uidentur. Cetere autem gentes, aut idola colebant que manibus suis fecerant, aut creaturam Dei, non ipsum Creatorem, id est, aut solem, aut lunam, aut stellas, aut mare, aut montes, aut arbores. Hec enim omnia Deus fecit; et laudari se uult in illis, non illa coli pro se. Ergo in ipsa gente Iudeorum Dauid rex fuit, de cuius semine natus est Dominus noster iehsu Christus  ex Maria uirgine; quia de illo ducebat genus uirgo Maria que peperit Christum : et dicti sunt isti Psalmi, et prophetabatur in eis Christus uenturus post multos annos: et dicebatur ab illis Prophetis, qui fuerunt antequam Dominus noster iehsu Christus de Maria uirgine nasceretur, quidquid futurum erat temporibus nostris; quod modo legimus, et uidemus: et multum gaudemus quia spes nostra predicta est a sanctis, qui illud non uidebant impletum, sed in spiritu futurum uidebant: et nos modo legimus et audimus a lectoribus; disputamus illa; et quomodo sunt in Scripturis, sic ea uidemus impleri per totum orbem terrarum. Quis inde non gaudeat? Quis non et ea que nondum uenerunt uentura speret, propter illa que iam tanta impleta sunt? Modo enim, fratres, uidetis quia totus mundus, tota terra, omnes gentes, omnes regiones currunt ad nomen Christi, et credunt in Christum. Certe uidetis hoc, quomodo ubique euertantur uanitates Paganorum; uidetis hoc, manifestum est uobis. Numquid et hoc de libro uobis legimus, et non ante oculos uestros fit? Hoc ergo totum quod uidetis ante oculos uestros fieri, scriptum est ante immensa uolumina annorum per istos quos modo legimus, quando iam ista impleri uidemus. Sed quoniam scripta sunt et illa que nondum uenerunt, id est, quia Dominus noster iehsu Christus uenturus est ut iudicet, qui primo uenit ut iudicaretur; uenit enim primo humilis, postea uenturus est excelsus; uenit ut ostenderet exemplum patientie, postea uenturus est ut pro meritis iudicet omnes, siue bonos, siue malos: quia ergo nondum uenit hoc quod speramus, uenturum Christum iudicem uiuorum et mortuorum, debemus illud credere. Modicum quod restat uenturum esse credamus, quando iam uidemus tanta que tunc futura erant, modo compleri. Stultus est enim qui non uult credere pauca que restant, cum uideat tam multa impleta esse, que tunc non erant quando predicebantur.

2. Psalmus ergo iste dicitur ex persona Domini nostri Iesu Christi, et capitis et membrorum. Ille enim unus qui natus est de Maria, et passus est, et sepultus est, et resurrexit, et ascendit in celum, et  modo ad dexteram Patris sedet et interpellat pro nobis, caput nostrum est. Si ille caput est, nos membra sumus: tota Ecclesia eius que ubique diffusa est, corpus ipsius est, cuius est ipse caput. Non solum autem fideles qui modo sunt sed et qui fuerunt ante nos, et qui post nos futuri, sunt usque in finem seculi, omnes ad corpus eius pertinent; cuius corporis ipse caput est, qui ascendit in celum . Quia ergo iam nouimus caput et corpus, ille est caput, nos corpus. Quando audimus uocem ipsius, et ex capite debemus audire, et ex corpore; quia quidquid passus est, in illo et nos passi sumus; quia et nos quod patimur, in nobis et ipse patitur. Quomodo si aliquid patiatur caput, numquid potest dicere manus quia non patitur? aut si aliquid patitur manus, numquid potest caput dicere quia non patitur? aut si aliquid patitur pes, numquid potest caput dicere quia non patitur? Quando aliquid patitur unum membrum nostrum, omnia membra currunt, ut subueniant membro quod patitur. Si ergo ille cum passus est, nos in illo passi sumus, et ille iam ascendit in celum, et sedet ad dexteram Patris; quidquid patitur Ecclesia ipsius in tribulationibus huius seculi, in tentationibus, in necessitatibus, in angustiis , ipse patitur. Probamus hoc, quia nos in illo passi sumus, dicente Apostolo: Si autem mortui estis cum Christo; quid adhuc uelut uiuentes de hoc mundo decernitis . Item dicit: Quia uetus homo noster simul crucifixus est cum illo, ut euacuaretur corpus peccati . Si ergo in illo mortui sumus, in illo etiam resurreximus. Dixit enim ipse Apostolus: Si autem resurrexistis cum Christo, que sursum sunt sapite, que sursum sunt querite, ubi Christus est in dextera Dei sedens . Si ergo in illo mortui sumus, et in illo resurreximus; et ipse in nobis moritur, et in nobis resurgit ; non immerito uox ipsius etiam nostra est, et uox nostra etiam ipsius est. Audiamus ergo Psalmum, et in eo Christum loquentem intelligamus.

3. [uers. 1.] Titulum habet iste psalmus, Ipsi Dauid, cum esset in deserto Idumee. Per Idumee nomen intelligitur seculum istud. Idumea enim gens erat quedam errantium hominum, ubi idola colebantur. Non in bono ponitur Idumea ista. Si non in bono ponitur, intelligendum est istam uitam, ubi patimur tantos labores et ubi tantis necessitatibus subditi sumus, Idumee nomine significari. Et hic est desertum ubi multum sititur, et audituri estis uocem modo sitientis in deserto. Si autem cognoscamus nos sitientes, cognoscemus nos et bibentes. Quia qui sitit in isto seculo, in futuro seculo satiabitur, dicente Domino: Beati qui esuriunt et sitiunt iustitiam, quia ipsi saturabuntur . Ergo in hoc seculo non debemus quasi amare saginam. Hic sitiendum est; alibi saginabimur. Modo autem ut non deficiamus in isto deserto, aspergit nobis rorem [2 1Kb] uerbi sui, et non nos dimittit prorsus arescere,  ut non sit de nobis repetitio [1 1Kb] , sed ut sic sitiamus, ut bibamus. Ut autem bibamus, aliqua gratia eius aspergimur; tamen sitimus. Et quid dicit anima nostra Deo?

4. [uers. 2.] Deus, Deus meus, ad te de luce uigilo. Quid est uigilare? Utique non dormire. Quid est dormire? Est somnus anime, est somnus corporis. Somnum corporis omnes debemus habere; quia si non habeatur somnus corporis, deficit homo, deficit ipsum corpus. Non enim potest diu sustinere corpus nostrum fragile animam uigilantem et intentam in actionibus: si diu fuerit intenta anima in actionibus, corpus fragile et terrenum non illam capit, non illam sustinet perpetuo agentem; et deficit, et succumbit. Ideo Deus donauit somnum corpori, quo reparantur membra corporis, ut possint uigilantem animam sustinere. Illud autem cauere debemus, ne ipsa anima nostra dormiat; malus enim est somnus anime. Bonus somnus corporis, quo reparatur ualetudo corporis. Somnus autem anime est obliuisci Deum suum. Quecumque anima oblita fuerit Deum suum, dormit. Ideo dicit Apostolus quibusdam oblitis Deum suum, et tanquam in somno agentibus deliramenta culture idolorum. Sic sunt enim qui colunt idola, quomodo qui uident in somnis uana: si autem euigilet anima ipsorum, intelligit a quo facta est, et non colit quod ipsa fecit. Dicit ergo quibusdam Apostolus: Surge qui dormis, et exsurge a mortuis; et illuminabit te Christus . Numquid corpore dormientem excitabat Apostolus? Sed excitabat animam dormientem, quando ad hoc eam excitabat ut illuminaretur a Christo. Ergo secundum ipsas uigilias dicit iste: Deus, Deus meus, ad te de luce uigilo. Non enim uigilares in te, nisi oriretur lux tua, que te de somno excitaret. Illuminat enim animas Christus, et facit eas uigilare: si autem lumen suum detrahat, obdormiunt. Ideo enim illi dicitur in alio psalmo: Illumina oculos meos, ne unquam obdormiam in morte . Aut si ab illo auerse obdormiunt, presens est illis lumen, et non possunt uidere, quia dormiunt. Quomodo et corpore qui dormit inter diem; iam ortus est sol, iam dies calet, et ille tanquam in nocte est, quia non uigilat ut uideat iam ortum diem: sic quibusdam iam presente Christo, iam predicata ueritate, inest adhuc somnus anime. Illis ergo uos, si uigiletis, dicetis quotidie: Surge qui dormis, et exsurge a mortuis; et illuminabit te Christus. uita enim uestra, et mores uestri uigilare debent in Christo, ut sentiant alii, Pagani dormientes, et ad sonitum uigiliarum uestrarum excitentur, et ipsi excutiant somnum, et incipiant in Christo uobiscum dicere: Deus, Deus meus, ad te de luce uigilo.

5. Sitiuit tibi anima mea. Ecce illud desertum Idumee. uidete quomodo hic sitit: sed uidete quid hic bonum est, Sitiuit tibi. Sunt enim qui sitiunt, sed non Deo. Omnis qui sibi uult aliquid prestari, in ardore est desiderii: ipsum desiderium sitis est anime. Et uidete quanta desideria sint in cordibus hominum: alius desiderat aurum, alius desiderat argentum, alius desiderat  possessiones, alius hereditates, alius amplam pecuniam, alius multa pecora, alius domum magnam, alius uxorem, alius honores, alius filios. uidetis desideria ista, quomodo sunt in cordibus hominum. Ardent omnes homines desiderio; et uix inuenitur qui dicat: Sitiuit tibi anima mea. Sitiunt enim homines seculo; et non se intelligunt in deserto esse Idumee, ubi debet sitire anima ipsorum Deo. Dicamus ergo nos, Sitiuit tibi anima mea; omnes dicamus, quia in concordia Christi omnes una anima sumus: ipsa anima sitiat in Idumea.

6. Sitiuit tibi, inquit, anima mea: quam multipliciter tibi et caro mea. Parum est quia sitiuit anima mea, sitiuit et caro mea. Porro si anima sitit Deo, quomodo et caro sitit Deo? Quando enim caro sitit, aquam sitit; quando anima sitit, fontem sapientie sitit. De ipso fonte inebriabuntur anime nostre, sicut dicit alius psalmus: Inebriabuntur ab ubertate domus tue, et torrente deliciarum tuarum potabis eos . Sitienda est ergo sapientia, sitienda est iustitia. Non ea satiabimur, non ea implebimur, nisi cum fuerit finita uita ista, et uenerimus ad illud quod promisit Deus. Promisit enim Deus equalitatem Angelorum : et modo Angeli non sitiunt quomodo nos, non esuriunt quomodo nos; sed habent saginam ueritatis, lucis, immortalis sapientie. Ideo beati sunt; et de tanta beatitudine, quia in illa sunt ciuitate Ierusalem celesti, unde nos modo peregrinamur, attendunt nos peregrinos, et miserantur nos, et iussu Domini auxiliantur nobis, ut ad illam patriam communem aliquando redeamus, et ibi cum illis fonte dominico ueritatis et eternitatis aliquando saturemur. Modo ergo sitiat anima nostra: unde et caro nostra sitit, et hoc multipliciter? Multipliciter tibi, inquit, et caro mea. Quia et carni nostre promittitur resurrectio. Quomodo anime nostre promittitur beatitudo, sic et carni nostre promittitur resurrectio. Resurrectio carnis talis nobis promittitur: audite, et discite, et tenete que sit spes Christianorum, quare sumus christiani. Non enim ad hoc sumus christiani, ut terrenam nobis felicitatem petamus, quam plerumque habent et latrones et scelerati. Ad aliam felicitatem nos sumus christiani, quam tunc accipiemus, cum uita ista huius seculi tota transierit. Ergo promittitur nobis et carnis resurrectio; et talis resurrectio carnis nobis promittitur, ut caro quidem ista quam modo portamus, resurgat in fine. Nec incredibile uobis uideatur. Si enim Deus fecit nos qui non eramus, magnum illi est reparare qui eramus? Ergo hoc uobis incredibile non uideatur, quia quasi putrescere mortuos uidetis, et ire in cineres et in puluerem. Aut si incendatur aliquis mortuus, aut si canes dilanient eum, putatis quia inde non erit resurrecturus? Omnia que discerpuntur et in fauillas quasdam putrescunt, integra Deo sunt. In illa enim elementa mundi eunt, unde primo uenerunt, quando facti sumus: non illa uidemus; sed tamen Deus unde scit producet illa, quia et antequam essemus, unde sciebat nos produxit. Talis ergo  resurrectio carnis nobis promittitur, ut quamuis ipsa sit caro quam modo portamus, que resurrectura est, tamen non habeat corruptionem quam modo habet. Modo enim ex corruptione fragilitatis, si non manducemus, deficimus et esurimus; si non bibamus, deficimus et sitimus; si diu uigilemus, deficimus et dormimus: si diu dormiamus, deficimus; ideo uigilamus: si diu manducemus et bibamus; quamuis propter refectionem manducemus et bibamus, ipsa diuturna refectio defectio est: si diu stemus, fatigamur: ideo sedemus: et si diu sedeamus, et ibi fatigamur, et ideo surgimus. Deinde uidete quia nullus est carnis nostre status: quoniam infantia auolat in pueritiam; et queris infantiam, et non est infantia, quia iam pro infantia pueritia est: iterum et ipsa migrat in adolescentiam; queris pueritiam, et non inuenis: adolescens fit iuuenis; queris adolescentem, et non est: iuuenis fit senex; queris iuuenem, et non inuenis: et senex moritur; queris senem, et non inuenis. Non stat ergo etas nostra: ubique fatigatio est, ubique lassitudo, ubique corruptio. Attendentes qualem nobis spem resurrectionis promittat Deus, in istis omnibus multiplicibus defectionibus nostris sitimus illam incorruptionem; et sic caro nostra multipliciter sitit Deo. In ista Idumea, in isto deserto, quam multipliciter laborat, tam multipliciter sitit; quam multipliciter fatigatur, tam multipliciter sitit illam infatigabilem incorruptionem.

7. [uers. 3.] Quanquam, fratres mei, boni christiani et fidelis etiam in hoc seculo caro Deo sitit: quia si opus est carni pane, si opus est aqua, si opus est uino, si opus est nummo, si opus est iumento carni huic, a Deo petere debet, non a demoniis, et idolis, et a nescio quibus potestatibus huius seculi. Sunt enim qui, quando famem patiuntur in isto seculo, dimittunt Deum, et rogant Mercurium, aut rogant Iouem ut det illis, aut quam dicunt Celestem [1 1Kb] , aut aliqua demonia similia: non Deo sitit caro ipsorum. Qui autem Deo sitiunt, undique debent sitire, et anima, et carne: quia et anime Deus dat panem suum, id est uerbum ueritatis; et carni Deus dat que necessaria sunt, quia Deus fecit et animam et carnem. Propter carnem tuam rogas demonia: numquid animam Deus fecit, et carnem tuam demonia fecerunt? Qui fecit animam, ipse fecit et carnem: qui fecit ambas res, ipse pascit ambas res. Utrumque nostrum Deo sitiat, et ex labore multiplici simpliciter satietur.

8. Ubi autem sitit anima nostra, et multipliciter caro nostra, non cuicumque, sed tibi, Domine, id est Deo nostro; ubi sitit? In terra deserta, et sine uia, et sine aqua. Seculum istud diximus; ipsa est Idumea, hoc est desertum Idumee, unde titulum Psalmus accepit. In terra deserta. Parum est, deserta, ubi nullus hominum habitat; insuper, et sine uia, et sine aqua. Utinam  uel uiam haberet ipsum desertum! utinam illuc homo incurrens, uel nosset qua inde exiret! Non uidet hominem ad solatium, non uidet uiam qua careat deserto. Ergo ibi diuertit. Utinam esset uel aqua, unde reficeretur, qui inde non potest exire! Malum desertum, horribile et timendum! et tamen Deus misertus est nostri, et fecit nobis uiam in deserto, ipsum Dominum nostrum Iesum Christum ; et fecit nobis consolationem in deserto, mittendo ad nos predicatores uerbi sui; et dedit nobis aquam in deserto, implens Spiritu sancto predicatores suos, ut fieret in eis fons aque salientis in uitam eternam . Et ecce habemus hic omnia; sed non sunt de deserto. Ergo proprietatem deserti prius commendauit Psalmus, ut et tu cum audisses in quo malo esses, si quas hic habere posses consolationes, uel sociorum, uel uie, uel aque, non tribueres deserto, sed illi qui te uisitare dignatus est in deserto.

9. Sic in sancto apparui tibi, ut uiderem potentiam tuam, et gloriam tuam. Primo sitiuit anima mea, et caro mea multipliciter tibi in deserto, et in terra sine uia, et sine aqua; et sic in sancto apparui tibi, ut uiderem potentiam tuam, et gloriam tuam. Nisi quis primo sitiat in isto deserto, id est malo in quo est [1 1Kb] , nunquam peruenit ad bonum quod est Deus. Apparui autem tibi, inquit, in sancto. Iam in sancto est magna consolatio. Apparui tibi, quid est? Ut uideres me: et ideo uidisti me ut uiderem te. Apparui tibi, ut uiderem. Non dixit. Apparui tibi, ut uideres; sed, Apparui tibi, ut uiderem potentiam tuam, et gloriam tuam. Unde et Apostolus: Nunc autem, inquit, cognoscentes Deum, imo cogniti a Deo . Prius enim apparuistis Deo, ut possit uobis apparere Deus. Ut uiderem potentiam tuam, et gloriam tuam. Reuera in isto deserto, id est in ista eremo, si tanquam ab eremo exigat homo quod sibi saluti est, nunquam uidebit potentiam Domini, et gloriam Domini; sed remanebit siti moriturus; nec uiam inueniet, nec consolationem [2 1Kb] , nec aquam per quam duret in eremo. Cum autem erexerit se ad Deum, ut dicat illi ex medullis omnibus, Sitiuit tibi anima mea: quam multipliciter tibi et caro mea; ne forte uel necessaria carnis ab aliis petat et non a Deo, aut non desideret illam resurrectionem carnis quam nobis promittit Deus: cum ergo se erexerit, habebit non paruas consolationes.

10. Ecce, fratres, quomodo caro nostra quamdiu mortalis est, quamdiu fragilis est, ante illam resurrectionem habet solatia ista quibus uiuimus, panem, aquam, fructus, uinum, oleum  quamuis nondum receperit caro ista sanitatem illam perfectam, ubi nullam patietur angustiam, nullam indigentiam: sic et anima nostra cum hic est in ista carne, inter tentationes et pericula seculi huius, adhuc est infirma; habet etiam ipsa solatia uerbi, solatia orationis, solatia disputationis: sic sunt ista  anime nostre, quomodo illa carnis nostre. Cum autem resurrexerit caro nostra, ut iam istis non indigeamus, habebit locum quemdam et statum incorruptionis sue: sic et anima nostra habebit cibum suum, ipsum uerbum Dei, per quod facta sunt omnia . Tamen gratias Deo, qui modo in hac eremo non nos deserit; siue dando nobis quod necessarium est carni, siue dando nobis quod anime necessarium est: et quando nos aliquibus necessitatibus erudit, uult ut amplius illum diligamus; ne forte per saginam corrumpamur, et obliuiscamur eum. Subtrahit nobis aliquando que necessaria sunt, et atterit nos; ut sciamus quia Pater et Dominus est, non solum blandiens, sed et flagellans. Preparat enim nos cuidam hereditati incorruptibili et magne. Si unam cuppam, aut unam cellam tuam, aut si quid habes in domo tua, cogitas dimittere filio tuo, et ne perdat illud, erudis eum, et flagellis eum ad disciplinam corrigis, ne perdat nichil tuum, quod et ipse hic dimissurus est, sicut et tu; non uis ut nos erudiat Pater noster in flagellis etiam necessitatum aut tribulationum, qui nobis talem hereditatem daturus est, que transire non possit? Hereditatem enim nobis dabit seipsum Deus, ut ipsum possideamus, et ab ipso possideamur in eternum.

11. Ergo in sancto appareamus Deo, ut appareat nobis; appareamus illi in sancto desiderio, ut appareat nobis in potentia et gloria Flii Dei. Multis enim non apparuit; sint in sancto, ut appareat et illis. Nam multi putant illum tantummodo hominem fuisse, quia predicatur natus ex homine, crucifixus et mortuus, ambulasse in terra, manducasse et bibisse, et cetera egisse, que sunt humana: et putant illum talem fuisse, quales sunt ceteri homines. Audistis autem modo cum Euangelium legeretur, quomodo commendauit maiestatem suam: Ego et Pater unum sumus . Ecce quanta maiestas, et quanta equalitas Patris descendit ad carnem propter infirmitatem nostram! Ecce quantum dilecti sumus, antequam Deum diligeremus! Si antequam Deum diligeremus, tantum ab illo dilecti sumus, ut equalem sibi Filium suum hominem faceret propter nos; quid nobis seruat iam diligentibus se? Ergo multi nescio quid minimum putant apparuisse in terra Filium Dei; quia non sunt in sancto, non eis apparet potentia ipsius, et gloria ipsius: id est, quia nondum sanctificatum habent cor, unde intelligant eminentiam uirtutis illius, et gratias agant Deo quia propter ipsos tantus quo uenit, ad quam natiuitatem, ad quam passionem; non possunt uidere gloriam ipsius et potentiam ipsius.

12. [uers. 4.] Quoniam melior est misericordia tua super uitas. Multe sunt uite humane; sed Deus unam uitam promittit; et non illam dat nobis quasi propter merita nostra, sed propter misericordiam suam. Quid enim boni egimus, ut illud mereremur? aut que bona facta nostra precesserunt, ut Deus nobis gratiam suam daret? Numquid inuenit iustitias quas coronaret, et non delicta que donaret? Utique delicta que donauit si punire uellet, non esset iniustum. Quid enim tam  iustum, quam ut puniatur peccator? Cum iustum sit ut puniatur peccator, pertinuit ad misericordiam ipsius non punire peccatorem, sed iustificare, et de peccatore facere iustum, et de impio facere pium. Ergo misericordia ipsius melior super uitas. Quas uitas? Quas sibi homines elegerunt. Alius elegit sibi uitam negotiandi, alius uitam rusticandi, alius uitam fenerandi, alius uitam militandi; alius illam, alius illam. Diuerse sunt uite, sed melior est misericordia tua super uitas nostras. Melius est quod das correctis, quam quod eligunt peruersi. Unam uitam donas, que preponatur omnibus nostris, quascumque in mundo eligere potuerimus. Quoniam melior est misericordia tua super uitas, labia mea laudabunt te. Non te laudarent labia mea, nisi me precederet misericordia tua. Dono tuo te laudo, per misericordiam tuam te laudo. Non enim ego possem laudare Deum, nisi mihi donaret laudare se posse. Quoniam melior est misericordia tua super uitas, labia mea laudabunt te.

13. [uers. 5.] Sic benedicam te in uita mea, et in nomine tuo leuabo manus meas. Sic benedicam te in uita mea: iam in uita mea quam mihi donasti; non in illa quam ego elegi secundum mundum cum ceteris, inter multas uitas, sed quam dedisti mihi per misericordiam tuam, ut te laudarem. Sic benedicam te in uita mea. Quid est, sic? Ut misericordie tue tribuam uitam meam in qua te laudo; non meritis meis. Et in nomine tuo leuabo manus meas. Leua ergo manus in oratione. Leuauit pro nobis Dominus noster manus in cruce, et extense sunt manus eius pro nobis. Ideo extense sunt manus eius in cruce, ut manus nostre extendantur in bona opera; quia crux ipsius misericordiam nobis prebuit. Ecce leuauit ille manus, et obtulit pro nobis sacrificium Deo seipsum, et per illud sacrificium deleta sunt omnia peccata nostra. Leuemus et nos manus nostras ad Deum in prece; et non confundentur manus nostre leuate ad Deum, si exerceantur in bonis operibus. Quid enim facit qui leuat manus? Unde preceptum est ut leuatis manibus oremus ad Deum? Apostolus enim dicit: Leuantes puras manus, sine ira et disceptatione . Ut cum leuas manus ad Deum, ueniant tibi in mentem opera tua. Quia enim manus iste leuantur ut impetres quod uis, ipsas manus cogitas in bonis operibus exercere, ne erubescant leuari ad Deum. In nomine tuo leuabo manus meas. Iste preces nostre sunt in hac Idumea, in hoc deserto, in terra sine aqua, et sine uia, ubi nobis Christus est uia ; sed non uia de hac terra. In nomine tuo leuabo manus meas.

14. [uers. 6.] Et quid dicam, cum leuabo manus meas in nomine tuo? quid petam? Eia, fratres, quando leuatis manus, querite quid petatis; ab Omnipotente enim petitis. Aliquid magnum petite; non qualia petunt qui nondum crediderunt. uidetis qualia dentur et impiis. Petiturus es a Deo tuo pecuniam? Numquid non donat eam et sceleratis qui in illum non credunt? Quid ergo magnum petiturus es quod donat et malis? Sed non tibi displiceat, quia que donat et malis tam friuola sunt, ut et malis donari digna sint:  ne tibi quasi magna uideantur que possunt donari et malis. Dei quidem sunt et omnia dona terrena; sed uidete quia que donat et malis non pro magno habenda sunt. Est aliud quod nobis seruat. Cogitemus autem que donat et malis, et hinc intelligamus quid seruet bonis. Que donat malis uidete: donat illis lucem istam; uidete quia uident illam boni et mali: pluuiam que descendit super terram; et hinc quanta bona nascuntur! Et malis inde prestatur, et bonis, dicente Euangelio: Qui solem suum oriri facit super bonos et malos; et pluit super iustos et iniustos . Dona ergo ista que nascuntur, uel de pluuia, uel de sole, a Domino quidem nostro petere debemus, cum sint necessaria; sed non ista sola, quia ista dantur et bonis et malis. Quid ergo debemus petere, quando leuamus manus? Quia quomodo potuit dixit illud Psalmus. Quid est quod dixi, quomodo potuit? Quomodo potuit os humanum auribus humanis. Quia per ora humana ista dicta sunt, et per quasdam similitudines dicta sunt, quomodo capere possent omnes infirmi, omnes paruuli. Quid dixit? quid petiuit? In nomine, inquit, tuo leuabo manus meas. Quid accepturus? Tanquam adipe et pinguedine repleatur anima mea. Putatis aliquam pinguedinem carnis desiderasse animam istam, fratres mei? Non enim hoc pro magno desiderauit, ut pingues arietes, ut pingues porci illi mactaremur; aut ueniret ad aliquam popinam, ubi inueniret obsonia pinguia, unde saturaretur. Si hoc crediderimus, digni sumus [1 1Kb] qui ista audiamus. Ergo aliquid spirituale debemus intelligere. Habet quamdam pinguedinem anima nostra. Est quedam saturitas pinguis sapientie. Sapientia enim ista anime que carent, marcescunt; et omnino ita exiles fiunt, ut in omnibus bonis operibus cito deficiant. Quare cito deficiunt in omnibus bonis operibus? Quia non habent pinguedinem saturitatis sue. Audi Apostolum dicentem de pingui anima, precipientem ut quisque bene operetur. Quid ait? Hilarem datorem diligit Deus . Pinguis anima unde esset pinguis, nisi a Domino saturaretur? Et tamen quantumlibet hic sit pinguis, quid erit in illo futuro seculo, quo nos pascet Deus? Interim in hac peregrinatione, quid erimus tunc nec dici potest. Et fortasse ipsam saturitatem optamus hic, quando leuamus manus nostras, ubi pinguedine sic saturabimur, ut omnino omnis indigentia nostra intereat, et nichil desideremus: quia totum presto nobis erit quidquid hic desideramus, quidquid hic pro magno amamus. Iam patres nostri mortui sunt; Deus autem uiuit: non hic potuimus semper habere patres; ibi autem semper habebimus uiuum unum Patrem, habentes patriam nostram: quecumque terrena est [2 1Kb] , semper ibi esse non possumus; et necesse est ut alii nascantur, et ad hoc nascantur filii ciuium illorum ut excludant inde parentes suos. Ad hoc enim nascitur puer, ut dicat maiori: Quid hic agis? Necesse est ut qui succedunt, et qui nascuntur, excludant eos qui se precesserunt. Ibi omnes pariter uiuemus; non ibi erit  successor quia nullus decessor. Qualis illa patria? Sed diuitias hic amas? Ipse Deus tibi erit diuitie tue. Sed amas fontem bonum? Quid preclarius illa sapientia? quid lucidius? Quidquid hic potest amari, pro omnibus tibi erit qui fecit omnia. Tanquam adipe et pinguedine repleatur anima mea; et labia exsultationis laudabunt nomen tuum. In hac eremo, in nomine tuo leuabo manus meas: impleatur anima mea tanquam adipe et pinguedine; et labia exsultationis laudabunt nomen tuum. Modo enim oratio, quamdiu sitis; cum sitis transierit, transit oratio, et succedit laudatio: Et labia exsultationis laudabunt nomen tuum.

15. [uers. 7, 8.] Si memoratus sum tui super stratum meum, in diluculis meditabar [1 1Kb] in te; quia factus es adiutor meus. Stratum suum quietem suam dicit. Quando aliquis quietus est, memor sit Dei; quando aliquis quietus est, non per quietem dissoluatur et obliuiscatur Deum; si memor est Dei quando quietus est, in actionibus suis in Deum meditatur. Diluculum enim dixit actiones, quia omnis homo diluculo incipit aliquid agere. Quid ergo dixit? Si memor fui tui in strato meo, et in diluculis meditabar in te. Si ergo non fui memor in strato meo, et in diluculo non meditabar in te. Qui quando otiosus est non cogitat Deum, in actionibus suis cogitare potest Deum? Qui autem memor eius est quando quietus est, in ipso meditatur cum agit, ne in actione deficiat. Ideo quid adiecit? Et in diluculis meditabar in te; quia factus es adiutor meus. Etenim nisi Deus adiuuet bona opera nostra, impleri a nobis non possunt. Et digna debemus operari; id est tanquam in luce, quando Christo demonstrante operamur. Quicumque operatur mala, in nocte operatur, non in diluculo, Apostolo dicente: Qui inebriantur, nocte inebriantur; et qui dormiunt, nocte dormiunt: nos qui diei sumus, sobrii simus. Hortatur nos ut secundum diem ambulemus honeste: Sicut in die, inquit, honeste ambulemus . Et iterum: uos, inquit, filii lucis estis, et filii diei; non sumus noctis neque tenebrarum . Qui sunt filii noctis, et filii tenebrarum? Qui omnia mala operantur. Usque adeo filii noctis sunt, ut timeant uideri que operantur: et que publice operantur mala, ideo publice operantur, quia multi illa operantur; que pauci operantur, in abscondito operantur. Qui autem talia publice operantur, sunt quidem in luce solis, sed in tenebris cordis. Nemo ergo in diluculo operatur, nisi qui in Christo operatur. Sed qui otiosus memor est Christi, in ipso meditatur in omnibus actionibus suis; et est illi adiutor in bono opere, ne per infirmitatem suam deficiat. Si memoratus sum tui super stratum meum, in diluculis meditabar in te; quia factus es adiutor meus.

16. Et in uelamento pennarum tuarum exsultabo. Hilaresco in bonis operibus, quia super me est uelamen pennarum tuarum. Si me non protegas quia pullus sum, miluus me rapiet. Dicit enim quodam loco ipse Dominus noster ad Ierusalem, quamdam ciuitatem illam, ubi crucifixus est: Ierusalem, inquit,  Ierusalem, quoties uolui filios tuos congregare, tanquam gallina pullos suos, et noluisti ! Paruuli sumus: ergo protegat nos Deus sub umbraculo alarum suarum. Quid cum maiores facti fuerimus? Bonum est nobis ut et tunc protegat nos, ut sub illo maiore semper nos pulli simus. Semper enim ille maior est, quantumcumque creuerimus. Nemo dicat, Protegat me, cum paruulus sum: quasi aliquando ad tantam magnitudinem possit peruenire, que sibi sufficiat. Sine protectione Dei nichil es. Semper ab illo protegi uelimus: tunc semper in illo magni esse poterimus, si semper sub illo paruuli simus. Et in uelamento pennarum tuarum exsultabo.

17. [uers. 9.] Agglutinata est anima mea post te. uidete desirantem, uidete sitientem, uidete quomodo heret Deo. Nascatur in uobis iste affectus. Si iam germinat, compluatur, et crescat: perueniat ad tale robur ut et uos dicatis ex toto corde, Agglutinata est anima mea post te. Ubi est ipsum gluten? Ipsum gluten caritas est. Charitatem habe, quo glutine agglutinetur anima tua post Deum. Non cum Deo, sed post Deum; ut ille precedat, tu sequaris. Qui enim uoluerit Deum antecedere, consilio suo uult uiuere, et non uult sequi precepta Dei. Propterea et Petrus repulsus est, quando uoluit consilium dare Christo passuro pro nobis. Adhuc enim infirmus erat Petrus, et quanta utilitas esset generis humani in sanguine Christi non nouerat: Dominus autem qui uenerat redimere nos, et dare pretium pro nobis sanguinem suum, cepit predicare passionem suam. Expauit Petrus quasi moriturum Dominum, quem uolebat hic semper uiuere quomodo illum uidebat, quia carnalibus oculis deditus, carnali affectu circa Dominum tenebatur; et ait illi: Absit a te, Domine; propitius esto tibi. Et Dominus: Redi post me, satanas; non enim sapis que Dei sunt, sed que sunt hominum . Quare, que sunt hominum? Quia antecedere me uis, redi post me, ut sequaris me: ut iam sequens Christum diceret, Agglutinata est anima mea post te. Merito annectit: Me suscepit dextera tua. Agglutinata est post te anima mea; me suscepit dextera tua. Dixit hoc Christus in nobis: id est, in homine quem gestabat pro nobis, quem offerebat pro nobis, dixit hoc. Dicit hoc et Ecclesia in Christo, dicit in capite suo; quia et ipsa passa est hic persecutiones magnas, et singillatim etiam modo patitur. Quis enim pertinens ad Christum, non uariis tentationibus agitatur, et quotidie agit cum illo diabolus et angeli eius, ut peruertatur qualibet cupiditate, qualibet suggestione, aut promissione lucri, uel terrore damni, uel promissione uite, uel terrore mortis, aut alicuius potentis inimicitiis, aut alicuius potentis amicitiis? Omnibus modis instat diabolus, quemadmodum deiiciat; et in persecutionibus uiuimus, et habemus perpetuos inimicos, diabolum et angelos eius: sed non timeamus. Sic sunt diabolus et angeli eius, quasi milui: sub illius galline alis sumus, et non nos potest contingere; gallina enim que nos protegit, fortis est. Infirma est propter nos; sed fortis est in se Dominus noster iehsu  Christus, ipsa sapientia Dei. Ergo dicit hoc et Ecclesia: Agglutinata est anima mea post te; me suscepit dextera tua.

18. [uers. 10.] Ipsi uero in uanum quesierunt animam meam. Quid mihi fecerunt qui quesierunt animam meam perdere? Utinam quererent animam meam, ut crederent mecum! Sed quesierunt animam meam ut perderent me. Quid facturi? Non enim rapturi erant gluten, quo adhesit anima mea post te. Quis enim nos separabit a caritate Christi? tribulatio, an angustia, an persecutio, an fames, an nuditas, an gladius ? Dextera tua suscepit me. Ergo propter illud gluten et propter potentissimam dexteram tuam, in uanum quesierunt animam meam. Quotquot persecuti sunt, uel persequi cupiunt Ecclesiam, potest de his hoc intelligi: maxime hoc tamen accipiamus de Iudeis, qui quesierunt animam Christi perdere, et in ipso capite nostro quod crucifixerunt, et in discipulis eius quos postea persecuti sunt. Quesierunt animam meam. Introibunt in inferiora terre. Terram perdere noluerunt, ut crucifigerent Christum: in inferiora terre ierunt. Que sunt inferiora terre? Terrene cupiditates. Melius est carne ambulare super terram, quam cupiditate ire sub terram. Omnis enim qui contra salutem suam cupit terrena, sub terra est: quia terram sibi preposuit, terram super se posuit, et se subter fecit. Illi ergo timentes terram perdere, quid dixerunt de Domino Iesu Christo, cum uiderent multas turbas ire post illum, quia mirabilia faciebat? Si illum dimiserimus uiuum, uenient Romani, et tollent nobis et locum, et gentem . Timuerunt perdere terram, et ierunt sub terram: accidit eis et quod timuerunt. Nam ideo uoluerunt Christum occidere, ne terram perderent; et ideo terram perdiderunt, quia Christum occiderunt. Occiso enim Christo, quia dixerat illis ipse Dominus, Auferetur a uobis regnum, et tradetur genti facienti iustitiam , secute sunt illos magne calamitates persecutionum. uicerunt illos imperatores Romani, et reges gentium: exclusi sunt de ipso loco ubi crucifixerunt Christum; et modo locus ille plenus est laudatoribus christianis, nullum Iudeum habet; caruit inimicis Christi, impletus est laudatoribus Christi. Ecce perdiderunt a Romanis locum, quia Christum occiderunt, qui propterea occiderunt ne locum a Romanis perderent. Ergo, introibunt in ima terre.

19. [uers. 11.] Tradentur in manus gladii. Reuera sic illis uisibiliter contigit; expugnati sunt irruentibus hostibus. Partes uulpium erunt. uulpes dicit reges seculi, qui tunc fuerunt quando debellata est Iudea. Audite, ut noueritis et intelligatis quia ipsos dicit uulpes. Herodem regem ipse Dominus uulpem appellauit: Ite, inquit, et dicite uulpi illi . uidete, et attendite, fratres mei: Christum regem habere noluerunt, et partes uulpium facti sunt [1 1Kb] . Quando enim Pilatus preses, in Iudea legatus, occidit Christum ex uocibus Iudeorum, dixit ipsis Iudeis:  Regem uestrum crucifigam? Quia dicebatur rex Iudeorum, et uerus rex ipse. Et illi repellentes Christum, dixerunt: Nos non habemus regem nisi Cesarem . Reiecerunt agnum; elegerunt uulpem; merito partes uulpium facti sunt.

20. [uers. 12.] Rex uero: ideo ita positum est quia illi uulpem elegerunt, regem uero noluerunt. Rex uero: id est uerus rex, cui titulus inscriptus est, quando passus est. Nam Pilatus hunc titulum super caput eius inscriptum posuit, Rex Iudeorum, hebrea lingua, greca, et latina: ut omnes qui transirent legerent gloriam regis, et ignominiam ipsorum Iudeorum, qui reiicientes uerum regem, elegerunt uulpem Cesarem. Rex uero letabitur in Deo. Illi facti sunt partes uulpium: Rex uero letabitur in Deo. Quem sibi uisi sunt quasi superasse cum crucifigerent, tunc crucifixus fudit pretium quo emit orbem terrarum. Rex uero letabitur in Deo: laudabitur omnis qui iurat in ipso. Quare, laudabitur omnis qui iurat in ipso? Quia sibi elegit Christum, non uulpem; quia quando illi Iudei insultauerunt, tunc dedit ille unde redimeremur. Ad ipsum ergo pertinemus qui nos redemit, qui pro nobis mundum uicit, non armato milite, sed irrisa cruce. Rex uero letabitur in Deo: laudabitur omnis qui iurat in ipso. Quis iurat in eo? Qui pollicetur ei uitam suam, qui uouet illi et reddit, qui fit christianus: hoc est quod ait, Laudabitur omnis qui iurat in ipso. Quoniam oppilatum est os loquentium iniqua. Quanta iniqua locuti sunt Iudei? Quanta mala dixerunt, non solum Iudei, sed et omnes qui propter idola Christianos persecuti sunt? Quando seuiebant in Christianos, putabant quod possent finire Christianos: cum putabant quod possent finire, Christiani creuerunt, et ipsi finiti sunt. Oppilatum est os loquentium iniqua. Nemo audet modo publice loqui contra Christum: iam omnes timent Christum: Quoniam oppilatum est os loquentium iniqua. Quando in infirmitate Agnus erat, etiam uulpes audebant contra Agnum. uicit Leo de tribu Iuda , et siluerunt uulpes: Quoniam oppilatum est eos loquentium iniqua.



IN PSALMUM LXIII ENARRATIO. SERMO AD PLEBEM.

1. Passionis sanctorum martyrum diem hodie festum habentes, in eorum recordatione gaudeamus, recolentes quid patiebantur, et intelligentes quid intuebantur. Nunquam enim tantas tribulationes carne tolerarent, nisi magnam quietem mente conciperent. Hunc itaque psalmum pro ipsa solemnitate curramus. Hesterno enim die multa audiuit Charitas uestra, nec hodie tamen huic festiuitati negare potuimus nostram seruitutem. Itaque quoniam maxime Domini passio commendatur in hoc psalmo, nec potuerunt esse fortes martyres, nisi intuerentur eum qui primus passus est; nec talia sustinerent in passione, qualia ille, nisi talia sperarent in resurrectione, qualia ipse  de se demonstrauit: nouit autem Sanctitas uestra caput nostrum esse Dominum nostrum Iesum Christum, omnesque illi coherentes membra esse illius capitis; eiusque uocem iam habetis notissimam, quoniam non ex solo capite, sed etiam ex corpore loquitur; uocesque eius non tantum ipsum Dominum Iesum Christum, qui iam ascendit in celum, uel significant uel predicant, sed etiam eius membra caput proprium secutura: agnoscamus hic non solum illius uocem, sed et nostram. Et nemo dicat quod hodie in tribulatione passionum non sumus. Semper [1 1Kb] enim audistis hoc, quia illis temporibus Ecclesia quasi tota simul impellebatur, nunc autem per singulos tentatur. Alligatus est quidem diabolus, ne faciat quantum potest, ne faciat quantum uult; tamen tantum tentare sinitur, quantum expedit proficientibus. Non nobis expedit esse sine tentationibus: nec rogemus Deum ut non tentemur, sed ut non inducamur in tentationem.

2. [uers. 2.] Dicamus ergo et nos: Exaudi, Deus, orationem meam, dum tribulor [2 1Kb] : a timore inimici erue animam meam. Seuierunt inimici in martyres; quid orabat ista uox corporis Christi? Hoc orabat, ut eruerentur ab inimicis, et non eos possent occidere inimici. Ergo exauditi non sunt, quia occisi sunt; et deseruit Deus contritos corde seruos suos, et sperantes in se despexit? Absit. Quis enim inuocauit Dominum, et derelictus est? quis sperauit in eum, et desertus est ab eo ? Exaudiebantur ergo, et occidebantur; et tamen ab inimicis eruebantur. Alii timentes consentiebant, et uiuebant; et tamen ipsi ab inimicis absorbebantur. Occisi eruebantur, uiuentes absorbebantur. Inde est et illa uox gratulationis: Forsitan uiuos absorbuissent nos . Multi absorpti, et uiui absorpti; multi mortui absorpti. Qui putauerunt inanem esse fidem christianam, mortui absorpti sunt: qui autem scientes ueritatem esse predicationem Euangelii, Christum esse Filium Dei scientes, et hoc credentes, et hoc intus tenentes, cesserunt tamen doloribus, et idolis sacrificauerunt, uiui absorpti sunt. Illi absorpti sunt, quia mortui; illi autem quia absorpti, mortui. Non enim absorpti uiuere potuerunt, quamuis uiui absorberentur. Ergo hoc orat uox martyrum, A timore inimici erue animam meam: non ut me non occidat inimicus, sed ut non timeam occidentem inimicum. Hoc orat in Psalmo impleri seruus, quod modo iubebat in Euangelio Dominus. Quid modo iubebat Dominus? Nolite timere eos qui corpus occidunt, animam autem non possunt occidere; sed eum potius timete qui habet potestatem, et animam, et corpus occidere in gehenna ignis . Et repetiuit: Ita dico uobis; eum timete . Qui sunt qui corpus occidunt? Inimici. Quid iubebat Dominus? Ne timerentur. Oretur ergo ut prestet quod iubet. A timore inimici erue animam meam. Erue me a timore inimici, et subde timori tuo. Non timeam eum qui corpus occidit; sed timeam eum qui habet potestatem  et corpus, et animam occidere in gehenna ignis. Non enim a timore uolo esse immunis; sed a timore inimici liber, sub timore Domini seruus.

3. [uers. 3.] Protexisti me a conuentu malignantium, a multitudine operantium iniquitatem. Iam ipsum caput nostrum intueamur. Multi martyres talia passi sunt: sed nichil sic elucet quomodo caput martyrum; ibi melius intuemur quod illi experti sunt. Protectus est a multitudine malignantium, protegente se Deo, protegente carnem suam ipso Filio et homine quem gerebat: quia Filius hominis est, et Filius Dei est; Filius Dei propter formam Dei. Filius hominis propter formam serui : habens in potestate ponere animam suam, et recipere eam . Quid ei potuerunt facere inimici? Occiderunt corpus; animam non occiderunt. Intendite. Parum ergo erat Domino hortari martyres uerbo, nisi firmaret exemplo. Nostis qui conuentus erat malignantium Iudeorum, et que multitudo erat operantium iniquitatem. Quam iniquitatem? Qua uoluerunt occidere Dominum Iesum Christum. Tanta opera bona, inquit, ostendi uobis: propter quod horum me uultis occidere ? Pertulit omnes infirmos eorum, curauit omnes languidos eorum, predicauit regnum celorum, non tacuit uitia eorum, ut ipsa potius eis displicerent, non medicus a quo sanabantur: his omnibus curationibus eius ingrati, tanquam multa febri phrenetici, insanientes in medicum qui uenerat curare eos, excogitauerunt consilium perdendi eum; tanquam ibi uolentes probare utrum uere homo sit qui mori possit, an aliquid super homines sit, et mori se non permittat. uerbum ipsorum agnoscimus in Sapientia Salomonis: Morte turpissima, inquiunt, condemnemus eum. Interrogemus eum; erit enim respectus in sermonibus illius: si enim uere Filius Dei est, liberet eum . uideamus ergo quid factum sit.

4. [uers. 4, 5.] Quia exacuerunt tanquam gladium linguas suas. Filii hominum, dentes eorum arma et sagitte, et lingua eorum gladius acutus , quod dicit et alius psalmus: sic et hic, Exacuerunt tanquam gladium linguas suas. Non dicant Iudei: Non occidimus Christum. Etenim propterea eum dederunt iudici Pilato, ut quasi ipsi a morte eius uiderentur immunes. Nam cum dixisset eis Pilatus, uos eum occidite, responderunt: Nobis non licet occidere quemquam . Iniquitatem facinoris sui in iudicem hominem refundere uolebant: sed numquid Deum iudicem fallebant? Quod fecit Pilatus, in eo ipso quod fecit, aliquantum particeps fuit; sed in comparatione illorum multo ipse innocentior. Institit enim quantum potuit, ut illum ex eorum manibus liberaret. Nam propterea flagellatum produxit ad eos. Non persequendo Dominum flagellauit, sed eorum furori satisfacere uolens, ut uel sic iam mitescerent, et desinerent uelle occidere, cum flagellatum uiderent : fecit et hoc. At ubi perseuerauerunt, nostis illum lauisse manus, et dixisse quod ipse non fecisset, mundum se esse a morte illius : fecit tamen. Sed si reus quia fecit uel inuitus;  illi innocentes qui cegerunt ut faceret? Nullo modo. Sed ille dixit in eum sententiam, et iussit eum crucifigi, et quasi ipse occidit; et uos, o Iudei, occidistis. Unde occidistis? Gladio lingue: acuistis enim linguas uestras. Et quando percussistis, nisi quando clamastis, Crucifige, crucifige ?

5. Propterea enim non est pretermittendum, quia uenit in mentem, ne forte aliquem perturbet lectio diuinorum Librorum: quidam euangelista dicit hora sexta crucifixum Dominum , et quidam hora tertia : nisi intelligamus, perturbamur. Et iam incipiente sexta hora dicitur Pilatus sedisse pro tribunali; et reuera quando leuatus est Dominus in ligno, hora sexta erat. Sed alius euangelista intuens animum Iudeorum, quia uolebant se immunes uideri a morte Domini, narrando eos ostendit reos, dicens Dominum hora tertia crucifixum. Considerantes autem omnem circumstantiam lectionis, quanta agi potuerint, cum apud Pilatum Dominus accusaretur, ut crucifigeretur; inuenimus horam tertiam esse potuisse, quando illi clamauerunt, Crucifige, crucifige. Ergo uerius illi tunc occiderunt, quando clamauerunt. Apparitores potestatis hora sexta crucifixerunt; preuaricatores Legis hora tertia clamauerunt: quod illi manibus hora sexta, hoc illi lingua hora tertia. Rei magis isti qui clamando seuiebant, quam illi qui obtemperando administrabant. Ipsum est totum acumen Iudeorum; hoc est quod pro magno quesierunt: Occidamus, et non occidamus; sic occidamus, ut non ipsi occidisse iudicemur. Exacuerunt tanquam gladium linguas suas.

6. Intenderunt arcum, rem amaram. Arcum dicit insidias. Qui enim gladio cominus pugnat, aperte pugnat: qui sagittam mittit, fallit ut feriat. Prius enim sagitta percutit, quam uenire ad uulnus preuideatur. Sed quem laterent insidie cordis humani? numquid et Dominum nostrum Iesum Christum, qui non opus habebat ut ei testimonium quisquam perhiberet de homine? Ipse enim sciebat quid esset in homine, sicut euangelista testatur . Tamen audiamus eos, et intueamur eos quasi nesciente Domino facere quod moliuntur. Intenderunt arcum, rem amaram, ut sagittarent in abscondito immaculatum. Quod dixit, Intenderunt arcum; hoc est, in abscondito; quasi fallentes insidiis. Nostis enim quibus dolis id egerint; quemadmodum discipulum ei coherentem pecunia corruperint, ut sibi traderetur ; quomodo falsos testes procurauerint; quibus insidiis et dolis egerint, ut sagittarent in abscondito immaculatum. Magna iniquitas! Ecce de abscondito uenit sagitta que immaculatum ferit, qui nec tantum habebat macule, quantum potest pungi a sagitta. Agnus quippe immaculatus, totus immaculatus, semper immaculatus; non cui macule ablate sint, sed qui maculas nullas contraxerit. Nam fecit multos immaculatos donando peccata; ipse immaculatus non habendo peccata. Ut sagittent in abscondito immaculatum.

7. [uers. 6.] Repente sagittabunt eum, et non timebunt.  O cor durum, occidere uelle hominem qui mortuos suscitabat! Repente, id est insidiose, quasi inopinate, quasi non preuise. Similis enim nescienti erat inter ipsos Dominus ignorantes quid nesciret, et quid sciret; imo ignorantes eum nichil nescire, et omnia scire, et ad hoc uenisse ut illi facerent quod se potestate facere arbitrabantur. Repente sagittabunt eum, et non timebunt.

8. Obfirmauerunt sibi sermonem malignum. Obfirmauerunt: facta sunt tanta miracula; non sunt moti, perstiterunt in consilio sermonis maligni. Traditus est ille iudici: trepidat iudex, et non trepidant qui iudici tradiderunt; contremiscit potestas, et non contremiscit immanitas; uult ille lauare manus, et illi inquinant linguas. Sed quare hoc? Firmauerunt sibi sermonem malignum. Quanta egit Pilatus? quanta ut refrenarentur? que dixit? quid egit? Sed firmauerunt sibi sermonem malignum: Crucifige, crucifige! Repetitio, confirmatio est sermonis maligni. uideamus quomodo firmauerunt sibi sermonem malignum. Regem uestrum crucifigam? Dixerunt: Non habemus regem nisi solum Cesarem . Obfirmauerunt sermonem malignum. Offerebat ille regem Filium Dei; illi ad hominem recurrebant: digni qui illum haberent, et illum non haberent. Adhuc audi quomodo firmauerunt sermonem malignum. Non inuenio aliquid in isto homine, ait iudex, quo dignus sit morte . Et illi qui firmauerunt sermonem malignum, dixerunt: Sanguis eius super nos, et super filios nostros ! Firmauerunt sibi sermonem malignum. Firmauerunt sermonem malignum, non Domino, sed sibi. Quomodo enim non sibi, cum dicunt: Super nos, et super filios nostros? Quod ergo firmauerunt, sibi firmauerunt: quia ipsa uox est alibi, Foderunt ante faciem meam foueam, et inciderunt in eam. Dominum mors non occidit, sed ipse mortem: illos autem iniquitas occidit, quia noluerunt occidere iniquitatem.

9. Prorsus, fratres, certum est; aut occidis iniquitatem, aut occideris ab iniquitate. Noli autem querere occidere iniquitatem tanquam aliquid extra te. Ad teipsum respice, uide quid tecum pugnet in te; et caue ne expugnet te iniquitas tua, inimica tua, si interfecta non erit: ex te enim est, et anima tua aduersus te rebellat, non aliud aliquid. Ex quadam parte coheres Deo; ex quadam parte delectaris seculo: illud quo delectaris seculo, pugnat aduersus mentem que coheret Deo. Cohereat, cohereat, non deficiat, non se dimittat, magnum adiutorium habet. uincit quod in illa sibi rebellat, si perseuerat in pugnando. Est peccatum in corpore tuo, sed non regnet. Non ergo regnet, inquit, peccatum in uestro mortali corpore, ad obaudiendum desideriis eius . Si uero non obaudieris; etsi est quod suadeat, quod delectet ad malum; non obtemperando facis ut non regnet quod est, et ita fiet postea ut non sit quod erat. Quando? Cum absorbebitur mors in uictoriam, cum corruptibile hoc induerit incorruptionem : ibi non erit quod tibi repugnet, non erit  quod te aliud delectet nisi Deus. Ergo et isti Iudei inuiderunt Domino; delectabat eos principatus. Quidam uidebant sibi ab eo auferri principatum, et ex delectatione sua rebellauerunt aduersus Dominum: qui si rebellassent aduersus delectationem suam malam, ipsam inuidentiam uincerent, nec uincerentur ab ea, et esset illis Dominus saluator, qui uenerat ut sanaret. Nunc autem fauerunt febri, repugnauerunt medico: quidquid suggerebat febris, faciebant; quidquid iubebat contra medicus, negligebant. Ergo illi magis occisi sunt, non Dominus: nam in Domino mors occisa est, in illis iniquitas uixit; uiuente autem in se iniquitate, illi mortui sunt.

10. Narrauerunt ut absconderent muscipulas; dixerunt: Quis uidebit eas? Latere putabant eum quem occidebant, latere Deum. Ecce puta, homo erat Christus, sicut ceteri homines; nesciebat quid de illo cogitaretur: numquid et Deus nescit? O cor humanum, quare tibi dixisti, Quis uidet me, cum ille uideat qui te fecit? Dixerunt: Quis uidebit eas? uidebat Deus, uidebat et Christus; quia et Christus Deus. Sed quare uidebatur eis non uidere? Audi sequentia.

11. [uers. 7.] Perscrutati sunt iniquitatem; defecerunt scrutantes scrutationes: id est acerba et acuta consilia. Non tradatur per nos, sed per discipulum suum: non occidatur a nobis, sed a iudice: totum nos faciamus, et nichil fecisse uideamur. Et ubi est clamor lingue: Crucifige, crucifige? Sic ceci estis, ut et surdi sitis. Simulata innocentia non est innocentia: simulata equitas non est equitas, sed duplex iniquitas; quia et iniquitas est, et simulatio. Ibi ergo isti defecerunt scrutantes scrutationes. Quanto acutius sibi excogitare uidebantur, tanto magis deficiebant; quia a lumine ueritatis et equitatis in profunda consiliorum malignorum demergebantur. Habet iustitia quamdam lucem suam; perfundit, et illustrat animam inherentem sibi: anima uero auertens se a luce iustitie, quanto magis querit quod inueniat contra iustitiam, tanto plus a luce repellitur, et in tenebrosa demergitur. Merito ergo et isti perscrutantes quod contra iustum moliebantur, a iustitia recedebant; et quanto a iustitia recedebant, tanto plus deficiebant, scrutantes scrutationes. Magnum consilium innocentie: quando ipsum Iudam penituit quod tradidisset Christum, et proiecit illis pecuniam quam dederant, illi noluerunt eam mittere in gazophylacium, et dixerunt: Pecunia sanguinis est; non illam mittamus in gazophylacium . Quid est gazophylacium? Arca Dei, ubi colligebantur ea que ad indigentiam seruorum Dei mittebantur. O homo, cor tuum sit potius arca Dei, ubi habitent diuitie Dei, ubi sit nummus Dei, mens tua habens imaginem Imperatoris tui! Cum ergo hec ita sint, qualis illa innocentie simulatio fuit, pecuniam sanguinis non mittere in arcam, et ipsum sanguinem mittere in conscientiam?

12. Sed quid eis contigit? Defecerunt scrutantes scrutationes. Unde? Quia dicit, Quis uidebit eos? id est, quia eos nemo uidebat. Hoc dicebant, hoc apud  se opinabantur quod nemo eos uideret. uide quid contingat anime male; recedit a luce ueritatis, et quia ipsa non uidet Deum, putat se non uideri a Deo. Sic et isti recedendo ierunt in tenebras, ut ipsi non uiderent Deum; et dixerunt: Quis nos uidet? uidebat et ille quem crucifigebant; illi deficiendo, nec illum Filium, nec Patrem uidebant. Si ergo et ille uidebat, quare se patiebatur teneri ab eis, occidi ab eis? Quare si uidebat, uoluit consilia eorum preualere in se? Quare! Quia homo erat propter hominem, et Deus latens in homine, qui uenerat nescientibus exemplum fortitudinis dare; ideo ipse sciens omnia sustinebat.

13. [uers. 8.] Quid enim sequitur? Accedet homo, et [1 1Kb] cor altum; et exaltabitur Deus. Illi dixerunt: Quis nos uidebit? Defecerunt scrutantes scrutationes, consilia mala. Accessit homo ad ipsa consilia, passus est se teneri ut homo. Non enim teneretur, nisi homo; aut uideretur, nisi homo; aut cederetur, nisi homo; aut crucifigeretur aut moreretur nisi homo. Accessit ergo homo ad illas omnes passiones, que in illo nichil ualerent, nisi esset homo. Sed si ille non esset homo, non liberaretur homo. Accessit homo, et cor altum, id est cor secretum: obiiciens aspectibus humanis hominem, seruans intus Deum; celans formam Dei, in qua equalis est Patri, et offerens formam serui, qua minor est Patre. Ipse enim dixit utrumque: sed aliud est ex forma Dei, aliud ex forma serui. Dixit ex forma Dei: Ego et Pater unum sumus . Dixit ex forma serui, Quoniam Pater maior me est . Unde ex forma Dei, Ego et Pater unum sumus? Quia cum in forma Dei esset constitutus, non rapinam arbitratus est esse equalis Deo. Unde ex forma serui, Quoniam Pater maior me est? Quia semetipsum exinaniuit, formam serui accipiens . Accessit ergo homo, et cor altum; et exaltatus est Deus. Occiditur homo, et exaltatur Deus. Quod enim occisus est, ex infirmitate humana fuit: quod resurrexit et ascendit, ex potestate diuina . Accedet homo, et cor altum, cor secretum, cor abditum; non ostendens quid nosset, non ostendens quid esset. Illi putantes hoc totum esse quod uidebatur, occidunt hominem in corde alto, et exaltatur Deus in corde diuino: potentia enim maiestatis sue exaltatus est. Et quo iuit exaltatus? Unde non recessit humiliatus.

14. Accedet homo, et cor altum; et exaltabitur Deus. Propterea iam attendite, fratres mei, cor altum hominis. Cuius hominis? Mater Sion, dicet homo; et homo factus est in ea, et ipse fundauit eam Altissimus . In ipsa ciuitate factus est homo, quam idem ipse fundauit Altissimus, qui in ea factus est homo. Ergo accessit homo, et cor altum. Intuere hominem in corde alto: uide quantum potes, si potes, et Deum in corde alto. Accessit homo: et quia Deus erat, et quia passurus erat uolens, et quia exemplum prebiturus infirmis, et quia nichil ei facturi  erant qui seuiebant, tanquam passuro Deo, sed in homine, sed in carne; quid sequitur? Sagitte infantium facte sunt plage eorum  . Ubi est illa seuitia? ubi est ille fremitus leonis, populi rugientis et dicentis, Crucifige, crucifige? ubi sunt insidie arcum tendentium? Nonne sagitte infantium facte sunt plage eorum? Nostis quemadmodum sibi faciunt de cannitiis sagittas infantes. Quid feriunt, aut unde feriunt? que manus, aut quod telum? que arma, aut que membra? Sagitte infantium facte sunt plage eorum.

15. [uers. 9.] Et infirmate sunt super eos lingue eorum. Acuant nunc linguas suas tanquam gladium, firment sibi sermonem malignum. Merito sibi eum firmauerunt; quia infirmate sunt super eos lingue eorum. Numquid poterat esse hoc firmum aduersus Deum? Mentita est, inquit, iniquitas sibi : Infirmate sunt super eos lingue eorum. Ecce resurrexit Dominus qui occisus erat. Transibant ante crucem, uel stabant, et intuebantur illum, sicut tanto ante psalmus predixerat: Foderunt manus meas et pedes meos; dinumerauerunt omnia ossa mea. Ipsi uero considerauerunt et aspexerunt me . Tunc caput agitabant dicentes: Si Filius Dei est, descendat de cruce. Tentauerunt quodammodo utrum Filius Dei esset, et quasi inuenerunt quod non esset, quia insultantibus illis, de cruce non descendebat: si descenderet de cruce, Filius Dei esset . Quid tibi uidetur qui de cruce non descendit, et de sepulcro surrexit? Quid ergo profecerunt? Quod etsi Dominus non resurrexisset, quid profecissent, nisi quod profecerunt et persecutores martyrum? Nam et martyres nondum surrexerunt, et tamen illi non profecerunt: nondum resurgentium iam natalitia celebramus. Ubi est furor seuientium? Sagitte infantium facte sunt plage eorum, et infirmate sunt super eos lingue eorum. Quo perduxerunt illas scrutationes suas, quas perscrutantes defecerunt, ut etiam mortuo Domino et sepulto, custodes ponerent ad sepulcrum? Dixerunt enim Pilato, Seductor ille; hoc appellabatur nomine Dominus iehsu Christus, ad solatium seruorum suorum quando dicuntur seductores: ergo illi Pilato, Seductor ille, inquiunt, dixit adhuc uiuens: Post tres dies resurgam. Iube itaque custodiri sepulcrum usque in diem tertium; ne forte ueniant discipuli eius, et furentur eum, et dicant plebi, Surrexit a mortuis; et erit nouissimus error peior priore. Ait illis Pilatus: Habetis custodiam; ite, custodite sicut scitis. Illi autem abeuntes munierunt sepulcrum, signantes lapidem cum custodibus . Posuerunt custodes milites ad sepulcrum. Concussa terra Dominus resurrexit: miracula facta sunt talia circa sepulcrum, ut et ipsi milites qui custodes aduenerant, testes fierent, si uellent uera nuntiare; sed auaritia illa que captiuauit discipulum comitem Christi, captiuauit et militem custodem sepulcri. Damus, inquiunt, uobis pecuniam; et dicite quia uobis dormientibus uenerunt discipuli eius, et abstulerunt eum . uere defecerunt scrutantes scrutationes. Quid est, quod dixisti, o infelix astutia? Tantumne deseris lucem consilii pietatis, et in profunda uersutie [1 1Kb] demergeris, ut hoc dicas: Dicite quia uobis dormientibus uenerunt discipuli eius, et abstulerunt eum? Dormientes testes adhibes: uere tu ipse obdormisti, qui scrutando talia defecisti. Si dormiebant, quid uidere potuerunt? si nichil uiderunt, quomodo testes sunt? Sed defecerunt scrutantes scrutationes: defecerunt a luce Dei, defecerunt in ipso effectu consiliorum suorum: quando quod uoluerunt, nichil perficere potuerunt, utique defecerunt: Quare hoc? Quia accessit homo, et cor altum; et exaltatus est Deus. Propterea postea cum innotuisset Christi resurrectio, et ueniens Spiritus sanctus impleret fiducia timentes quosdam discipulos, ut auderent iam mortem non timentes predicare quod uiderant, exaltato Deo in maiestate sua, qui propter nostram infirmitatem humilis iudicatus est; et ubi ceperunt tube celestes personare iudicem uenturum, quem primo uiderant iudicatum, Conturbati sunt omnes qui uidebant eos. Exaltato Deo, ut dixi, predicato Christo, uisi sunt Iudei a quibusdam Iudeis, uisi sunt deficientes in scrutationibus suis. uidebant enim illi in nomine crucifixi, et occisi manibus suis, fieri tanta miracula: recesserunt corde ab eis qui permanserunt in impietate; displicuit eis illorum duritia; quesierunt consilium salutis sue, et dixerunt Apostolis: Quid faciemus? Conturbati ergo sunt omnes qui uidebant eos : id est, qui intelligebant quod lingue eorum infirmate sunt super eos, qui intelligebant quia in omnibus suis malis perscrutationibus consiliorum ubique defecerunt. Conturbati sunt isti.

16. [uers. 10.] Et timuit omnis homo. Qui non timuerunt, nec homines fuerunt. Timuit omnis homo: id est omnis utens ratione ad intelligenda que facta erant. Unde illi qui non timuerunt, pecora potius nominandi sunt, bestie potius immanes et truces. Leo rapiens et rugiens, ille adhuc populus. At uero omnis homo timuit: id est, qui credere uoluerunt, qui iudicium uenturum contremuerunt. Et timuit omnis homo: et annuntiauerunt opera Dei. Ille qui dicebat, A timore inimici erue animam meam, timuit omnis homo. A timore inimici cruebatur sed timori Dei subdebatur. Non timebat eos, qui corpus occidunt, sed eum qui potestatem habet, et corpus et animam mittere in gehennam . Predicauerunt Dominum: nam primo Petrus timuit, et inimicum timuit; nondum erat anima eius eruta ab inimico. Interrogatus ab ancilla quod inter discipulos eius esset, negauit Dominum ter . Resurrexit Dominus, firmauit columnam: iam Petrus predicat sine timore, et cum timore; sine timore eorum qui corpus occidunt, cum timore eius qui habet potestatem et corpus et animam occidendi in gehenna ignis. Timuit omnis homo: et annuntiauerunt opera Dei. Namque annuntiantes istos Apostolos opera  Dei, exhibuerunt sibi principes sacerdotum, et comminati sunt dicentes ne in nomine Iesu predicarent. Et illi dixerunt: Dicite nobis cui magis obtemperare oporteat, Deo, an hominibus ? Quid illi dicerent? Hominibus potius quam Deo? Sine dubio non responderent, nisi, Deo potius. Illi autem sciebant que iuberet Deus, et contempserunt minantes sacerdotes. Quia ergo timuit omnis homo, non terruit homo: et aununtiauerunt opera Dei. Si timet homo, non terreat homo: eum enim timere debet homo, a quo factus est homo. Quod supra homines est time, et homines te non terrebunt. Mortem sempiternam time, et presentem non curabis. uoluptatem illam incorruptam, et quietem sine labe concupisce; et promittentem dona ista temporalia, et totum mundum deridebis. Ama ergo, et time: ama quod promittit Deus, time quod minatur Deus; nec corrumperis ex eo quod promittit, nec terreberis ex eo quod minatur homo. Et timuit omnis homo: et annuntiauerunt opera Dei, et facta eius intellexerunt. Quid est, facta eius intellexerunt? Hoc erat illud, o Domine Iesu Christe, quod tacebas, et sicut ouis ad uictimam ducebaris, et non aperiebas coram tondente os tuum, et nos te putabamus esse in plaga et dolore positum, et scientem ferre infirmitatem? Hoccine erat quod abscondebas speciem tuam, speciose forma pre filiis hominum ? Hoccine erat illud, quod uidebaris non habere speciem neque decorem ? Portabas in cruce insultantes et dicentes: Si Filius Dei est, descendat de cruce . Quis forte sciens potestatem tuam seruus tuus, et dilectus tuus, non exclamauit in corde suo, et dixit: O si modo descenderet, et isti omnes qui insultant confunderentur? Sed non erat sic: moriendum erat propter morituros, et resurgendum propter semper uicturos. Hoc illi qui uolebant illum de cruce descendere, non intelligebant; at ubi resurrexit, et glorineatus ascendit in celum, intellexerunt opera Domini. Annuntiauerunt opera Dei, et facta eius intellexerunt.

17. [uers. 11.] Letabitur iustus in Domino. Iam non est tristis iustus. Tristes enim erant discipuli crucifixo Domino; contristati, merentes discesserunt; perdidisse se spem putauerunt. Resurrexit; etiam apparens tristes inuenit. Tenuit oculos duorum in uia ambulantium, ne ab eis agnosceretur, et inuenit eos gementes et suspirantes; et tenuit eos donec exponeret Scripturas, et per ipsas Scripturas ostenderet quia ita fieri oportebat sicut factum est. Ostendit enim in Scripturis, quia post tertium diem resurgere oportebat Dominum. Et quomodo tertio die resurgeret, si de cruce descenderet? Modo uos qui tristes estis in uia, si Iudeis insultantibus uideretis Dominum de cruce descendisse, quantum efferremini? Letaremini quod ora Iudeorum sic obturasset. Exspectate consilium medici: quod non descendit, quod occidi uult, antidotum terit. Ecce iam resurrexit, ecce iam loquitur: nondum agnoscitur, ut letius agnoscatur. Postea aperuit oculos eorum in fractione  panis: agnoscunt eum , letantur, exclamant. Letabitur iustus in Domino. Nuntiatur cuidam duriori, uisus est Dominus, resurrexit Dominus: adhuc ille tristis est, non credit. Nisi misero, inquit, manum meam, et tetigero cicatrices clauorum, non credam. Prebetur et corpus tangendum, mittit manum, contrectat, exclamat. Dominus meus et Deus meus! Letabitur iustus in Domino. Illi ergo letati sunt iusti in Domino, qui uiderunt, tetigerunt, et crediderunt: quid iusti qui modo sunt [1 1Kb] , quia non uident, quia non tangunt, non letantur in Domino? Et ubi est illa uox Domini ad ipsum Thomam: Quia uidisti me, credidisti: beati qui non uiderunt, et crediderunt ? Ergo omnes letemur in Domino; omnes secundum fidem unus iustus simus, omnesque in uno corpore unum caput habeamus, et letemur in Domino, non in nobis; quia bonum nostrum non nos nobis, sed ille qui fecit nos. Ipse est bonum nostrum ad letificandos nos. Et nemo letetur in se, nemo presumat, nemo desperet de se, nemo de quoquam homine, quem debet adducere ut socius sit spei ipsius, non dator spei.

18. Letabitur iustus in Domino, et sperabit in eum; et laudabuntur omnes qui recti sunt corde. Iam quia Dominus resurrexit, iam quia ascendit in celum, iam quia ostendit esse aliam uitam, iam quia manifestum est consilia eius quibus latuit corde alto non fuisse inania, quia ideo sanguis ille fusus est ut esset pretium redemptorum; iam quia manifesta sunt omnia, quia predicata [2 1Kb] sunt omnia, quia credita sunt omnia, sub omni celo letabitur iustus in Domino, et sperabit in eum; et laudabuntur omnes qui recti sunt corde. Qui sunt recti corde? Eia fratres mei, semper dicimus, et bonum est ut noueritis. Qui sunt recti corde? Qui omnia quecumque in hac uita patiuntur, non ea tribuunt insipientie, sed consilio Dei ad medicinam suam; nec presumunt de iustitia sua, ut putent se iniuste pati quod patiuntur, aut ideo esse Deum iniustum, quia non plura patitur qui plus peccat. uidete, fratres; hec sepe dicimus. Aliquid sentis, siue secundum corpus, siue secundum dispendium rei familiaris, siue per orbitatem aliquam carissimorum tuorum: noli respicere eos quos nosti iniquiores te , et florere in istis, et non flagellari; ut displiceat tibi consilium Dei et dicas: Ecce puta peccator sum, et propterea flagellor; quare ille non flagellatur, cuius noui tanta flagitia? Quantumcumque mali fecerim ego, numquid ego tantum feci quantum ille? Distortum est cor tuum. Quam bonus Deus Isrel; sed rectis corde! Tui autem labuntur pedes, quia zelas in peccatores, pacem peccatorum intuens . Sine curare; nouit quid agat, qui uulnus nouit. Non secatur alius. Quid, si desperatur? quid si propterea tu secaris, quia non desperaris? Patere ergo quidquid pateris recto corde: nouit Deus quid tibi donet, quid tibi subtrahat.  Quod tibi donat, ad consolationem ualeat, non ad corruptionem; et quod tibi subtrahit, ad tolerantiam ualeat, non ad blasphemiam. Si autem blasphemas, et displicet tibi Deus, et tu tibi places; peruerso corde et distorto es: et hoc peius, quia cor Dei uis corrigere ad cor tuum, ut hoc ille faciat quod tu uis; cum tu debeas facere quod ille uult. Quid ergo? uis detorquere cor Dei, quod semper rectum est, ad prauitatem cordis tui? Quanto melius ad rectitudinem Dei corrigis cor tuum? Nonne hoc te docuit Dominus tuus, de cuius passione modo loquebamur? Nonne infirmitatem tuam portabat, quando dixit: Tristis est anima mea usque ad mortem? Nonne teipsum in se figurabat, cum dicebat: Pater, si fieri potest, transeat a me calix iste? Non enim duo corda et diuersa, Patris, et Filii; sed in forma serui portauit cor tuum, ut doceret illud exemplo suo. Iam ecce quasi aliud cor tuum inuenit tribulatio, uolens [1 1Kb] transire quod imminebat: sed noluit Deus. Non consentit Deus cordi tuo; consenti tu cordi Dei. Audi uocem ipsius: uerum non quod ego uolo, sed quod tu uis, Pater .

19. Laudabuntur ergo omnes recti corde. Quid sequitur? Si laudabuntur omnes recti corde, damnabuntur peruersi corde. Duo tibi modo proposita sunt; elige cum tempus est. Si recto corde fueris, ad dexteram eris, et laudaberis. Quomodo? uenite, benedicti Patris mei; percipite regnum quod uobis paratum est ab origine mundi. Peruerso autem corde si fueris; si subsannaueris Deum, si prouidentiam eius irriseris, si dixeris in animo tuo, uere non curat Deus res humanas: si curaret res humanas, ille latro tantum haberet, et ego innocens indigerem? peruerso corde factus es. ueniet iudicium illud; apparebunt omnia propter que ista omnia faciat Deus; et tu qui noluisti in hac uita corrigere cor tuum ad rectitudinem Dei, et te ad dexteram preparare, ubi laudabuntur omnes recti corde, eris ad sinistram, ubi tunc audies: Ite in ignem eternum, qui preparatus est diabolo et angelis eius . Et numquid erit tunc tempus corrigere cor? Modo ergo corrigite, fratres; modo corrigite. Quis prohibet? Cantatur Psalmus, legitur Euangelium, sonat lector, sonat disputator: patiens est Dominus; peccas, et parcit; adhuc peccas, adhuc parcit, et adhuc addis. Quamdiu patiens est Deus? Senties et iustum Deum. Terremus, quia timemus; docete nos non timere, et non terremus. Sed melius nos Deus docet timere, quam quisquam hominum non timere. Timuit enim omnis homo: et annuntiauerunt opera Dei. Inter illos nos computet Deus, qui timuerunt, et annuntiauerunt. Quia timemus, annuntiamus uobis, fratres. uidemus alacritatem uestram ad audiendum uerbum, et ad exigendum uidemus uota uestra, uidemus affectus uestros. Bene compluitur terra; frumenta, non spinas generet: frumentis horreum paratur; ignis spinis. Nosti quid facias de agro tuo; et nescit Deus quid faciat de  seruo suo [1 1Kb] ? Quod pluit in agrum uberem, dulce est; et quod pluit in agrum spinosum, dulce est. Numquid pluuiam accusat qui [2 1Kb] spinas genuerit? Nonne erit pluuia illa testis in iudicio Dei; et dicet: Ego dulcis super omnes [3 1Kb] ueni? Tu ergo quid proferas uide, ut quid tibi paretur attendas. Profers frumentum; horreum spera: profers spinas; ignem spera. Sed nondum uenit aut tempus horrei, aut tempus ignis: modo ergo paretur, et non timebitur. In nomine Christi et qui loquimur uiuimus, et quibus loquimur uiuitis: numquid consilii corrigendi et mutande uite male in bonam non est locus, non est tempus? Nonne si uis, hodie fit? nonne si uis, modo fit? Quid empturus es ut facias? que symplasia [4 1Kb] quesiturus es? ad quos Indos nauigaturus? quam nauim preparaturus? Ecce cum loquor, muta cor; et factum est quod tam sepe et tamdiu clamatur ut fiat, et quod eternam penam parturit, si non fiat.



IN PSALMUM LXIu ENARRATIO. SERMO AD PLEBEM.

1. [uers. 1.] Agnoscenda est uox sancte prophetie ex ipso titulo psalmi huius. Inscribitur: In finem, Psalmus Dauid, Canticum Ieremie et Ezechielis ex populo transmigrationis, cum inciperent exire. Res quemadmodum gesta sit apud patres nostros tempore transmigrationis Babylonie, non omnibus notum est, sed his qui Scripturas sanctas diligenter aduertunt, uel audiendo, uel legendo. Captiuatus enim populus Isrel, ex ciuitate Ierusalem ductus est in seruitutem Babylonie . Prophetauit autem Ieremias sanctus, post septuaginta annos rediturum populum de captiuitate, et instauraturum ciuitatem ipsam Ierusalem, quam deuictam ab hostibus planxerat . Illo autem tempore fuerunt prophete, in illa captiuitate populi constituti in Babylonia; inter quos erat et Ezechiel propheta. Exspectabat autem ille populus donec implerentur tempora septuaginta annorum, secundum prophetiam Ieremie. Factum est completis septuaginta annis, restitutum est templum quod deiectum erat; et regressa est de captiuitate magna pars illius populi. Sed quoniam dicit Apostolus, Hec in figura contingebant in illis; scripta sunt autem propter nos, in quos finis seculorum obuenit ; debemus et nos nosse prius captiuitatem nostram, deinde liberationem nostram; debemus nosse Babyloniam, in qua captiui sumus, et Ierusalem, ad cuius reditum suspiramus. Iste quippe due ciuitates, secundum litteram reuera due ciuitates. Et illa quidem Ierusalem modo a Iudeis non incolitur. Post crucifixum enim  Dominum, uindicatum est in illos flagello magno; et eradicati ab eo loco, ubi impia libertate furiosi aduersus medicum insanierant, dispersi sunt per omnes gentes, et data est illa terra Christianis: impletumque est quod eis dixerat Dominus, Propterea auferetur a uobis regnum, et dabitur genti facienti iustitiam . Cum autem uiderent tunc multas turbas ire post Dominum, predicantem regnum celorum, et mirabilia facientem, dixerunt principes illius ciuitatis: Si dimiserimus eum, omnes ibunt post illum; et uenient Romani, et tollent nobis et locum, et gentem . Ne locum perderent, Dominum occiderunt; et ideo perdiderunt, quia occiderunt. Ciuitas ergo quedam illa terrena cuiusdam ciuitatis eterne in celis umbram gerebat; at ubi cepit illa que significabatur, euidentius predicari; umbra qua significabatur, deiecta est: propterea ibi modo templum non est, quod fabricatum fuerat in imaginem futuri corporis Domini. Tenemus lucem; umbra transiuit: tamen adhuc in quadam captiuitate sumus: Quamdiu sumus, inquit, in corpore, peregrinamur a Domino .

2. Et uidete nomina duarum istarum ciuitatum, Babylonis et Ierusalem. Babylon Confusio interpretatur, Ierusalem uisio pacis. Intendite nunc ciuitatem confusionis, ut intelligatis uisionem pacis: istam toleretis, ad illam suspiretis. Unde dignosci possunt iste due ciuitates? Numquid possumus eas modo separare ab inuicem? Permixte sunt, et ab ipso exordio generis humani permixte currunt usque in finem seculi. Ierusalem accepit exordium per Abel; Babylon per Cain: edificia quippe urbium postea facta sunt. Illa Ierusalem in terra Iebuseorum; nam primo Iebus dicebatur : inde gens Iebuseorum eiecta est, quando populus Dei liberatus est de Aegypto, et introductus est in terram promissionis. Babylon autem condita est in intimis Persidis regionibus, que diuturno tempore caput extulit super ceteras gentes. Due ergo iste urbes certis temporibus condite sunt, ut manifestaretur figura duarum ciuitatum olim ceptarum, et usque in finem in isto seculo mansurarum, sed in fine separandarum. Unde ergo possumus eas modo ostendere, que permixte sunt? Ostendet tunc Dominus, cum alios ponet ad dexteram, alios ad sinistram. Ierusalem ad dexteram erit; Babylon ad sinistram. Ierusalem auditura est: uenite, benedicti Patris mei; percipite regnum quod uobis paratum est ab origine mundi. Babylon auditura est: Ite in ignem eternum, qui paratus est diabolo et angelis eius . Possumus tamen et aliquid afferre, quantum Dominus donat, unde distinguantur pii fideles, etiam hoc tempore, ciues Ierusalem a ciuibus Babylonie. Duas istas ciuitates faciunt duo amores: Ierusalem facit amor Dei; Babyloniam facit amor seculi. Interroget ergo se quisque quid amet, et inueniet unde sit ciuis: et si se inuenerit ciuem Babylonie, exstirpet cupiditatem, plantet caritatem; si autem se inuenerit ciuem Ierusalem, toleret captiuitatem, speret libertatem. Multi  enim ciues sancte matris Ierusalem cupiditatibus Babylonie corrupti tenebantur, et ipsa corruptione cupiditatum tanquam ciues inde facti erant; et multi adhuc ita sunt, et multi post nos in hac terra futuri ita erunt: sed nouit Dominus, conditor Ierusalem, quos ciues eius predestinauerit, quos uideat adhuc sub dominatu diaboli redimendos sanguine Christi, nouit illos ipse antequam se ipsi nouerint. Sub hac ergo figura cantatur hic psalmus. In cuius titulo positi sunt etiam duo prophete, qui illo tempore in captiuitate fuerunt, Ieremias et Ezechiel, et cantabant quedam, cum inciperent exire. Incipit exire qui incipit amare. Exeunt enim multi latenter, et exeuntium pedes sunt cordis affectus: exeunt autem de Babylonia. Quid est de Babylonia? De confusione. Quomodo exitur de Babylone, id est de confusione? Qui primo confusi erant similibus cupiditatibus, incipiunt caritate distingui; iam distincti, non sunt confusi. Etsi adhuc corpore permixti sunt, desiderio tamen sancto discernuntur; et propter permixtionem corporalem nondum exierunt: propter affectum cordis exire ceperunt. Iam ergo audiamus, fratres; audiamus, et cantemus, et desideremus unde ciues sumus. Et que gaudia cantantur nobis? Quomodo in nobis reformatur amor ciuitatis nostre, quam diuturna peregrinatione obliti fueramus? Sed misit inde ad nos epistolas Pater noster, ministrauit nobis Scripturas Deus, quibus epistolis fieret in nobis redeundi desiderium; quia peregrinationem nostram diligendo, ad hostes faciem posueramus, et dorsum ad patriam. Quid ergo hic cantatur?

3. [uers. 2] Te decet hymnus, Deus, in Sion. Patria illa est Sion: ipsa est Ierusalem que Sion; et huius nominis interpretationem nosse debetis. Sicut Ierusalem interpretatur uisio pacis, ita Sion Speculatio, id est uisio et contemplatio. Nescio quod nobis magnum spectaculum promittitur; et hoc ipse Deus est qui condidit ciuitatem. Pulchra et decora ciuitas, quam pulchriorem habet conditorem! Te decet hymnus, Deus, inquit. Sed ubi? In Sion: in Babylone non decet. Etenim quisque cum ceperit innouari, iam corde in Ierusalem cantat, dicente Apostolo: Conuersatio nostra in celis est . In carne enim ambulantes, inquit, non secundum carnem militamus . Iam desiderio ibi sumus, iam spem in illam terram, quasi anchoram premisimus, ne in isto mari turbati naufragemus. Quemadmodum ergo de naui que in anchoris est, recte dicimus quod iam in terra sit; adhuc enim fluctuat, sed in terra quodammodo educta est contra uentos, et contra tempestates: sic contra tentationes huius peregrinationis nostre, spes nostra fundata in illa ciuitate Ierusalem facit nos non abripi in saxa. Qui ergo secundum hanc spem cantat, ibi cantat: ergo dicat, Te decet hymnus, Deus, in Sion. In Sion, non in Babylone. Sed modo ibi es adhuc in Babylone? Ibi, inquit, sum; amator iste, et ciuis iste: ibi sum; sed carne, non corde. Cum autem duo quedam dixerim, quia ibi sum carne, non corde; unde canto, non ibi: non enim  carne canto, sed corde. Carnem quidem sonantem audiunt et ciues Babylonie; cordis autem sonum audit conditor Ierusalem. Unde dicit Apostolus, exhortans ipsos ciues ad amatoria quedam cantica, et desideria redeundi ad illam pulcherrimam ciuitatem, uisionem pacis: Cantantes, inquit, et psallentes in cordibus uestris Domino . Quid est, cantantes in cordibus uestris? Ne inde cantetis, unde estis in Babylonia; sed inde cantate, unde sursum habitatis. Ergo, Te decet hymnus, Deus, in Sion. In Sion te decet hymnus, non in Babylonia. Qui cantant in Babylonia, ciues Babylonie, etiam hymnum Dei non decenter cantant. Audi uocem Scripture: Non est speciosa laus in ore peccatoris . Te decet hymnus, Deus, in Sion.

4. Et tibi [1 1Kb] reddetur uotum in Ierusalem. Hic uouemus, et bonum est ut ibi reddamus. Qui autem hic uouent, et non reddunt? Qui non perseuerant usque in finem in eo quod uouerunt. Unde dicit alius psalmus, uouete, et reddite Domino Deo uestro . Et tibi reddetur uotum in Ierusalem. Ibi enim erimus toti, id est integri in resurrectione iustorum: ibi reddetur uotum totum nostrum; non sola anima, sed ipsa etiam caro iam non corruptibilis, quia iam non in Babylonia, sed iam corpus celeste immutatum. Qualis mutatio promittitur? Omnes enim resurgemus, ait Apostolus, sed non omnes immutabimur. Qui [2 1Kb] autem immutabuntur ipse dixit: In ictu oculi, in nouissima tuba: canet enim tuba, et mortui resurgent incorrupti, id est integri, et nos immutabimur. Qualis autem erit illa immutatio, sequitur et dicit: »Oportet enim corruptibile hoc induere incorruptionem et mortale hoc induere immortalitatem: cum autem corruptibile hoc induerit incorruptionem, et mortale hoc induerit immortalitatem, tunc fiet sermo qui scriptus est: Absorpta est mors in uictoriam. Ubi est, mors, aculeus tuus« ? Modo enim inchoatis in nobis primitiis mentis, unde desideramus Ierusalem, multa ex carne corruptibili contendunt aduersum nos, que non contendent, cum fuerit mors absorpta in uictoriam. uincet pax, et finietur bellum. Quando autem uincet pax, uincet illa ciuitas que dicitur uisio pacis. Nulla ergo erit a morte contentio. Modo cum morte quanta contendimus! Inde sunt delectiones carnales, que nobis etiam illicite multa suggerunt: quibus non consentimus, sed tamen non consentiendo contendimus. Primo ergo concupiscentia carnis sequentes duxit nos, postea renitentes traxit nos; deinde accepta gratia cepit nos nec ducere, nec trahere, sed adhuc contendere nobiscum: post contentionem erit et uictoria. Modo te etsi oppugnat, non expugnet: postea cum absorpta fuerit mors in uictoriam, et pugnare cessabit. Quid dictum est? Nouissima inimica destruetur mors . Reddam uotum meum. Quod uotum? Quasi holocaustum. Holocaustum enim tunc dicitur, quando  totum ignis absumit: holocaustum sacrificium est ubi totum consumitur; enim totum dicitur, , incensio. Holocaustum totum incensum. Arripiat ergo nos ignis, ignis diuinus in Ierusalem: incipiamus ardere caritate, donec totum mortale consumatur, et quod contra nos fuerit, eat in sacrificium Domino. Unde alibi dicitur: »Benigne fac, Domine, in bona uoluntate tua Sion, ut edificentur muri Ierusalem: tunc acceptabis sacrificium iustitie, oblationes et holocausta . Te decet hymnus, Deus in Sion; et tibi reddetur uotum in Ierusalem.« Querimus hic, ne forte Rex nobis ipsius ciuitatis commendetur, Dominus et Saluator noster iehsu Christus: cantemus ergo donec ad euidentiora perueniamus. Possem enim iam dicere ipsum esse cui dicitur: Te decet hymnus, Deus, in Sion; et tibi reddetur uotum in Ierusalem. Sed si dicerem, mihi potius quam Scripture crederetur; et ideo forte non mihi crederetur. Audiamus sequentia.

5. [uers. 3.] Exaudi, inquit, orationem meam: ad te omnis caro ueniet. Et habemus Dominum dicentem, datam sibi potestatem omnis carnis . Cepit ergo apparere iam Rex ille, cum diceretur, ad te omnis caro ueniet. Ad te, inquit, omnis caro ueniet. Quare ad illum omnis caro ueniet? Quia carnem assumpsit. Quo ueniet omnis caro? Tulit inde primitias ex utero uirginali: assumptis primitiis cetera consequentur, ut holocaustum compleatur. Unde ergo, omnis caro? Omnis homo. Et unde, omnis homo? Numquid omnes credituri prenuntiati sunt in Christum? Nonne multi impii qui etiam damnabuntur? Nonne quotidie multi non credentes, in sua infidelitate moriuntur? Secundum quid ergo intelligimus, ad te omnis caro ueniet? Omnis caro dixit, omnis generis caro: ex omni genere carnis uenietur ad te. Quid est, ex omni genere carnis? Numquid uenerunt pauperes, et non uenerunt diuites? numquid uenerunt humiles, et non uenerunt sublimes? numquid uenerunt indocti, et non uenerunt docti? numquid uenerunt uiri, et non uenerunt femine? numquid uenerunt domini, et non uenerunt serui? numquid uenerunt senes, et non uenerunt iuuenes? aut uenerunt iuuenes, et non uenerunt adolescentes? aut uenerunt adolescentes, et non uenerunt pueri? aut uenerunt pueri, et non allati sunt infantes? Postremo numquid uenerunt Iudei ; et non uenerunt Greci? aut uenerunt Greci, et non uenerunt Romani? aut uenerunt Romani, et non uenerunt Barbari? Et quis numeret omnes gentes uenientes ad eum cui dictum est: Ad te omnis caro ueniet? Exaudi orationem meam: ad te omnis caro ueniet.

6. [uers. 4.] Sermones iniquorum preualuerunt super nos; et impietates nostras tu propitiaberis [1 1Kb] . Quid est Sermones iniquorum preualuerunt super nos; et impietates nostras tu propitiaberis? Quod nati sumus in hac terra, iniquos inuenimus quos loquentes audiuimus.  Si possim explicare quod sentio, adiuuet me intentio Charitatis uestre. Omnis homo ubicumque nascitur, ipsius terre, uel regionis, uel ciuitatis linguam discit; illius imbuitur moribus et uita. Quid faceret puer natus inter Paganos, ut non coleret lapidem, quando illum cultum insinuauerunt parentes? Inde prima uerba audiuit; illum errorem cum lacte suxit: et quia illi qui loquebantur maiores erant, et puer qui loqui discebat infans erat, unde poterat paruulus nisi maiorum auctoritatem sequi, et id sibi bonum ducere quod illi laudarent? Ergo gentes conuerse ad Christum postea, et recordantes impietates parentum suorum, et dicentes iam quod dixit propheta ipse Ieremias, uere mendacium coluerunt patres nostri; uanitatem que eis non profuit : cum ergo iam hoc dicunt, renuntiant opinionibus et sacrilegiis parentum suorum iniquorum. Sed quia ut insererentur talibus opinionibus et sacrilegiis, persuasiones fecerunt eorum qui quanto etate precedebant, tanto auctoritate precedere debere putabantur; confitetur iam redire uolens ad Ierusalem de Babylonia, et dicit: Sermones iniquorum preualuerunt aduersus nos. Duxerunt nos mala docentes; ciues Babylonie nos fecerunt: dimisimus Creatorem, adorauimus creaturam; dimisimus eum a quo facti sumus, adorauimus quod ipsi fecimus. Sermones enim iniquorum preualuerunt super nos: sed tamen non oppresserunt nos. Quare? Impietates nostras tu propitiaberis. Intendat Charitas uestra. Propitiaberis impietates nostras: non dicitur nisi cuidam sacerdoti offerenti aliquid, unde impietas expietur et propitietur. Impietas enim tunc dicitur propitiari, cum propitius fit Deus impietati. Quid est, fieri Deum impietati propitium? id est, ignoscentem et ueniam dantem. Sed ut Dei uenia impetretur, propitiatio fit per aliquod sacrificium. Exstitit ergo a Deo Domino missus quidam sacerdos noster; assumpsit a nobis quod offerret Domino, ipsas diximus sanctas primitias carnis ex utero uirginis. Hoc holocaustum obtulit Deo: extendit manus in cruce, ut diceret, Dirigatur oratio mea sicut incensum in conspectu tuo; eleuatio manuum mearum sacrificium uespertinum . Sicut nostis, quia Dominus circa uesperam pependit in cruce : et impietates nostre propitiate sunt; alioqui absorbuerant nos: sermones iniquorum preualuerant super nos; duxerant nos predicatores Iouis, et Saturni, et Mercurii: Sermones iniquorum preualuerunt super nos. Sed quid facies? Impietates nostras, tu propitiaberis. Tu sacerdos, tu uictima; tu oblator, tu oblatio. Ipse sacerdos est, qui nunc ingressus interiora ueli, solus ibi ex his qui carnem gestauerunt, interpellat pro nobis . In cuius rei figura, in illo primo populo, et in illo primo templo, unus sacerdos intrabat in Sancta sanctorum; populus omnis foris stabat: et ille qui solus ingrediebatur in interiora ueli, offerebat sacrificium pro populo foris stante . Si intelligatur bene, spiritus uiuificat: si non intelligatur, littera occidit. Modo cum legeretur Apostolus, audistis: Littera occidit;  spiritus autem uiuificat. Quid enim ageretur in illo populo, Iudei nescierunt; sed nec modo sciunt. De illis quippe dictum est: Quamdiu legitur Moyses, uelamen super cor eorum positum est. Ibi uelamen figura est: sed tolletur figura, et apparebit ueritas in eis ipsis. Sed quando tolletur uelamen? Audi Apostolum: Cum autem transieris [1 1Kb] ad Dominum, auferetur uelamen. Dum ergo non transeunt ad Dominum, quamdiu legunt Moysen, uelamen habent super cor. Ad hoc sacramentum fulgebat tunc facies Moysi, ita ut non possent intendere filii Isrel in faciem eius ; et uelamen erat inter faciem Moysi loquentis, et populum audientem uerba. Per uelum uerba audiebant; faciem non uidebant. Et quid ait Apostolus? Ita ut non possent intendere filii Isrel in faciem Moysi. Non intendebant, inquit, usque in finem . Quid est, usque in finem? Usque quo intelligerent Christum. Dicit quippe Apostolus: Finis enim Legis Christus, ad iustitiam omni credenti . Est quidem splendor in facie Moysi, tanquam in facie carnali et mortali: numquid diuturnus aut eternus esse posset? Morte enim succedente, profecto auferretur. Splendor autem glorie beati Domini nostri Iesu Christi, sempiternus est. Sed illud figura erat temporalis, hoc autem quod illa figura significabatur, ueritas. Legunt itaque, et non intelligunt Christum: non perducunt intentionem usque in finem, quia uelum oppositum negat eis aspectum splendoris interioris. Et uide ibi sub uelo Christum. Ait ipse Dominus noster iehsu Christus: Si crederetis Moysi, crederetis et mihi; de me enim ille scripsit . Propitiatis autem peccatis nostris et impietatibus per illud sacrificium uespertinum, transimus ad Dominum, et aufertur uelamen: propterea et Domino crucifixo, uelum templi scissum est . Exaudi orationem meam: ad te omnis caro ueniet. Sermones iniquorum preualuerunt super nos; et impietates nostras tu propitiaberis.

7. [uers. 5, 6.] Beatus quem elegisti, et assumpsisti. Quis est electus ab eo, et assumptus? Aliquis electus a Saluatore nostro Iesu Christo? An ipse secundum carnem, quod homo est, electus et assumptus est? ut tanquam uerbo Dei dicatur quod erat in principio, sicut dicit euangelista, In principio erat uerbum, et uerbum erat apud Deum, et Deus erat uerbum; quia et ipse est Filius Dei, uerbum Dei, de quo etiam dicit, Omnia per ipsum facta sunt, et sine ipso factum est nichil : ut illi dicatur Filio Dei, quia ipse est sacerdos noster, postea carne assumpta, Beatus quem elegisti, et assumpsisti: id est, ille homo quo indutus es, qui cepit ex tempore, natus ex femina templum quodammodo illius qui semper in eternum est, et in eternum fuit. An potius ipse Christus assumpsit quemdam beatum, et non  dicitur ipse quem assumpsit quasi in plurali numero, sed in singulari? Unum enim assumit, quia unitatem assumit. Schismata non assumit, hereses non assumit: multitudinem de se lecerunt; non est unus qui assumatur. Qui autem manent in compage Christi, et membra eius sunt, faciunt quodammodo unum uirum, de quo dicit Apostolus: Donec occurramus omnes in agnitionem Filii Dei, in uirum perfectum, in mensuram etatis plenitudinis Christi . Itaque unus uir assumitur, cui caput est Christus; quia caput uiri Christus est . Ipse est ille beatus uir qui non abiit in consilio impiorum, et cetera que ibi dicuntur : ipse est qui assumitur. Non est extra nos; in ipsius membris sumus, sub uno capite regimur, uno spiritu omnes uiuimus, unam patriam omnes desideramus. uideamus ergo quod ad Christum dicitur, utrum ad nos pertineat, et de nobis dicatur: interrogemus conscientias nostras, amorem illum perscrutemur; et si adhuc paruus est, et modo natus amor iste , diligenter exstirpet iuxta germinantes spinas, id est curas seculares, ne crescendo sanctum germen offocent. Beatus quem elegisti et assumpsisti. In illo simus, et assumemur; in illo simus, et electi crimus.

8. Et quid nobis dabit? Inhabitabit, inquit, in atriis tuis. Ierusalem illa est, cui cantant qui incipiunt exire de Babylonia: Inhabitabit in atriis tuis. Replebimur in bonis domus tue. Que sunt bona domus Dei? Fratres, constituamus nobis aliquam domum diuitem; quantis bonis referta sit, quam copiosa sit, uasa quam multa ibi aurea, sed et argentea; quantum familie, quantum iumentorum et animalium; ipsa denique domus quam delectet picturis, marmore, laquearibus, columnis, spatiis, cubiculis; et desiderantur talia, sed adhuc ex confusione Babylonie. Amputa omnia ista desideria, o ciuis Ierusalem; amputa! si uis redire, non te delectet captiuitas. Sed iam cepisti exire: noli retro respicere, noli remanere in uia. Non desunt adhuc hostes qui tibi persuadeant captiuitatem et peregrinationem: iam non preualeant super te sermones iniquorum. Domum Dei desidera, et bona eius domus desidera; sed noli talia, qualia desiderare soles uel in domo tua, uel in domo uicini tui, uel in domo patroni tui. Aliud quiddam est bonum domus illius. Quid opus est ut nos dicamus que sint bona illius domus? Ipse indicet qui cantat exiens de Babylonia: Replebimur, inquit, in bonis domus tue. Que sunt bona ista? Erexeramus fortasse cor ad aurum, ad argentum, et cetera pretiosa: noli talia querere; ista premunt, non leuant. Hic ergo iam bona illa Ierusalem, bona illa domus Domini, bona illa templi Domini meditemur: quia que domus Domini, hoc ipsum templum Domini. Replebimur in bonis domus tue: sanctum templum tuum, mirabile in iustitia. Ista sunt bona domus illius. Non dixit, Templum sanctum tuum, mirabile in columnis, mirabile in marmoribus, mirabile in tectis auratis; sed mirabile in iustitia. Habes loris oculos unde uideas marmora et aurum: intus est oculus unde uideatur  pulchritudo iustitie. Intus, inquam, est oculus unde uideatur pulchritudo iustitie. Si nulla est pulchritudo iustitie, unde amatur iustus senex? Quid affert in corpore quod oculos delectet? Curua membra, frontem rugatam, caput canis albatum, imbecillitatem undique querelis plenam. Sed forte quia tuos oculos non delectat senex iste decrepitus, aures tuas delectat: quibus uocibus? quo cantu? etsi forte adolescens bene cantauit, omnia cum etate defecerunt. An forte sonus uerborum eius delectat aures tuas, qui uerba uix plena enuntiat lapsis dentibus? Tamen si iustus est, si alienum non concupiscit, si de suo quod habet erogat indigentibus, si bene monet, et rectum sapit, si integre credit [1 1Kb] , si paratus est pro fide ueritatis etiam ipsa confracta membra impendere, multi enim martyres etiam senes; unde illum amamus? quid in eo bonum uidemus oculis carnis? Nihil. Quedam ergo est pulchritudo iustitie, quam uidemus oculo cordis, et amamus, et exardescimus; quam multum dilexerunt homines in ipsis martyribus, cum eorum membra bestie laniarent. Nonne cum sanguis fedaret omnia, cum morsibus belluinis uiscera funderentur, non habebant oculi nisi quod horrerent? Quid ibi erat quod amaretur, nisi quid erat in illa feditate dilaniatorum membrorum integra pulchritudo iustitie? Ista sunt bona domus Dei; his te para satiari. Sed ut inde satieris, cum perueneris; hoc te oportet esurire et sitire, cum peregrinaris: hoc siti, hoc esuri; quia ipsa erunt bona Dei. Audi illum regem cui ista dicuntur, qui uenit ut te reducat, et se tibi fecit uiam . Quid dicit? Beati qui esuriunt et sitiunt iustitiam, quoniam ipsi saturabuntur . Sanctum templum tuum, admirabile in iustitia. Et ipsum templum, fratres, nolite preter uos cogitare. Amate iustitiam, et uos estis templum Dei.

9. Exaudi nos, Deus, saluator noster. Aperuit modo quem Deum dicat. Saluator est proprie Dominus iehsu Christus. Apparuit modo apertius de quo dixerat: Ad te omnis caro ueniet. Exaudi nos, Deus, saluator noster. Ille unus uir qui assumitur in templum Dei, et plures sunt, et unus est. Ex unius persona dixit, Exaudi, Deus, orationem meam: et quia ipse unus ex pluribus constat, modo ait, Exaudi nos, Deus, saluator noster. Audi illum iam apertius predicari: Exaudi nos, Deus, saluator noster; spes omnium finium terre, et in mari longe. Ecce unde dictum est: Ad te omnis caro ueniet. Undique uenitur. Spes omnium finium terre: non spes unius anguli, non spes solius Iudee, non spes solius Africe, non spes Pannonie, non spes Orientis, aut Occidentis; sed spes omnium finium terre, et in mari longe; ipsorum finium terre. Et in mari longe: et quia in mari, ideo longe. Mare enim in figura dicitur seculum hoc, salsitate amarum, procellis turbulentum; ubi homines cupiditatibus peruersis et prauis facti sunt uelut pisces inuicem se deuorantes. Attendite mare malum, mare amarum, fluctibus seuum; attendite qualibus hominibus plenum sit. Quis optat  hereditatem, nisi morte alterius? quis optat lucrum, nisi damno alterius? Quam multi aliorum defectione cupiunt sublimari! quam multi ut emant optant alios uendere res suas! quomodo se inuicem opprimunt, et qui possunt deuorant! et cum deuorauerit unus piscis maior minorem, deuoratur et ipse a maiore. O piscis male, predam uis de paruo; preda efficieris magno. Quotidie ista eueniunt, ante nos sunt; uidemus [1 1Kb] illa, horreamus illa. Non illa agamus, fratres, quia spes est ille finium terre. Ille si non esset spes, et in mari longe, non diceret discipulis suis: Faciam uos piscatores hominum . Iam in mari capti per retia fidei, gaudeamus nos ibi natare adhuc intra retia; quia adhuc mare hoc seuit procellis, sed retia que nos ceperunt, perducentur ad littus. Littus est finis maris: ergo peruentio in finem seculi. Interim intra ipsa retia, fratres, bene uiuamus: non retia rumpentes foras exeamus. Multi enim ruperunt retia, et schismata fecerunt, et foras exierunt, quia malos pisces intra retia captos tolerare se nolle dixerunt; ipsi mali facti sunt potiusquam illi quos se non potuisse tolerare dixerunt [2 1Kb] . Namque illa retia ceperunt pisces et bonos, et malos. Dominus dicit: Simile est regnum celorum sagene misse in mare, que congregat ex omni genere; quam cum impleta esset educentes, et secus littus sedentes, elegerunt bonos in uasa, malos autem foras miserunt: sic erit, inquit, in consummatione seculi. Ostendit littus, ostendit finem maris. Exibunt Angeli, et separabunt malos de medio iustorum, et mittent eos in caminum ignis: ibi erit fletus et stridor dentium . Eia, ciues Ierusalem, qui intra retia estis, et pisces boni estis, tolerate malos; retia nolite rumpere: cum illis estis in mari; non cum illis eritis in uasis. Spes enim ille finium terre, ipse spes est, et in mari longe. Longe, quia et in mari.

10. [uers. 7.] Preparans montes in fortitudine sua: non in fortitudine illorum. Preparauit enim magnos predicatores, et ipsos appellauit montes; humiles in se, excelsos in illo. Preparans montes in fortitudine sua. Quid dicit unus ex ipsis montibus? Ipsi in nobismetipsis responsum mortis habuimus, ut non fidentes in nobis simus, sed in Deo qui suscitat mortuos . Qui in se fidit, et in Christo non fidit, non est de his montibus quos ille preparat in fortitudine sua. Preparans montes in fortitudine sua, circumcinctus in potentatu. Potentatum intelligo: circumcinctus, quid est? Christum qui [3 1Kb] in medio ponunt, circumcinctum faciunt, id est undique cinctum. Habemus illum omnes communiter; ideo in medio est: circumcingimus illum omnes qui credimus in illum; et quia fides nostra non de uiribus nostris, sed de illius potentia est, ideo circumcinctus in potentatu suo, non nostra fortitudine.

11. [uers. 8, 9.] Qui conturbas fundum maris. Fecit hoc: uidetur quid fecerit. Preparauit enim montes in fortitudine sua; misit illos predicare: circumcinctus  est a credentibus in potentatu; et commotum est mare; commotum est seculum, et cepit persequi sanctos eius. Circumcinctus in potentatu: qui conturbas fundum maris. Non dixit, Qui conturbas mare; sed, fundum maris. Fundum maris est cor impiorum. Sicut enim a fundo uehementius omnia mouentur, et fundus continet omnia; sic quidquid processit per linguam per manus, per potestates diuersas ad persecutionem Ecclesie, de fundo processit. Si enim non esset radix iniquitatis in corde, non illa omnia procederent aduersus Christum. Fundum conturbauit, forte ut et fundum exhauriret; nam in malis quibusdam exhausit mare a fundo, et posuit mare desertum. Dicit illud alius psalmus: Qui conuertit mare in aridam . Omnes impii et pagani qui crediderunt, mare erant; terra facti sunt: salsis fluctibus primo steriles; postea iustitie fructu fecundi. Qui conturbas fundum maris: sonum fluctuum eius quis sufferet? Quid est, quis sufferet? Quis homo sufferet sonum fluctuum maris, iussiones sublimitatum seculi? Sed unde sufferuntur? Quia preparat montes in fortitudine sua. Quod ergo dixit, quis sufferet? hoc ait, Nos ipsi per nosmetipsos sufferre illas persecutiones non possemus, nisi ille daret fortitudinem. Qui conturbas fundum maris: sonum fluctuum eius quis sufferet?

12. Turbabuntur gentes. Primo turbabuntur: sed illi montes parati in fortitudine Christi, numquid turbati sunt? Turbatum est mare; elisum est in montes: mare fractum est; montes inconcussi manserunt. Turbabuntur gentes: et timebunt omnes. Ecce iam omnes timent: antea qui conturbati sunt, timent iam omnes. Non [1 1Kb] timuerunt Christiani, et timentur iam Christiani. Omnes qui persequebantur, modo timent. Superauit enim ille qui circumcinctus est in potentatu; sic ad illum uenit omnis caro, ut ceteri paucitate ipsa iam timeant. Et timebunt omnes qui inhabitant fines terre, a signis tuis. Miracula enim fecerunt Apostoli; et inde omnes fines terre timuerunt, et crediderunt.

13. Exitus mane et uespere delectabis: id est, delectabiles facis. Iam in ista uita quid nobis promittitur? Exitus delectabis [2 1Kb] mane et uespere. Sunt exitus mane; sunt exitus uespere. Mane significat prosperitatem seculi; uespere significat tribulationem seculi. Intendat Charitas uestra ; et prosperitate ne corrumpatur, et aduersitate ne frangatur. Ideo autem mane prosperitatem significat, quia mane letum est, transacta uelut tristitia noctis. Tristes autem sunt tenebre, ueniente uespera: ideo ueniente quasi mundi uespera, obtulit sacrificium uespertinum. Non ergo timeat unusquisque uesperam, nec mane corrumpatur [3 1Kb] . Ecce nescio quis, ut facias mali aliquid, promisit lucrum; mane est arridet tibi ampla pecunia; mane tibi fit. Noli corrumpi, et habebis  exitum mane. Si enim habes exitum, non capieris. Sic est enim promissio lucri, quasi esca in muscipula: coarctaris, et non est qua exeas; caperis in muscipula. Dedit autem tibi exitum Dominus Deus tuus, ne lucro capiaris, cum tibi dicit in corde: Ego sum diuitie tue. Noli attendere quod mundus promittit, sed quod promittit Conditor mundi: attende quod tibi promisit Deus facienti iustitiam, et contemne quod tibi promittit homo, ut abducat a iustitia, et adducat ad iniustitiam. Noli ergo attendere quod mundus promittit, sed quod Conditor mundi; et habebis exitum mane per Domini uerbum dicentis: Quid prodest homini, si totum mundum lucretur, anime autem sue detrimentum patiatur ? Sed ille qui te promisso lucro corrumpere, et ad iniquitatem adducere non potuit, minabitur penas, et conuertet se ad inimicitias, et incipiet tibi dicere: Si hoc non feceris, ego ostendam, ego faciam; habebis me inimicum. Primo cum lucrum promittebat, mane tibi erat: modo iam uesperascit; tristis factus es. Sed qui dedit tibi exitum mane, dabit et uespere. Quomodo contempsisti mane seculi ex luce Domini, sic contemne et uesperam ex passionibus Domini, ut dicas anime tue: Quid mihi amplius facturus est iste quam passus est pro me Dominus meus? Teneam [1 1Kb] iustitiam, non consentiam ad iniquitatem. Seuiat in carne: frangetur muscipula, et uolabo ad Dominum meum qui mihi ait: Nolite timere eos qui corpus occidunt, animam autem non possunt occidere . Et de ipso corpore securitatem dedit dicens: Capillus capitis uestri non peribit . Magnifice hic posuit, Delectabis exitus mane et uespere. Si enim non te delectet ipse exitus, non laborabis exire inde. Mittis caput in lucrum promissum, si non te delectet promissio Saluatoris. Et rursus, cedis tentanti, et terrenti, si non te delectet ille qui prior passus est, ut tibi exitum faceret. Exitus mane et uespere delectabis.

14. [uers. 10.] uisitasti terram, et inebriasti eam. Unde inebriauit terram? Calix tuus inebrians quam preclarus est ! uisitasti terram, et inebriasti eam: misisti nubes tuas, pluerunt predicationem ueritatis, inebriata est terra. Multiplicasti ditare eam. Unde multiplicasti eam ditare? Fluuius Dei repletus est aqua. Quis est fluuius Dei? Populus Dei. Primus populus repletus est, unde cetera terra rigaretur. Audi illum promittentem aquam: Si quis sitit, ueniat et bibat. Qui credit in me, flumina aque uiue de uentre eius fluent . Si flumina, et unus fluuius; quia propter unitatem multi unum sunt. Multe Ecclesie, et una Ecclesia; multi fideles, et una sponsa Christi: sic multa flumina, et unus fluuius. Crediderunt multi Isrelite, et impleti sunt Spiritu sancto: inde diffusi sunt per Gentes; ceperunt predicare ueritatem, et de fluuio Dei qui impletus est aqua, irrigata est tota terra. Parasti cibum illorum; quia ita est preparatio tua. Non quia te promeruerunt, quibus peccata donasti: merita illorum mala erant; sed tu  propter misericordiam tuam, quia ita est preparatio tua, ita parasti cibum illorum.

15. [uers. 11.] Sulcos eius inebria. Fiant ergo primo sulci qui inebrientur: duritia pectoris nostri aperiatur uomere sermonis Dei, Sulcos eius inebria; multiplica generationes eius. uidemus: credunt, et ex credentibus alii credunt, et ex illis alii credunt; et non sufficit uni homini ut factus ipse fidelis unum lucretur [1 1Kb] . Sic multiplicatur et semen: pauca grana mittuntur, et segetes exsurgunt. Sulcos eius inebria; multiplica generationes eius: in stillicidiis suis letabitur, cum exorietur. Id est, antequam sit forte idonea capacitati fluminis, cum exorietur, in stillicidiis suis, id est sibi congruis, letabitur. Paruulis enim adhuc et infirmis stillantur quedam de sacramentis, quia non possunt capere plenitudinem ueritatis. Audi quomodo stillet paruulis dum exoriuntur, id est in recenti ortu minus capacibus. Apostolus dicit: Non potui uobis loqui quasi spiritualibus, sed quasi carnalibus, quasi paruulis in Christo . Cum dicit, paruulis in Christo, iam dicit exortos, sed nondum idoneos ad capiendam illam uberem sapientiam, de qua dicit: Sapientiam loquimur inter perfectos . Letetur in stillicidiis suis, cum exoritur et augetur; roboratus [2 1Kb] capiet et sapientiam: quomodo infans nutritur lacte, et fit idoneus cibo; tamen primo de ipso cibo cui minus idoneus erat, illi lac factum est. In stillicidiis suis letabitur, cum exorietur.

16. [uers. 12.] Benedices coronam anni benignitatis tue. Seminatur modo, crescit quod seminatur, erit et messis. Et modo super semen superseminauit inimicus zizania; et exorti sunt mali inter bonos, pseudochristiani, similem habentes herbam, sed non parem fructum. Etenim zizania ea proprie dicuntur, que nascuntur in similitudine frumentorum; sicuti est lolium, sicuti est auena, et cetera talia que primam herbam prorsus similem habent. Propterea de seminatione zizaniorum hoc dicit Dominus: uenit inimicus, et superseminauit zizania; cum autem creuisset herba, et fructum fecisset, tunc apparuerunt zizania. Ergo uenit inimicus, et superseminauit zizania: sed quid fecit tritico? Non opprimitur zizaniis frumentum; imo per tolerantiam zizaniorum crescit fructus frumentorum. Ipse enim Dominus dixit quibusdam operariis uolentibus eradicare zizania: Sinite utraque crescere usque ad messem, ne forte cum uultis eradicare zizania, eradicetis simul et frumentum; sed in tempore messis dicam messoribus: Colligite primum zizania, et alligate fasciculos ad comburendum; frumentum autem recondite in horreum . Ille est finis anni, messis seculi. Benedices coronam anni benignitatis tue. Coronam ubi audis, gloria uictorie significatur. uince Diabolum, et habebis coronam. Benedices coronam anni benignitatis tue. Rursus commendat benignitatem Dei, ne quisquam de suis meritis glorietur.

17. [uers. 13.] Et campi tui replebuntur ubertate.  Pinguescent fines deserti, et colles exsultatione accingentur. Campi, colles, fines deserti, iidem ipsi sunt homines. Campi propter equalitatem: ergo propter equalitatem, inde dicti sunt campi, populi iusti. Colles propter erectionem; quia erigit in se Deus eos qui se humiliant. Fines deserti, omnes Gentes. Quare fines deserti? Deserti erant; nullus ad eos Propheta missus erat: sic erant illi quomodo eremus, qua non transit homo. Nullum uerbum Dei missum est ad Gentes: soli populo Isrel predicauerunt Prophete. uentum est ad Dominum; crediderunt frumenta in ipso populo Iudeorum. Nam dixit tunc discipulis: Dicitis quia longe est messis; respicite, et uidete quia albe sunt regiones ad messem. Fuit ergo messis prima; erit secunda in ultimo seculo. Messis prima de Iudeis; quia mittebantur ad illos Prophete annuntiantes uenturum Saluatorem. Ideo dixit discipulis suis Dominus, uidete quia albe sunt regiones ad messem: regiones utique Iudee. Alii, inquit, laborauerunt, et uos in eorum labores intrastis . Laborauerunt Prophete ut seminarent, et uos cum falce intrastis ad illorum labores. Facta est ergo prima messis; et inde, de ipso frumento quod tunc purgatum est, seminatus est orbis terrarum, ut surgat alia messis que in fine metenda est. In secunda messe superseminata sunt zizania; modo hic laboratur. Quomodo in illa prima laborauerunt Prophete, quousque ueniret Dominus; sic in ista secunda laborauerunt Apostoli, et omnes predicatores ueritatis laborant, quousque in finem Dominus mittat in messem Angelos suos. Antea ergo desertum erat; sed pinguescent fines deserti. Ecce ubi Prophete non sonuerant, Dominus Prophetarum acceptus est. Pinguescent fines deserti, et exsultatione colles accingentur.

18. [uers. 14.] Induti sunt arietes ouium: subaudiendum, exsultatione. Qua enim exsultatione colles accingentur, hac induuntur arietes ouium. Ipsi arietes, qui colles. Colles enim, eminentiore gratia; arietes, quia duces gregum. Arietes ergo Apostoli induti sunt exsultatione, gaudent de fructibus suis; non sine causa laborauerunt, non sine causa predicauerunt. Induti sunt arietes ouium; et conualles abundabunt frumento: et humiles populi multum fructum afferent. Clamabunt: inde abundabunt frumento, quia clamabunt. Quid clamabunt? Etenim hymnum dicent. Aliud est enim clamare aduersus Deum, aliud hymnum dicere; aliud clamare sacrilegia, aliud clamare laudes Dei. Si clamas in blasphemia, spinas protulisti; si clamas in hymno, abundas frumento.



IN PSALMUM LXu ENARRATIO. SERMO AD PLEBEM.

1. [uers. 1.] Inscribitur in titulo psalmus iste, In finem, canticum Psalmi resurrectionis. In finem cum auditis, quando Psalmi pronuntiantur, in Christum intelligite; dicente Apostolo: Finis enim Legis Christus, ad iustitiam omni credenti . Quomodo  ergo hic cantetur resurrectio, et cuius resurrectio, quantum ipse donare et aperire dignatur, audietis. Resurrectionem enim Christiani nouimus in capite nostro iam factam, et in membris futuram. Caput Ecclesie Christus est, membra Christi Ecclesia . Quod precessit in capite, sequetur in corpore. Hec est spes nostra: ad hoc credimus, ad hoc duramus, et perseueramus in tanta malignitate huius seculi, consolante nos spe, antequam spes fiat res. Res enim erit cum et nos resurrexerimus, et in celestem [1 1Kb] habitum commutati, equales Angelis facti fuerimus. Quis hoc sperare auderet, nisi ueritas promitteret? Hanc autem spem promissam sibi Iudei tenebant; et de bonis et quasi iustis operibus multum gloriabantur, quod acceperant Legem secundum quam uiuendo et hic haberent bona carnalia, et in resurrectione mortuorum talia sperabant de qualibus hic gaudebant. Propterea Sadduceis, qui negabant futuram resurrectionem, Iudei respondere non poterant proponentibus questionem, quam Domino proposuerunt iidem Sadducei. Hinc enim intelligimus eos hanc questionem soluere non potuisse, quia Domino soluente mirati sunt. Proponebant ergo Sadducei questionem de quadam muliere, que habuit septem uiros; non simul, sed succedentes sibi. Erat enim hoc legis ad populum propagandum, ut qui forte sine liberis defungeretur, frater eius, si haberet, acciperet uxorem eius, ad suscitandum semen fratri suo . Proposita ergo illa muliere, que habuit septem uiros omnes mortuos sine liberis, et ad hoc officium implendum ducentes fratris uxorem, dixerunt querentes: In resurrectione cuius eorum erit uxor? Procul dubio Iudei non fatigarentur, non deficerent in ista questione, si non talia sibi in resurrectione sperarent, qualia agebant in hac uita. Dominus autem equalitatem Angelorum promittens, non humanam carnis corruptionem, ait illis: Erratis, nescientes Scripturas, neque uirtutem Dei. In resurrectione enim neque nubent, neque uxores ducent: neque enim incipient mori, sed erunt equales Angelis Dei . Demonstrauit quod ibi sit necessaria successio, ubi doletur decessio [2 1Kb] : ibi quia decessores non erunt, nec successores querentur. Ad hoc enim subiecit: Non enim incipient mori. uerumtamen quia Iudei tenebant, etsi carnaliter, spem resurrectionis future, gauisi sunt responsum esse Sadduceis, cum quibus illis erat de hac ancipiti et obscura questione certamen. Tenebant ergo Iudei spem resurrectionis mortuorum; et solos se ad beatam uitam resurrecturos sperabant [3 1Kb] propter opus Legis, et propter iustificationes Scripturarum, quas habebant soli Iudei, et Gentes non habebant. Crucifixus est Christus; cecitas ex parte Isrel facta est, ut plenitudo Gentium intraret : hoc Apostolo dicente. Cepit etiam Gentibus promitti resurrectio mortuorum, credentibus  in Iesum Christum quod resurrexerit. Inde psalmus iste est aduersus presumptionem et superbiam Iudeorum, pro fide Gentium ad eamdem spem resurrectionis uocatarum.

2. Quodammodo, fratres mei, animum [1 1Kb] Psalmi audistis. In hoc quod dixi, in hoc quod proposui, tota uestra suspendatur intentio; hinc uos nulla cogitatio auertat: contra presumptionem dicitur Iudeorum, qui de iustificationibus Legis sperabant sibi resurrectionem, et crucifixerunt Christum qui primus resurrexit, non membra resurrectura solos Iudeos habiturus [2 1Kb] , sed omnes qui in eum credidissent, id est omnes gentes. Inde cepit: Iubilate Deo. Qui? Omnis terra. Non ergo sola Iudea. uidete, fratres, quemadmodum commendetur uniuersitas Ecclesie toto orbe diffuse; et non solum dolete Iudeos qui gratiam istam Gentibus inuidebant, sed plus hereticos plangite. Si enim dolendi sunt qui collecti non sunt, quanto amplius qui collecti diuisi sunt? Iubilate Deo, omnis terra. Quid est, Iubilate? In uocem erumpite gaudiorum, si non potestis uerborum. Non enim uerbis iubilatur; sed solus gaudentium sonitus redditur, quasi parturientis et parientis cordis letitiam in uocem rei concepte [3 1Kb] , que uerbis explicari non possit. Iubilate Deo, omnis terra: nemo iubilet in parte. Nemo, inquam, iubilet in parte: omnis terra iubilet, Catholica iubilet. Catholica totum tenet: quicumque partem tenet, et a toto precisus est, ululare uult, non iubilare. Iubilate Deo, omnis terra.

3. [uers. 2.] Psallite autem nomini eius. Quid dixit? Psallentibus uobis benedicatur nomen eius. Quid sit autem psallere, heri dixi, et credo meminisse Charitatem uestram. Psallere, est organum etiam assumere quod psalterium dicitur, et pulsu atque opere manuum uocibus concordare. Si ergo iubilatis quod Deus audiat, psallite etiam quod homines et uideant et audiant; sed non nomini uestro. Cauete enim facere iustitiam uestram coram hominibus, ut uideamini ab eis . Et propter cuius nomen, inquies, psallam, ut non [4 1Kb] uideantur ab hominibus opera mea? Attendite alio loco: Luceant opera uestra coram hominibus, ut uideant bona facta uestra, et glorificent Patrem uestrum qui in celis est . uideant bona facta uestra, et glorificent, non uos, sed Deum. Nam si propter uos glorificandos facitis opera bona, respondetur quod ipse dixit de quibusdam talibus: Amen dico uobis; perceperunt mercedem suam. Et iterum: Alioquin mercedem non habebitis apud Patrem uestrum qui in celis est . Ergo, inquies, debeo abscondere opera mea, ne faciam coram hominibus? Non. Sed quid ait? Luceant opera uestra coram hominibus. Anceps ergo remanebo: hac mihi dicis, Cauete facere iustitiam uestram coram hominibus; hac mihi dicis, Luceant opera uestra bona coram hominibus; quid obseruabo? quid faciam? quid relinquam? Tam non potest homo seruire duobus dominis diuersa iubentibus,  quam nec uni diuersa iubenti. Non, ait Dominus, diuersa iubeo. Finem attende, in finem canta; quo fine facias, uide. Si ideo facis ut tu glorificeris, hoc prohibui; si autem ideo ut Deus glorificetur, hoc iussi. Psallite ergo, non nomini uestro, sed nomini Domini Dei uestri. uos psallite; ille laudetur: uos bene uiuite; ille glorificetur. Unde enim habetis ipsum bene uiuere? Si eternum haberetis, nunquam male uixissetis; si a uobis haberetis, nunquam non [1 1Kb] bene uixissetis: Psallite autem nomini eius.

4. Date gloriam laudi eius. Totam intentionem nostram in laudem Dei mittit; nichil nobis relinquit unde laudemur. Gloriemur inde magis [2 1Kb] , et gaudeamus; illi inhereamus, in illo laudemur. Audistis cum legeretur Apostolus: uidete uocationem uestram, fratres; quia non multi sapientes secundum carnem, non multi potentes, non multi nobiles, sed stulta mundi elegit Deus ut confundat sapientes; et infirma mundi elegit Deus ut confundat fortia; et ignobilia mundi elegit Deus, et ea que non sunt, tanquam que sunt, ut ea que sunt euacuentur . Quid uoluit dicere? quid uoluit ostendere? Descendit Dominus Deus noster iehsu Christus [3 1Kb] reparare genus humanum, et dare gratiam suam omnibus intelligentibus quia gratia illius est, non merita eorum; et ne quelibet persona gloriaretur in carne, infirmos elegit. Nam inde non est electus etiam ille Nathanel. Quid enim tibi uidetur, ut publicanum in telonio sedentem eligeret Mattheum , et non eligeret Nathanel cui perhibuit testimonium ipse Dominus, dicens: Ecce uerus Isrelita, in quo dolus non est? Intelligitur ergo Nathanel iste doctus fuisse in Lege. Non quia doctos non erat electurus: sed si ipsos primo elegisset, doctrine sue merito se electos putarent; ita illorum scientia laudaretur, et laus Christi gratie minueretur. Perhibuit testimonium tanquam bono fideli, in quo dolus non erat; sed tamen eum non assumpsit inter illos discipulos, quos primum idiotas elegit. Et unde intelligimus quod ille peritus erat Legis? Quando audiuit ab uno ex eis qui secuti erant Dominum, dicente, Inuenimus Messiam, quod interpretatur Christus, quesiuit unde; et dictum est, A Nazareth: et ille, A Nazareth potest aliquid boni esse. Procul dubio, qui intellexit quia a Nazareth potest aliquid boni esse, peritus erat Legis, et bene Prophetas inspexerat. Noui esse in illis uerbis aliam pronuntiationem; sed a prudentioribus non est approbata: ut quasi desperasse uideretur ille, cum audiens dixisset, A Nazareth potest aliquid boni esse? id est, numquid potest? Sic pronuntiando quasi desperaret. Sequitur autem ibi, ueni, et uide . Hec uerba, id est, ueni, et uide, utramque possunt pronuntiationem sequi. Si dicas, quasi non credens, A Nazareth potest aliquid boni esse? respondetur, ueni, et uide quod non credis. Rursus si  dicas confirmans, A Nazareth potest aliquid boni esse; respondetur, ueni, et uide quam uere sit bonum quod nuntio a Nazareth; et quam recte credas, ueni, et experire. Hinc tamen existimatur doctus ille in Lege fuisse, quia non est electus inter discipulos ab illo qui stulta mundi prius elegit; cum tantum el perhibuerit testimonium Dominus dicens: Ecce uere Isrelita, in quo dolus non est. Elegit ergo Dominus postea et oratores; sed illi superbirent, si non prius eligeret piscatores: elegit diuites; sed dicerent merito diuitiarum suarum se electos esse, nisi primo elegisset pauperes: elegit imperatores postea; sed melius est ut Romam cum uenerit imperator, deposito diademate, ploret ad memoriam piscatoris, quam ut piscator ploret ad memoriam imperatoris. Infirma enim mundi elegit Deus, ut confundat fortia; et ignobilia mundi elegit, et ea que non sunt, tanquam que sunt, ut ea que sunt euacuentur. Et quid sequitur? Conclusit Apostolus: Ut non glorietur coram Deo omnis caro. uidete quemadmodum nobis abstulit gloriam, ut daret gloriam: abstulit nostram, ut daret suam; abstulit inanem, ut daret plenam; abstulit nutantem, ut daret solidam. Quanto ergo gloria nostra fortior et firmior, quia in Deo est! Non ergo in te debes gloriari; prohibuit ueritas: sed quod ait Apostolus, hoc precepit ueritas, Qui gloriatur, in Domino glorietur . Date ergo gloriam laudi eius. Nolite imitari Iudeos, qui quasi meritis suis uolebant tribuere iustificationes suas, et inuidebant Gentibus accedentibus ad gratiam euangelicam, ut peccata omnia donarentur eis; quasi illi non haberent quod sibi donaretur; iam, quasi boni operarii, mercedem exspectantes. Et cum adhuc egroti essent, sanos se esse putabant, et inde periculosius egrotabant. Nam si uel mitius egrotassent, non quasi phrenetici medicum occidissent. Date gloriam laudi eius.

5. [uers. 3.] Dicite Deo: Quam timenda sunt opera tua! Quare timenda, et non amanda? Audi aliam uocem psalmi: Seruite Domino in timore, et exsultate ei cum tremore . Quid sibi hoc uult? Audi uocem Apostoli: Cum timore, inquit, et tremore uestram ipsorum salutem operamini. Quare, cum timore et tremore? Subiecit causam: Deus est enim qui operatur in uobis, et uelle, et operari, pro bona uoluntate . Si ergo Deus operatur in te, gratia Dei bene operaris, non uiribus tuis. Ergo si gaudes, et time; ne forte quod datum est humili, auferatur superbo. Nam, ut noueritis hoc esse factum de ipsa superbia Iudeorum, quasi se ex operibus Legis iustificantium, et ideo cadentium, dicit alius psalmus: Hi in curribus, et hi in equis, quasi in suis quibusdam passibus et instrumentis ad erectionem suam; nos autem, inquit, in nomine Domini Dei nostri magnificabimur: Hi in curribus, et hi in equis; nos autem in nomine Domini Dei nostri magnificabimur. uide quemadmodum illi extollebantur in se; uide quemadmodum isti gloriabantur in Deo. Propterea quid secutum est? Illis obligati sunt pedes, et ceciderunt; nos autem surreximus, et erecti sumus . Audi  ipsum Dominum nostrum hoc idem dicentem: Ego inquit, ueni; ut qui non uident, uideant; et qui uident, ceci fiant. uide in una parte bonitatem; in alia quasi malitiam. Sed quid illo melius? quid misericordius? quid iustius? Quare ergo, qui non uident, uideant? Propter benitatem. Quare, et qui uident, ceci fiant? Propter elationem. Et uere uidebant, et facti sunt ceci? Non uidebant, sed uidere sibi uidebantur. Nam ecce uidete, fratres: cum dicerent ipsi Iudei, Num sumus ceci? ait illis Dominus; Si ceci essetis, peccatum non haberetis: modo autem quia dicitis, uidemus, peccatum uestrum in uobis manet . Ad medicum uenisti; uidere te dicis? Cessabunt collyria; semper cecus remanebis: confitere te cecum, ut illuminari mercaris. Attende Iudeos; attende Gentes. Qui non uident, uideant, inquit: ideo ueni, ut qui uident, ceci fiant. Ipsum Dominum nostrum Iesum Christum in carne uidebant Iudei; Gentes non uidebant: ecce qui uiderunt, crucifixerunt; qui non uiderunt, crediderunt. Ergo quid fecisti, o Christe, aduersus superbos? quid fecisti? uidemus, quia dignatus es, et membra tua sumus; uidemus: abscondisti Deum; obiecisti hominem. Quare hoc? Ut cecitas ex parte Isrel fieret, et plenitudo Gentium intraret. Ad hoc abscondisti Deum, et hominem aspectibus obiecisti. uidebant, et non uidebant: uidebant quod acceperas, et non uidebant quod eras: uidebant formam serui, non uidebant formam Dei ; formam serui, qua maior est Pater ; non formam Dei, propter quam modo audistis, Ego et Pater unum sumus . Tenuerunt quod uidebant, cruxifixerunt quod uidebant; insultauerunt ei quem uidebant, non agnouerunt qui latebat. Audi Apostolum dicentem: Si enim cognouissent, nunquam Dominum glorie crucifixissent . Ergo Gentes que uocate estis, attendite ramos precisos propter seueritatem; uos autem insertos propter bonitatem, et participes factos pinguedinis olee, non altum sapientes; id est non superbientes. Non enim tu radicem portas, ait; sed radix te. Magis terreamini, quia uidetis amputatos ramos naturales. Iudei enim per Patriarchas uenerunt; de carne Abrahe nati sunt. Et quid ait Apostolus? Sed dicis: Fracti sunt rami, ut ego inserar. Bene; propter infidelitatem fracti sunt. Tu autem, inquit, fide stas; noli altum sapere, sed time: si enim naturalibus ramis Deus non pepercit, neque tibi parcet. Attende ergo ramos fractos, et te insertum: noli extolli super ramos fractos; sed magis dicito Deo, Quam metuenda sunt opera tua! Fratres, si aduersus Iudeos olim precisos de radice Patriarcharum extollere nos non debemus, sed timere potius, et dicere Deo, Quam timenda sunt opera tua! quanto minus non nos debemus extollere aduersus recentia uulnera precisionum? Precisi sunt ante Iudei, inserte sunt Gentes; de ipsa insertione precisi sunt heretici; sed neque contra illos nos extollere debemus, ne forte precidi mereatur, quem delectat insultare precisis. Fratres mei, qualiscumque episcopi uox sonuit uobis, rogamus uos ut caueatis:  quicumque in Ecclesia estis, nolite insultare eis qui non sunt intus; sed orate potius ut et ipsi intus sint. Potens est enim Deus iterum inserere illos. De ipsis Iudeis dixit hoc Apostolus; et factum est in eis. Resurrexit Dominus, et multi crediderunt: non intellexerunt cum crucifigerent; tamen postea crediderunt in eum, et donatum est eis tam magnum delictum. Fusus Domini sanguis donatus est homicidis, ut non dicam deicidis; quia si cognouissent, nunquam Dominum glorie crucifixissent. Modo homicidis donatus est fusus sanguis innocentis; et ipsum sanguinem quem per insaniam fuderunt, per gratiam biberunt. Dicite ergo Deo: Quam timenda sunt opera tua! Unde timenda? Quia cecitas ex parte Isrel facta est, ut plenitudo Gentium intraret . O Gentium plenitudo, dic Deo, Quam timenda sunt opera tua! et sic gaude ut contremiscas; noli extolli super ramos precisos. Dicite Deo: Quam timenda sunt opera tua!

6. In multitudine potentie tue mentientur tibi inimici tui. Ad hoc tibi, inquit, mentientur inimici tui, ut multa sit potentia tua. Quid est hoc? Intentius audite. Potentia Domini nostri Iesu Christi maxime apparuit in resurrectione, unde psalmus iste titulum accepit. Et resurgens apparuit discipulis suis. Non apparuit inimicis suis, sed discipulis suis . Crucifixus apparuit omnibus; resurgens fidelibus: ut etiam postea qui uellet crederet, et credenti resurrectio promitteretur. Multi sancti multa miracula fecerunt; nullus ipsorum mortuus resurrexit: quia et qui ab eis resuscitati sunt, morituri resuscitati sunt. Intendat Charitas uestra. Commendans Dominus opera sua dixit: Operibus credite, si mihi non uultis credere . Et commendantur etiam preterita opera Prophetarum; et si non eadem, tamen multa eadem, multa eiusdem potentie. Ambulauit Dominus super mare, iussit [1 1Kb] et Petrum . Numquid non ibi erat ipse Dominus, quando se diuisit mare, ut Moyses cum populo Isrel transiret ? Idem Dominus illa faciebat. Qui fecit ista per carnem suam, ipse illa faciebat per carnem seruorum suorum. Illud tamen per seruos suos non fecit , ut aliquis ipsorum mortuus esset, et resurgeret in uitam eternam. Quia ergo possent dicere Iudei, cum miracula faceret Dominus, Fecit hec et Moyses, fecit Elias, fecit Eliseus: possent sibi ista dicere, quia et illi mortuos resuscitauerunt, et multa miracula fecerunt: propterea cum ab illo signum peteretur; proprium signum commendans quod in se solo futurum erat, ait: Generatio ista praua et amaricans [2 1Kb] signum querit; et signum non dabitur ei, nisi signum Ione prophete. Sicut enim fuit Ionas in uentre ceti tribus diebus, et tribus noctibus; sic erit et filius hominis in corde terre tribus diebus, et tribus noctibus . Quomodo fuit Ionas in uentre ceti? Nonne ut postea uiuus euomeretur? Hoc fuit infernus Domino, quod Ione cetus. Hoc signum proprium commendauit; hoc est potentissimum.  Potentius est reuixisse mortuum, quam non fuisse mortuum. Magnitudo potentie Domini secundum quod homo factus est, in uirtute resurrectionis apparet. Hanc commendat Apostolus, cum dicit: Non habens meam iustitiam que ex Lege est; sed eam que est per fidem Christi, que est ex Deo iustitia in fide, ad cognoscendum eum, et uirtutem resurrectionis eius . Sic commandatur et alio loco: Et si crucifixus est ex infirmitate, sed uiuit in uirtute Dei . Cum ergo ista magna potentia Domini in resurrectione intelligatur, unde titulum psalmus iste accepit; quid sibi uult, In multitudine potentie tue mentientur tibi inimici tui, nisi ut sic intelligas: Ideo tibi mentientur inimici tui ut crucifigaris; ideo crucifigeris ut resurgas? Mendacium ergo illorum ad commendandam multam potentiam tuam ualebit. Quare solent inimici mentiri? Ut potentiam cuiusque minuant de quo mentiuntur. Tibi, inquit, contra accidit. Nam minus appareret potentia tua, si tibi illi non mentirentur.

7. Attendite et ipsum mendacium falsorum testium in Euangelio, et uidete quia de resurrectione est. Cum enim Domino dictum esset, Quod signum ostendis nobis, quia ista facis? excepto eo quod dixerat de Iona, per aliam similitudinem hoc ipsum item dixit, ut noueritis hoc proprium signum maxime commendatum: Soluite templum, inquit, hoc; et in tribus diebus excitabo illud. Et illi dixerunt: Quadraginta et sex annis edificatum est templum hoc; et tu in triduo excitabis illud? Et euangelista, quid illud esset exponens: Hoc autem, inquit, dicebat iehsu de templo corporis sui . Ecce hanc potentiam suam hominibus se demonstraturum dicebat, unde similitudinem de templo dederat, propter carnem suam que erat templum latentis intus diuinitatis. Unde Iudei templum foris uidebant; numen intus habitans [1 1Kb] non uidebant. Ex istis uerbis Domini concinnauerunt falsi testes mendacium, quod contra eum dicerent, ex his ipsis ubi commendauit resurrectionem suam futuram, loquens de templo. Dixerunt enim falsi testes aduersus eum, cum quereretur ab eis quid illum audissent dixisse [2 1Kb] : Audiuimus eum dicentem, Soluam templum hoc, et post triduum resuscitabo illud . Post triduum resuscitabo, audierant: Soluam, non audierant; sed audierant, Soluite. Unum uerbum mutauerunt, et paucas litteras, ut falsum testimonium molirentur. Sed cui mutas uerbum, o humana uanitas, o humana infirmitas? uerbo incommutabili uerbum mutas! Mutas tu tuum uerbum; numquid mutas Dei uerbum? Unde alio loco dicitur: Et mentita est iniquitas sibi . Quare ergo tibi mentiti sunt inimici tui, o Domine, cui iubilat omnis terra? In multitudine potentie tue mentientur tibi inimici tui. Dicent, Soluam; cum tu dixeris, Soluite. Quare te dixerunt dixisse, Soluam; et non dixerunt quod tu dixisti, Soluite?  Ut quasi ipsi se a crimine soluti templi defenderent sine causa. Christus enim, quia uoluit, mortuus est: et tamen uos occidistis. Ecce concedimus uobis, o mendaces; ipse soluit templum. Dictum est enim ab Apostolo: Qui me dilexit et tradidit semetipsum pro me . Dictum est de Patre: Qui proprio Filio suo non pepercit; sed pro nobis omnibus tradidit illum . Si ergo Pater Filium tradidit, et Filius semetipsum tradidit; Iudas quid fecit? Pater tradendo Filium ad mortem pro nobis, bene fecit: Christus tradendo seipsum pro nobis, fecit bene: tradendo Iudas magistrum pro auaritia sua, fecit male. Non enim quod nobis prestitum est de passione Christi, malitie Iude deputabitur: habebit ille mercedem malitie; Christus laudem gratie. Prorsus ipse soluerit templum; ipse soluerit qui dixit: Potestatem habeo ponendi animam meam; et potestatem habeo iterum sumendi eam: nemo tollit eam a me; sed ego ipse pono eam a me, et iterum sumo eam . Ipse soluerit templum gratia sua [1 1Kb] , malitia uestra. In multitudine potentie tue mentientur tibi inimici tui. Ecce mentiuntur, ecce creditur eis, ecce opprimeris, ecce crucifigeris, ecce insultatur tibi, ecce caput agitatur: Si Filius Dei est, descendat de cruce . Ecce quando uis animam ponis, et lancea latus percuteris , et Sacramenta de latere tuo defluunt; deponeris de ligno, inuolueris linteaminibus, poneris in sepulcro, adduntur custodes ne tollant te discipuli tui; uenit hora resurrectionis tue, terra concutitur, monumenta scinduntur, resurgis occultus, appares manifestus. Ubi sunt ergo illi mendaces? ubi est falsum testimonium maleuolentie? Nonne in multitudine potentie tue mentiti sunt tibi inimici tui?

8. Da et illos sepulcri custodes; referant quid uiderint: accipiant pecuniam, et ipsi mentiantur; dicant etiam ipsi moniti peruersi a peruersis, dicant a Iudeis corrupti, qui in Christo noluerunt esse integri; dicant, mentiantur etiam ipsi. Quid dicturi sunt? Dicite; uideamus: mentiemini et uos in multitudine potentie Domini. Quid dicturi estis? Cum dormiremus nos, uenerunt discipuli eius, et abstulerunt eum de monumento . O uere stultitia dormiens! Aut uigilabas; et prohibere debuisti: aut dormiebas; et quid sit gestum nescisti. Accesserunt et ipsi mendacio inimicorum: auctus est numerus mentientium, ut augeretur merces credentium; quia in multitudine potentie tue mentientur tibi inimici tui. Ergo mentiti sunt; in multitudine potentie tue mentiti sunt: apparuisti contra mendaces ueracibus et apparuisti eis ueracibus quos tu ueraces fecisti.

9. [uers. 4.] Remaneant Iudei in mendaciis suis: tibi, quia in multitudine potentie tue mentiti sunt, fiat quod sequitur: Omnis terra adoret te, et psallat tibi; psallat nomini tuo, Altissime. Paulo ante humillime; modo Altissime: humillime inter manus mentientium inimicorum; Altissime super uerticem laudantium  Angelorum. Omnis terra adoret te, et psallat tibi; psallat nomini tuo, Altissime.

10. [uers. 5.] uenite, et uidete opera Domini. O Gentes, o ultime nationes, relinquite Iudeos mentientes, uenite confitentes. uenite, et uidete opera Domini: terribilis in consiliis super filios hominum. Filius hominis quidem et ipse dictus est, et uere filius hominis factus est: uerus Filius Dei in forma Dei; uerus filius hominis in forma serui : sed nolite formam istam serui ex aliorum similium conditione pensare; terribilis est in consiliis super filios hominum. Machinati sunt filii hominum consilium ad crucifigendum Christum; crucifixus excecauit crucifigentes. Quid ergo fecistis, filii hominum, machinando acuta consilia aduersus Dominum uestrum, in quo latebat maiestas, et apparebat infirmitas? uos machinati estis consilia perdendi, ille excecandi et saluandi; excecandi superbos, saluandi humiles: ad hoc autem superbos ipsos excecandi [1 1Kb] , ut cecati humiliarentur, humiliati confiterentur, confessi illuminarentur. Terribilis in consiliis super filios hominum. uere terribilis! Ecce cecitas ex parte Isrel facta est: ecce Iudei ex quibus natus est Christus, foris sunt: ecce Gentes que contra Iudeam erant, in Christo intus sunt . Terribilis in consiliis super filios hominum.

11. [uers. 6.] Propterea quid fecit terrore consilii sui? Conuertit mare in aridam. Hoc enim sequitur: Qui conuertit mare in aridam. Mare erat mundus; amarus salsitate, turbulentus tempestate, seuiens fluctibus persecutionum, mare erat: certe in aridam conuersum est mare; modo sitit aquam dulcem mundus, qui salsa plenus erat. Quis hoc fecit? Qui conuertit mare in aridam. Iam anima Gentium omnium quid dicit? Anima mea uelut terra sine aqua tibi . Qui conuertit mare in aridam. In flumine pertransibunt pede. Illi ipsi qui conuersi sunt in aridam, cum essent antea mare [2 1Kb] , in flumine pede pertransibunt. Quid est flumen? Flumen est omnis mortalitas seculi. uidete flumen: alia ueniunt et transeunt, alia transitura succedunt. Nonne sic fit in aqua fluminis, que de terra nascitur, et manat? Omnis qui natus est, cedat oportet nascituro: et omnis iste ordo rerum labentium, fluuius quidam est. In istum fluuium non se mittat cupida anima, non se mittat; stet. Et quomodo transibit delectationes rerum periturarum? Credat in Christum, et transibit pede: transit illo duce, pede transit. Quid est, pede transire? Facile transire. Non querit equum ut transeat; non erigitur superbia ad transeundum flumen: humilis transit, et tutius transit. In flumine pertransibunt pede.

12. Ibi iucundabimur in ipso [3 1Kb] . O Iudei, de uestris operibus gloriamini: ponite superbiam gloriandi de uobis; sumite gratiam iucundandi in Christo. Ibi enim iucundabimur: sed non in nobis: ibi iucundabimur  in ipso. Quando iucundabimur? Cum flumen transierimus pede, uita eterna promittitur, resurrectio promittitur; ibi caro nostra iam non erit flumen: flumen enim modo est, quando mortalitas est. uidete si stat aliqua etas. Pueri crescere uolunt; et nesciunt spatium uite sue annis succedentibus minui. Non enim adduntur anni, sed subtrahuntur crescentibus: sicut aqua fluminis prorsus accedit, sed a fonte recedit. Et uolunt crescere pueri, ut careant dominatu maiorum; ecce crescunt, agitur cito, perueniunt ad iuuentutem: qui excesserunt pueritiam, si possunt teneant iuuentutem; transit et ipsa. Senectus succedit; uel senectus eterna sit: morte aufertur. Ergo fluuius est carnis nascentis. Hunc fluuium mortalitatis, ne mortalium rerum concupiscentia subuertat et rapiat [1 1Kb] , facile transit qui humiliter, id est, pede transit, duce illo qui prior transiit, qui de torrente in uia usque ad mortem bibit, propterea exaltauit caput . Transeuntes ergo pede fluuium istum, id est facile transeuntes mortalitatem istam fluentem, ibi iucundabimur in ipso. Modo autem in quo, nisi uel in ipso, uel in spe ipsius? Etsi enim iucundamur modo, in spe iucundamur; tunc autem in ipso iucundabimur. Et modo in ipso, sed per spem; tunc autem facie ad faciem .

13. [uers. 7.] Ibi iucundabimur in ipso. In quo? Qui dominatur in uirtute sua in eternum. Nam nos quam uirtutem habemus? et num quid eternam? Si eterna esset uirtus nostra, non lapsi essemus, non cecidissemus in peccatum, non meruissemus mortalitatem penalem. Ille uoluntate suscepit, quo nos meritum nostrum deiecit, Qui dominatur in uirtute sua in eternum. Eius participes efficiamur, in cuius uirtute nos erimus fortes; ille autem in sua. Nos illuminati; ille lumen illuminans: nos auersi ab illo, contenebramur; ille auerti a se non potest. Calore ipsius accendimur; unde recedentes frigueramus, accedentes rursum accendimur. Ergo dicamus ei ut custodiat nos in uirtute sua, quia in ipso iucundabimur qui dominatur in uirtute sua in eternum.

14. Sed non hoc solis Iudeis prestat credentibus, Quia multum se extulerunt Iudei de uirtute sua presumentes, postea cognouerunt in cuius uirtute fuerunt salubriter fortes, et quidam eorum crediderunt: sed non sufficit Christo; multum est quod dedit, magnum pretium dedit, non pro solis Iudeis debuit ualere quod dedit. Oculi eius super Gentes respiciunt. Ergo, Oculi eius super Gentes respiciunt. Et quid facimus? Murmurabunt Iudei; dicturi sunt Iudei: Quod nobis, hoc et illis; nobis Euangelium, illis Euangelium; nobis gratiam resurrectionis, et illis gratiam resurrectionis: nichil nobis prodest quod nos Legem accepimus. et in iustificationibus Legis uiximus, et tenuimus precepta patrum: nichil ualebit hoc; illis quod nobis! Non litigent, non contendant. Qui  amaricant, non exaltentur in semetipsis. O caro misera et tabescens, nonne peccatrix es? Quid clamat lingua tua? Attendatur conscientia. Omnes enim peccauerunt, et egent gloria Dei . Agnosce te, infirmitas humana. Accepisti Legem, ut et preuaricatrix Legis esses; non enim tenuisti et implesti quod accepisti. Accessit tibi ex Lege, non iustificatio quam Lex iubet, sed preuaricatio quam tu fecisti. Si ergo abundauit peccatum, quid inuides superabundanti gratie ? Noli amaricare, quia qui amaricant, non exaltentur. Quasi maledixisse uidetur, Qui amaricant, non exaltentur: imo exaltentur, sed non in seipsis. Humilientur in seipsis; exaltentur in Christo. Qui enim se humiliat, exaltabitur; et qui se exaltat, humiliabitur . Qui amaricant, non exaltentur in semetipsis.

15. [uers. 8, 9.] Benedicite, Gentes, Deum nostrum. Ecce repulsi sunt qui amaricant; reddita est illis ratio: aliqui conuersi sunt, aliqui superbi remanserunt. Non uos terreant qui gratiam euangelicam inuident Gentibus; iam uenit semen Abrahe, in quo benedicuntur omnes Gentes . Benedicite eum in quo benedicimini; Benedicite, Gentes, Deum nostrum: et audite uocem laudis eius. Ne uos ipsos laudetis; sed ipsum laudetis. Que est uox laudis eius? Quia gratia ipsius sumus, quidquid boni sumus. Qui posuit animam meam in uitam [1 1Kb] . Ecce uox laudis eius: Qui posuit animam meam in uitam. Ergo in morte erat; in morte erat in te [2 1Kb] . Inde est quod non debuistis exaltari in uobis ipsis. Ecce in morte erat in te: ubi erit in uita, nisi in illo qui dixit, Ego sum uia, ueritas, et uita ? Quomodo quibusdam credentibus ait Apostolus: Fuistis aliquando tenebre; nunc autem lux in Domino . Tenebre ergo in uobis; lux in Domino: sic mors in uobis; uita in Domino. Qui posuit animam meam in uitam. Ecce posuit animam nostram in uitam, quia credimus in eum; in uitam [3 1Kb] posuit animam nostram: sed quid deinde opus est, nisi ut perseueremus usque in finem? Et hoc quis dabit, nisi de quo consequenter dictum est, Et non dedit in motum pedes meos? Ipse posuit animam in uitam, ipse regit pedes, ne nutent, ne moueantur, et dentur in motum; ipse nos facit uiuere, ipse perseuerare usque in finem, ut in eternum uiuamus. Et non dedit in motum pedes meos.

16. [uers. 10-12.] Quare hoc dixisti, Et non dedit in motum pedes meos? Quid enim passus es, aut quid pati potuisti, ut mouerentur pedes tui? Quid? audi que sequantur. Quare dixi, non dedit in motum pedes meos? Quia multa passi sumus, de quibus mouerentur de uia pedes nostri, nisi ipse regeret, et eos in motum non daret. Que sunt ista? Quoniam probasti nos Deus; ignisti nos, sicut ignitur argentum. Non ignisti sicut fenum, sed sicut argentum: adhibendo nobis ignem, non in cinerem conuertisti, sed sordes abluisti. Ignisti nos, sicut ignitur argentum. Et uide quomodo  seuit Deus in illos, quorum animam posuit in uitam. Induxisti nos in muscipulam: non ut capti moreremur, sed unde liberati experiremur. Posuisti tribulationes in dorso nostro. Erecti enim male, superbi eramus: male erecti curuati sumus, ut curuati bene erigeremur. Posuisti tribulationes in dorso nostro: imposuisti homines super capita nostra. Hec omnia passa est Ecclesia uariis et diuersis persecutionibus; passa est hoc singillatim, etiam modo patitur. Non enim quisquam est, qui se in hac uita ab his tentationibus possit dicere immunem. Ergo imponuntur et homines super capita nostra: toleramus quos nolumus, patimur superiores aliquando quos nouimus peiores. Peccata autem si desint, bene superior est homo; quanto autem plura adsunt, tanto est inferior. Et bonum est ut consideremus nos peccatores esse, et sic toleremus impositos super capita nostra; ut et nos Deo confiteamur quia digne patimur. Quid enim indigne pateris quod facit qui iustus est? Posuisti tribulationes in dorso nostro: imposuisti homines super capita nostra. Seuire uidetur Deus, cum ista facit: ne metuas; quoniam Pater est, nunquam sic seuit ut perdat. Quando male uiuis, si parcit, plus irascitur. Omnino iste tribulationes flagella sunt corrigentis, ne sit sententia punientis. Posuisti tribulationes in dorso nostro: imposuisti homines super capita nostra.

17. Transiuimus per ignem et aquam. Ignis et aqua, utrumque periculosum est in hac uita. Certe uidetur aqua ignem exstinguere, et ignis uidetur aquam siccare. Ita et ipse tentationes sunt, quibus abundat hec uita. Ignis urit, aqua corrumpit: utrumque metuendum; et ustio tribulationis, et aqua corruptionis. Quando sunt res anguste, et aliqua que infelicitas dicitur in hoc mundo, quasi ignis est: quando sunt res prospere, et abundantia seculi circumfluit, quasi aqua est. uide ne te ignis exurat, ne aqua corrumpat. Firmus esto aduersus ignem; coqui te oportet: tanquam uas fictum mitteris in caminum ignis, ut firmetur quod formatum est. uas ergo iam igne firmatum aquam non timet; uas autem si solidatum igne non fuerit, tanquam lutum aqua soluetur. Noli festinare ad aquam; per ignem transi ad aquam, ut transeas et aquam. Propterea et in Sacramentis, et in catechizando, et in exorcizando, adhibetur prius ignis. Nam unde plerumque immundi spiritus clamant, Ardeo, si ille ignis non est? Post ignem autem exorcismi uenitur ad Baptismum; ut ab igne ad aquam, ab aqua in refrigerium. Quod autem in Sacramentis [1 1Kb] , hoc in tentationibus huius seculi: angustia timoris accedit prima, uice ignis; postea ablato timore, metuendum est ne felicitas mundana corrumpat. Cum autem te ignis crepare non fecerit, et in aquam non merseris, sed enataueris; per disciplinam transis ad requiem, et transiens per ignem et aquam educeris in refrigerium. Quarum enim rerum signa sunt in Sacramenti, ipse res sunt in illa perfectione uite eterne. Iam cum transierimus ad illud  refrigerium, fratres karissimi, nullum ibi timebimus inimicum, nullum tentatorem, nullum inuidum, nullum ignem, nullam aquam; perpetuum ibi refrigerium erit. Refrigerium propter quietem dicitur. Nam si dicas, Calor est, uerum est: si dicas, Refrigerium, uerum est. Si enim refrigerium male accipias, quasi torpescimus ibi. Non autem torpescimus ibi, sed requiescimus: nec quia calor dicitur, estuabimus ibi, sed feruebimus spiritu. Attende ipsum calorem in alio psalmo: Nec est qui se abscondat a calore eius . Quid dicit et Apostolus? Spiritu feruentes . Ergo, Transiuimus per ignem et aquam: Et eduxisti nos in refrigerium.

18. [uers. 13.] Attende quia non tantum de refrigerio, sed nec de ipso igne optabili tacuit: Introibo in domum tuam in holocaustis. Quid est holocaustum? Totum incensum, sed igne diuino. Holocaustum enim dicitur sacrificium, cum totum accenditur. Alie sunt partes sacrificiorum; aliud holocaustum: quando totum ardet, et totum consumitur igne diuino, holocaustum dicitur; quando pars, sacrificium. Omne quidem holocaustum sacrificium; sed non omne sacrificium holocaustum. Holocausta ergo promittit; corpus Christi loquitur, unitas Christi loquitur: Introibo in domum tuam in holocaustis. Totum meum consumat ignis tuus; nichil mei remaneat mihi, totum sit tibi. Hoc autem erit in resurrectione iustorum [1 1Kb] , quando et corruptibile hoc induetur incorruptione, et mortale hoc induetur immortalitate; tunc fiet quod scriptum est: Absorpta est mors in uictoriam . uictoria quasi ignis diuinus est: cum absorbet et mortem nostram, holocaustum est. Non remanet mortale aliquid in carne, non remanet aliquid culpabile in spiritu; totum ex mortali uita consumetur, ut in eterna uita consummetur [2 1Kb] : erunt ergo illa holocausta.

19. [uers. 14.] Et quid erit [3 1Kb] , in holocaustis? Reddam tibi uota mea, que distinxerunt labia mea. Que est distinctio in uotis? Hec est distinctio, ut te accuses, illum laudes; te intelligas creaturam, illum creatorem; te tenebras, illum illuminatorem, cui dicas: Tu illuminabis lucernam meam, Domine; Deus meus, illuminabis tenebras meas . Nam quando dixeris, o anima, quia ex te tibi lucet, non distingues. Si non distingues, non reddes uota distincta. Redde uota distincta; confitere te mutabilem, illum incommutabilem: confitere te sine illo nichil esse, ipsum autem sine te perfectum esse; te indigere illo, illum autem tui non indigere. Clama ad illum: Dixi Domino, Deus meus es tu, quoniam bonorum meorum non indiges . Iam eo quod te in holocaustum assumit Deus, non ille crescit, non ille augetur, non ille ditior, non ille instructior fit: tibi est melius quidquid de te pro te facit; non ei qui facit. Hec si discernas, reddis uota Deo tuo, que distinxerunt labia tua. Reddam tibi uota mea, que distinxerunt labia mea.

 20. [uers. 15.] Et locutum est os meum in tribulatione mea. Quam dulcis est sepe tribulatio! quam necessaria! Quid ibi locutum est os ipsius in tribulatione sua? Holocausta medullata offeram tibi. Quid est, medullata? Intus teneam caritatem tuam; non erit in superficie, in medullis meis erit quod diligo te. Nihil enim interius medullis nostris: interiora ossa sunt carne, medulle interiores sunt ipsis ossibus. Quisquis ergo in superficie colit Deum, magis placere uult hominibus; aliud autem intus sentiens, non offert holocausta medullarum: cuius autem medullam inspicit, ipsum totum accipit. Holocausta medullata offeram tibi, cum incenso et arietibus. Arietes duces Ecclesie: totum corpus Christi loquitur; hoc est quod offert Deo. Incensum quid est? Oratio. Cum incenso et arietibus? Maxime enim arietes orant pro gregibus. Offeram tibi boues cum hircis. Boues inuenimus triturantes, et ipsi offeruntur Deo. Apostolus de annuntiatoribus Euangelii dixit intelligendum quod scriptum est: Boui trituranti os non infrenabis. Numquid de bobus pertinet ad Deum ? Ergo magni illi arietes, magni boues. Quid reliqui, qui forte conscii sunt aliquorum peccatorum; qui forte in ipso itinere lapsi sunt, et sauciati per penitentiam sanantur? Numquid et ipsi remanebunt, et ad holocausta non pertinebunt? Ne ipsi timeant, addidit et hircos: Holocausta, inquit, medullata offeram tibi, cum incenso et arietibus: offeram tibi boues cum hircis. Adiunctione ipsa saluantur hirci: per se non possunt; adiuncti bobus accipiuntur. Fecerunt enim amicos de mammona iniquitatis, ut ipsi recipiant eos in eterna tabernacula . Ergo isti hirci non erunt a sinistris, quia fecerunt sibi amicos de mammona iniquitatis. Qui autem hirci ad sinistram? Quibus dicetur, Esuriui, et non dedistis mihi manducare : non qui peccata sua eleemosynis redemerunt.

21. [uers. 16, 17.] uenite, audite, et narrabo, omnes qui timetis Deum. ueniamus, audiamus quid narraturus est. uenite, audite, et narrabo. Sed qui, uenite et audite? Omnes qui timetis Deum. Si Deum non timetis, non narrabo. Non est quibus narretur, ubi Dei timor non est. Dei timor aperiat aures, ut sit quod intret, et qua intret quod narraturus sum. Sed quid est narraturus? Quanta fecit anime mee. Ecce narrare uult; sed quid est narraturus? An forte quantum pateat terra, quantum distendatur celum, et quot sint sidera, et que sint uices solis et lune? Ista creatura peragit ordinem suum: qui multum eam curiose quesierunt, eius creatorem ignorauerunt . Illud audite, illud accipite, o [1 1Kb] qui timetis Deum, quanta fecit anime mee: si uultis, et uestre [2 1Kb] . Quanta fecit anime mee. Ad ipsum ore meo clamaui. Et hoc ipsum factum dicit anime sue: ut ad ipsum ore suo clamaret, factum esse dicit anime sue. Ecce, fratres, Gentes eramus, etsi non in nobis, in parentibus nostris.  Et quid dicit Apostolus? Scitis, quando Gentes eratis, ad simulacra sine uoce quomodo ascendebatis inducti . Dicat nunc Ecclesia, Quanta fecit anime mee. Ad ipsum ore meo clamaui. Homo [1 1Kb] ad lapidem clamabam, ad lignum surdum clamabam, simulacris surdis mutis loquebar: iam imago Dei conuersa est ad Creatorem suum. Qui dicebam ligno, Pater meus es tu; et lapidi, Tu me genuisti ; modo dico, Pater noster, qui es in celis . Ad ipsum ore meo clamaui. Ore meo iam. non ore alieno. Quando clamabam ad lapides in uana conuersatione paterne traditionis , ore alieno clamabam: quando clamaui ad Dominum, quod ipse donauit, quod ipse inspirauit, ad ipsum ore meo clamaui, et exaltaui sub lingua mea. Quid est, clamaui ore meo, et exaltaui sub lingua mea. Ipsum publice predicaui, ipsum in secreto confessus sum. Parum est Deum exaltare lingua; sed et sub lingua, ut quod certus loqueris, hoc tacitus cogites. Ad ipsum ore meo clamaui, et exaltaui sub lingua mea. uide quam in secreto uult esse integer qui offert holocausta medullata. Hoc agite, fratres, hoc imitamini, ut dicatis, uenite, audite quanta fecit anime mee. Omnia enim que enarrat, ipsius gratia fiunt in anima nostra. uidete alia que dicat.

22. [uers. 18.] Iniquitatem si conspexi in corde meo, non exaudiat [2 1Kb] Dominus. Considerate modo fratres, quam facile, quam quotidie homines erubescentes in hominibus iniquitates accusant: Male fecit, perdite fecit, sceleratus homo est: hoc forte propter homines dicit. uide si non in corde tuo conspicis iniquitatem; ne forte quod reprehendis in altero, cogites facere, et ideo in illum clames, non quia fecit, sed quia inuentus est. Redi ad te; intus esto tibi iudex. Ecce in cubiculo tuo abscondito, in ipsa uena intima cordis, ubi tu solus es, et ille qui uidet, illic tibi displiceat iniquitas, ut placeas Deo. Noli illam respicere, id est, noli illam diligere; sed potius despice, id est, contemne, et auertere ab ea. Quidquid letum promiserit, ut illiciat ad peccandum; quidquid triste minata fuerit, ut impellat ad malefaciendum, totum nichil est, totum transit; despici dignum est, ut calcetur; non conspici, ut acceptetur. [Suggerit enim aliquando per cogitationes, uel per uerba colloquentium malorum. Corrumpunt enim mores bonos, colloquia mala: tu noli ea respicere . Sed parum est in uultu, parum est in lingua: in corde noli respicere, id est, noli diligere, noli acceptare. Nam respectum pro dilectione poni quotidianum est: primo quia de Deo dicimus, Respexit me. Quid est Respexit me? Ante enim te non uidebat? Aut sursum attendebat, et precibus tuis commonitus est, ut in te oculos mitteret? uidebat te et ante; sed, Respexit me, dicis, Dilexit me. Et homini qui te uidet, et rogas eum, dicis, ut misereatur tui, Respice me. uidet te; et dicis, Respice me. Quid est, Respice me? Dilige, attende, miserere mei. Ergo non ideo dixit, Iniquitatem  si aspexi in corde meo, quia omnino nulla iniquitas suggeritur cordi humano. Ibi suggeritur, non cessat suggestio; sed non fiat respectio. Si enim respicis iniquitatem. retro aspicis, et incurris sententiam dicentis Domini in Euangelio: Nemo ponens manum super aratrum et respiciens retro, aptus est regno Dei . Quid ergo debeo facere? Quod ait Apostolus: Que retro oblitus, in ea que ante sunt extentus . Retro enim nostra omnia que transierunt, iniqua sunt. Nemo ex bono uenit ad Christum: omnes peccauerunt: credendo iustificantur . Perfecta iustitia non erit, nisi in illa uita; tamen ad prouectum, et mores boni ab ipso inspirantur, ab ipso donantur. Noli ergo tua merita computare, noli. Et si suggerit iniquitas, noli consentire. Quid enim ait?]  Iniquitatem si conspexi in corde meo, non exaudiat Dominus.

23. [uers. 19.] Propterea exaudiuit me Deus. Quia iniquitatem non conspexi in corde meo. Et intendit uoci orationis mee.

24. [uers. 20.] Benedictus Deus meus [1 1Kb] , qui non amouit deprecationem meam, et misericordiam suam a me. Tenet sensum ab eo loco, ubi ait, uenite, audite, et narrabo uobis, omnes qui timetis Deum, quanta fecit anime mee; et dixit que audistis, et ad finem ita conclusit: Benedictus Deus meus. qui non amouit deprecationem meam, et misericordiam suam a me. Sic enim peruenit ad resurrectionem iste qui loquitur, ubi iam et nos spe sumus: imo et nos sumus; et nostra uox ista est. Quamdiu ergo hic sumus, hoc rogemus Deum, ut non a nobis amoueat deprecationem nostram, et misericordiam suam; id est, ut perseueranter oremus, et perseueranter misereatur. Multi enim languescunt in orando, et in nouitate sue conuersionis feruenter orant, postea languide, postea frigide, postea negligenter: quasi securi fiunt. uigilat hostis: dormis tu. Ipse Dominus precepit in Euangelio; quia oportet semper orare, et non deficere. Et dat similitudinem de illo iniquo iudice, qui nec Deum timebat, nec hominem reuerebatur; quem interpellabat illa uidua quotidie ut audiret eam: et cessit tedio qui non flectebatur misericordia; et ait sibi iudex nequam: »Si nec Deum timeo, nec homines reuereor; uel propter tedium quod mihi quotidie facit hec uidua, audiam causam eius, et uindicabo eam. Et ait Dominus: Si iudex nequam hoc fecit, Pater uester non uindicabit electos suos qui ad eum clamant die ac nocte? Ita dico uobis; faciet iudicium eorum cito« . Ergo non deficiamus in oratione. Ille quod concessurus est, etsi differt, non aufert: securi de pollicitatione ipsius non deficiamus orando; et hoc ex beneficio ipsius est. Propterea dixit: Benedictus Deus meus, qui non amouit deprecationem meam, et misericordiam suam a me. Cum uideris non a te amotam deprecationem tuam, securus esto, quia non est a te amota misericordia eius.



IN PSALMUM LXuI ENARRATIO. SERMO AD PLEBEM.

1. [uers. 2.] Meminit Charitas uestra, in duobus psalmis qui iam tractati sunt, exhortatos nos fuisse animam nostram ut benediceret Dominum, et pio cantu dixisse: Benedic anima mea Dominum . Si ergo hortati sumus in illis psalmis animam nostram ut benediceret Dominum; in hoc psalmo recte dicitur: Deus misereatur nostri, et benedicat nos. Benedicat anima nostra Dominum, et Deus benedicat nos. Cum benedicit nos Deus, nos crescimus; et cum benedicimus nos Dominum, nos crescimus: utrumque nobis prodest. Non augetur ille benedictione nostra, nec minuitur maledictione nostra. Qui maledicit Domino, ipse minuitur; qui benedicit Dominum, ipse augetur. Prior est in nobis benedictio Domini, et consequens est ut et nos benedicamus Dominum. Illa pluuia, iste fructus est. Ergo redditur tanquam fructus agricole Deo, compluenti nos et colenti. Cantemus ista deuotione non sterili, non inani uoce, sed uero corde. Apertissime enim Deus Pater dictus est agricola. Apostolus dicit: Dei agricultura estis, Dei edificatio estis. In rebus huius mundi uisibilibus, uitis non est edificium, et edificium non est uinea: nos autem uinea Domini sumus, quia colit nos ad fructum; edificium Dei sumus, quia qui colit nos habitat in nobis. Et quid ait idem Apostolus? Ego plantaui, Apollo rigauit; sed Deus incrementum dedit. Ergo neque qui plantat est aliquid, neque qui rigat; sed qui incrementum dat Deus . Ille ergo incrementum dat. Numquid forte isti sunt agricole? Agricola enim dicitur qui plantat, qui rigat: dixit autem Apostolus, Ego plantaui Apollo, rigauit. Querimus unde ipse hoc fecerit? Respondet Apostolus: Non ego autem; sed gratia Dei mecum . Ergo quocumque te uerteris; siue per Angelos, Deum inuenies agricolam tuum; siue per Prophetas, ipse est agricola tuus; siue per Apostolos, eumdem ipsum agnosce agricolam tuum. Quid ergo nos? Fortasse operarii sumus agricole illius, et hoc ipsum ab ipso impartitis uiribus, et ab ipso donata gratia. Ipse ergo et colit, et incrementum dat. Agricola autem homo uineam colit hactenus, ut aret, putet, adhibeat cetera que pertinent ad agricolarum diligentiam: pluere uinee sue non potest. Quod si forte irrigare potest, de cuius potest? Ipse quidem ducit in riuum [1 1Kb] , sed Deus implet fontem. Postremo in uinea sua incrementum dare sarmentis non potest, formare fructus non potest, modificare semina non potest, tempora gignendi temperare non potest. Deus autem qui omnia potest, agricola noster est: securi sumus. Forte ait aliquis, Tu dicis agricolam nostrum esse Deum: imo ego Apostolos agricolas dico, qui dixerunt, Ego plantaui. Apollo rigauit. Si ego dico, nemo credat: si Christus dicit, ue qui non credit  Quid ergo Dominus Christus ait? Ego sum uitis, uos sarmenta, Pater meus agricola . Sitiat ergo terra, et edat uoces sitis sue; quoniam scriptum est: Anima mea sicut terra sine aqua tibi . Dicat ergo terra nostra, nos ipsi, pluuiam Dei desiderans: Deus misereatur nostri, et benedicat nos.

2. Illuminet uultum suum super nos. Quesiturus eras sortasse quid est, benedicat nos. Multis modis se uolunt homines benedici a Deo: alius benedici se uult, ut habeat plenam domum necessariis rebus huic uite; alius benedici se cupit, ut obtineat salutem corporis sine labe; alius benedici se uult, si forte egrotat, ut reparet sanitatem; alius desiderans filios, et forte contristatus quod non nascantur, benedici se uult ut habeat posteritatem. Et quis enumeret diuersa uota hominum se a Domino Deo benedici cupientium? Quis autem nostrum dicturus est non esse illam Dei benedictionem, si uel agricultura ei fructum ferat, uel domus cuiusque abundet copia rerum temporalium, uel ipsa corporis salus, aut teneatur ne amittatur, aut amissa reparetur? Fecunditas etiam feminarum, et casta uota filios desiderantium, ad quem pertinent nisi ad Dominum Deum? Qui enim creauit quando non erat, ipse prolis successu facit permanere quod condidit. Facit hec Deus, donat hec Deus. Parum est nobis dicere, Facit hec Deus, donat hec Deus; sed solus facit, solus donat. Quid si enim facit hec Deus, sed facit hec et aliquis non Deus? Facit hec, et solus facit. Et sine causa ista petuntur uel ab hominibus, uel a demonibus: et queque bona accipiunt inimici Dei, ab illo accipiunt; et cum ab aliis petunt, cum accipiunt, nescientes ab illo accipiunt. Quomodo cum puniuntur, et putant se ab aliis puniri, nescientes ab illo puniuntur: sic et cum uegetantur, implentur, saluantur, liberantur; etsi hoc nescientes, uel hominibus, uel demonibus, uel Angelis tribuunt, non habent nisi ab illo, penes quem potestas est omnium. Ad hoc dixerimus hec, fratres, ut quisquis etiam ista terrena forte, uel propter supplementa necessitatis, uel propter aliquam infirmitatem desiderat, nonnisi ab illo desideret, qui est fons omnium bonorum, et creator et recreator uniuersorum.

3. Sed alia sunt dona que dat Deus et inimicis suis, alia que non seruat nisi amicis suis. Que sunt dona que dat inimicis suis? Ea que numeraui. Non enim soli boni plenas habent domos rebus necessariis; aut soli boni, uel salui [1 1Kb] sunt, uel ab egritudine conualescunt; aut soli boni filios habent, soli boni pecuniam, soli boni cetera apta huic uite temporali atque transeunti. Habent hec et mali, et aliquando desunt bonis: sed desunt et malis, et plerumque istis magis quam illis; aliquando illis quam istis potius abundant. Permixta ista temporalia Deus esse uoluit; quia si bonis solis ea daret, putarent et mali propter hec colendum Deum; rursus si ea solis malis daret, timerent boni infirmi conuerti, ne ista illis forte deessent. Est enim adhuc anima infirma minus capax regni Dei; nutrire illam debet Deus agricola noster.  Nam et que arbor iam tempestates robore sustinet, cum de terra nasceretur, herba erat. Nouit ergo ille agricola non solum robustas arbores putare atque purgare; sed etiam teneras in recenti ortu sepire. Propterea, dilectissimi, ut dicere ceperam, si solis bonis darentur ista, omnes propter hec accipienda uellent conuerti ad Deum: rursus si solis malis darentur, timerent infirmi, ne cum conuerterentur. amitterent quod soli mali haberent. Permixte data sunt et bonis et malis. Rursus si solis bonis auferrentur, idem ille timor esset infirmorum, ne conuerterentur ad Deum: rursus si solis malis auferrentur, ipsa sola pena putaretur qua mali plectuntur. Quod ergo dat ea bonis, consolatur itinerantes: quod dat ea et malis, admonet bonos ut alia desiderent, que non habent cum malis communia. Rursus bonis aufert ea quando uult, ut interrogent se de suis uiribus; et inueniant se, qui forte latebant se, utrum iam possint dicere: Dominus dedit, Dominus abstulit; sicut Domino placuit, ita factum est: sit nomen Domini benedictum . Benedixit enim et illa anima Dominum, et reddidit fructus compluta sagina benedictionis. Dominus dedit, Dominus abstulit: subtraxit data; sed non subtraxit datorem. Anima benedicta omnis simplex, non herens rebus terrenis, nec uisco implicatis pennis iacens, sed exserto nitore uirtutum, in geminis alis gemine dilectionis exsultat in auras liberas; et uidet sibi subtractum esse quod calcabat, non ubi incumbebat; et dicit secura: Dominus dedit, Dominus abstulit; sicut Domino placuit, ita factum est: sit nomen Domini benedictum. Dedit, et abstulit; manet qui dedit, et abstulit quod dedit: sit eius nomen benedictum. Ad hoc ergo ista auferuntur bonis. Sed ne quis forte infirmus diceret: Quando ego esse possum tante uirtutis, quante sanctus Iob? Robur miraris arboris, quia modo nata es [1 1Kb] : hec magna quam miraris, sub cuius ramis et umbra refrigeraris [2 1Kb] , uirga fuit. Sed times ne tibi auferantur hec, cum talis fueris? Attende quia auferuntur et malis. Quid te ergo differs a conuersione? Quod bonus times amittere, forte malus amissurus es. Si bonus ea perdideris, adest consolator qui abstulit: arca exinanita est auro, cor plenum est fide; foris pauper es, sed intus diues es: diuitias tecum portas quas non amitteres, etiamsi de naufragio nudus exires. Quod ergo forte perditurus es malus, cur non bonum te inuenit damnum, quandoquidem uides et malos pati damnum? Sed maiore illi damno feriuntur: inanis est domus, inanior conscientia est. Quisquis malus ista perdiderit, non habet foris quod teneat, non habet intus ubi requiescat. Fugit hic [3 1Kb] ubi damnum passus est, ubi se ad oculos hominum de diuitiarum ostentatione iactabat; iam se in oculis hominum iactare non potest: ad se intro non redit, quia nichil habet. Non est imitatus formicam; non sibi collegit grana, cum estas esset . Quid dixi, cum  estas esset? Cum esset uite tranquillitos, eum esset seculi huius erga illum prosperitas, quando ei uacabat, quando felix uocabatur ab omnibus, estas ipsius erat. Imitaretur formicam, si audiret uerbum Dei; colligeret grana, et intus reconderet. uenerat tentatio tribulationis, superuenerat hiems torporis [1 1Kb] , tempestas timoris, frigus tristitie, siue damnum esset, siue aliquod salutis periculum, siue aliqua orbitas suorum, siue aliqua exhonoratio et humiliatio; hiems erat: redit formica ad id quod estate collegit; et intus in secreto suo, ubi nemo uidet, estiuis laboribus recreatur. Quando sibi ista colligebat estate, uidebant omnes: cum his pascitur hieme, nullus uidet. Quid est hoc? uide formicam Dei: surgit quotidie, currit ad ecclesium Dei, orat, audit lectionem, hymnum cantat, ruminat quod audiuit, apud se cogitat, recondit intus grana collecta de area. Hec ipsa que modo dicuntur qui prudenter audiunt, hoc agunt, et ab omnibus uidentur procedere ad ecclesiam, redire de ecclesia, audire sermonem, audire lectionem, inuenire librum, aperire et legere: omnia ista uidentur, cum fiunt. Formica illa est conterens iter, portans et recondens in conspectu cernentium. uenit hiems aliquando; cui enim non uenit? Accidit damnum, accidit orbitas: ceteri miserantur forte ut miserum, qui non norunt quid intus habeat formica quod comedat, et dicunt, Miser ille cui hoc accidit, aut ille cui hoc accidit: quid illi credis animi esse? quomodo confectus est! Metitur ex se, compatitur ex uiribus suis, et ideo fallitur; quia mensuram qua se metitur, uult afferre ad eum quem non nouit. uides illum passum damnum, aut humiliatum, aut orbitate percussum: quid credis? Iste aliquid mali fecit, ut hoc illi contingeret. Tale cor habeant, talem animum inimici mei. Ignoras, o homo; uere tu tibi inimicus es, qui per estatem tibi non colligis quod iste collegit. Modo intus formica comedit labores estatis: sed eam colligentem uidere poteras; manducantem uidere non potes. Ista, fratres, quantum Dominus dedit, quantum suggerere et imbuere dignatus est infirmitatem et humilitatem nostram, quantum capimus pro modulo nostro, diximus, quare det Deus omnia ista permixta et bonis et malis, et quare auferat et bonis et malis. Dedit tibi; non extollaris: abstulit tibi; non frangaris. Times ne auferat; bono potest auferre et malo: melius ergo bonus quod Dei est amittis, sed Deum tenes. Sic ergo et ille malus; ipsum hortamur: Passurus es damnum;  aliquis casus irruet, aliqua calamitas de transuerso, undecumque plenus est mundus, exempla non cessant: loquor tibi in estate, grana que colligas non desunt: attende ad formicam, o piger ; collige estate cum potes; hiems colligere te non sinet, sed manducare quod collegeris. Quam multi enim tribulationem ita patiuntur, ut non eis uacet, nec legere aliquid, nec audire aliquid; nec forte admittuntur ad eos qui  eos consolentur. Remansit formica in cauerna; uideat si collegit aliquid estate, quo se auocet hieme.

4. Sed modo quia benedicet nos Deus, quare benedicet nos? quam benedictionem petit hec uox, U benedicat nos Deus? Benedictionem quam seruat amicis suis, quam solis bonis dat. Ne pro magno appetas quod et mali accipiunt: quia bonus est Deus, facit illa, qui solem suum facit oriri super bonos et malos, et pluit super iustos et iniustos . Quid ergo precipue bonis? quid precipue iustis? Illuminet uultum suum super nos. Solis huius uultum illuminas super bonos et malos; uultum tuum illumina super nos. uident istam lucem cum pecoribus et boni et mali: beati autem mundo corde, quoniam ipsi Deum uidebunt . Illuminet uultum suum super nos. Geminus intellectus est; uterque dicendus est. Illumina, inquit, uultum tuum super nos; ostende nobis uultum suum. Non enim aliquando illuminat uultum tuum Deus, quasi aliquando fuerit sine lumine: sed illumina super nos, ut quod nos latebat aperiatur nobis, et quod erat, sed nobis absconditum erat, reueletur super nos, hoc est illuminetur. Aut certe, imaginem tuam illumina super nos: ut hoc dixerit, Illumina uultum tuum super nos; Impressisti nobis uultum tuum, fecisti nos ad imaginem et similitudinem tuam , fecisti nos nummum tuum; sed non debet imago tua in tenebris remanere; mitte radium sapientie tue, expellat tenebras nostras, et fulgeat in nobis imago tua; cognoscamus nos imaginem tuam, audiamus quod dictum est in Canticis canticorum: Nisi cognoueris temetipsam, o pulchra inter mulieres . Dicitur enim Ecclesie: Nisi cognoueris temetipsam. Quid est hoc? Nisi cognoueris ad imaginem Dei te factam. O anima Ecclesie pretiosa [1 1Kb] , redempta sanguine Agni immaculati, attende quanti ualeas; quid pro te datum sit cogita. Dicamus ergo et optemus, Illuminet uultum suum super nos. Gestamus uultum eius: quomodo dicuntur uultus imperatorum, uere quidam sacer uultus Dei est in imagine ipsius; sed iniqui non cognoscunt in se imaginem Dei. Ut illuminetur uultus Dei super illos, quid debent dicere? Tu illuminabis lucernam meam, Domine; Deus meus, illuminabis tenebras meas . Sum in tenebris peccatorum; sed radio sapientie tue discutiantur tenebre mee: appareat uultus tuus, et si forte apparet per me aliquantulum deformis effectus, a te reformetur quod a te formatum est. Illuminet ergo uultum suum super nos.

5. [uers 3.] Ut cognoscamus in terra uiam tuam. In terra, hic, in hac uita, cognoscamus uiam tuam. Quid est, uiam tuam? Que ducit ad te. Agnoscamus quo eamus, agnoscamus qua eamus; utrumque in tenebris non possumus. Longe es a peregrinantibus; uiam nobis porrexisti per quam redeundum sit ad te: Agnoscamus in terra uiam tuam. Que est uia ipsius, quia hoc optauimus, ut cognoscamus in terra uiam  tuam? Quesituri sumus eam nos, non per nos discituri. Possumus eam de Euangelio discere: Ego sum uia, Dominus ait. Christus dixit: Ego sum uia. Sed times ne erres? Adiecit: Et ueritas. Quis errat in ueritate? Errat [1 1Kb] qui recesserita ueritate. ueritas Christus, uia Christus: ambula. Times ne moriaris antequam peruenias? Ego sum uita: Ego sum, inquit, uia, et ueritas, et uita . Quasi diceret, Quid times? Per me ambulas, in me [2 1Kb] ambulas, in me requiescis. Quid ergo ait, Cognoscamus in terra uiam tuam, nisi, cognoscamus in terra Christum tuum? Sed ipse psalmus respondeat: ne putetis ex aliis Scripturis adhibendum esse testimonium quod forte hic deest, repetendo ostendit quid dixerit, Ut cognoscamus in terra uiam tuam; et quasi tu quereres, In qua terra, quam uiam? In omnibus gentibus salutare tuum. In qua terra queris? Audi: In omnibus gentibus. Quam uiam queris? Audi: Salutare tuum. An forte non est Christus salutare ipsius? Et quid est quod dixit senex ille Simeon; senex ille, inquam, in Euangelio, seruatus annosus usque ad infantiam uerbi? Accepit enim senex ille in manibus suis infantem uerbum Dei. Qui et in utero esse dignatus est, in manibus senis esse dedignaretur? Ille in utero uirginis, qui in manibus senis; infirmus infans, et intra uiscera, et in manibus senis, ad dandam nobis firmitatem, per quem facta sunt omnia; et si omnia, et ipsa mater; uenit humilis, uenit infirmus, sed indutus infirmitate mutanda: quia etsi crucifixus est ex infirmitate; sed uiuit ex uirtute Dei . Apostolus ait. Erat ergo in manibus senis. Et quid ait senex ille? quid ait, gratulans quod iam soluendus hinc esset, uidens suis manibus contineri a quo et in quo salus eius continebatur? »Iam dimittis,« inquit, »Domine, seruum tuum in pace; quoniam uiderunt oculi mei salutare tuum« . Ergo, »Benedicat nos Deus, et misereatur nostri: illuminet uultum suum super nos, ut cognoscamus in terra uiam tuam.« In qua terra? »In omnibus gentibus.« Quam uiam? »Salutare tuum.«

6. [uers. 4.] Quid sequitur; quia cognoscitur in terra uia Dei, quia cognoscitur in omnibus gentibus salutare Dei? Confiteantur tibi populi, Deus; confiteantur tibi, inquit, populi omnes. Existit hereticus, et dicit, Ego in Africa populos habeo: et alius ex alia parte, Et ego in Galatia populos habeo. Tu in Africa, ille in Galatia: ego illum quero qui ubique habet. Certe ad istam uocem exsultare uos ausi estis, quoniam audistis, Confiteantur tibi populi, Deus. Audite sequentem uersum, quia non de parte loquitur: Confitebantur tibi populi omnes. Ambulate in uia cum omnibus gentibus, ambulate in uia cum omnibus populis, o filii pacis, filii unice Catholice; ambulate in uia, cantate ambulantes. Faciunt hoc uiatores ad solamen laboris. Cantate uos in hac uia; obsecro uos per ipsam uiam, cantate in hac uia: canticum nouum cantate; nemo ibi uetera cantet: cantate amatoria patrie uestre; nemo  uetera. uia noua, uiator nouus, canticum nouum. Audi Apostolum hortantem te ad canticum nouum: Si qua igitur in Christo noua creatura, uetera transierunt; ecce facta sunt noua . Canticum nouum cantate in uia quam cognouistis in terra. In qua terra? In omnibus gentibus. Propterea et canticum nouum non pertinet ad partem. Qui in parte cantat, uetus cantat: quodlibet cantet, uetus cantat, uetus homo cantat; diuisus est, carnalis est. Certe in quantum carnalis est, in tantum uetus, et in quantum spiritualis, in tantum nouus. uide quid dicat Apostolus: Non potui uobis loqui quasi spiritualibus, sed quasi carnalibus. Unde illos probat carnales? Cum enim unus dicit, Ego sum Pauli; alter uero, Ego Apollo: nonne, inquit, carnales estis ? Ergo in spiritu canticum nouum canta in uia secura. Sicut uiatores cantant, et plerumque nocte cantant. Formidolosa circumstrepunt omnia, uel potius non circumstrepunt, sed circumsilent; et quanto magis silentia, tanto magis formidolosa; cantant tamen et qui latrones timent. Quanto securius cantas in Christo? Non habet uia ista latronem, si tu non deserendo uiam incidis in latronem. Canta, inquam, securus canticum nouum in uia quam cognouisti in terra, hoc est in in omnibus gentibus. uide quia ipsum canticum nouum non tecum cantat qui in parte esse uoluit. Cantate, inquit, Domino canticum nouum; et sequitur, Cantate Domino, omnis terra . Confiteantur tibi populi, Deus. Inuenerunt uiam tuam; confiteantur. Ipsa cantatio confessio est; confessio peccatorum tuorum, et uirtutis Dei. Tuam iniquitatem confitere, gratiam Dei confitere; te accusa, illum glorifica; te reprehende, illum lauda: ut et ipse ueniens inueniat te punitorem tuum, et exhibeat se tibi saluatorem tuum. Quid enim timetis confiteri, qui inuenistis hanc uiam in omnibus gentibus? quid timetis confiteri, et in confessione uestra cantare canticum nouum cum omni terra, in omni terra, in pace catholica? Confiteri times Deo, ne confessum damnet? Si non confessus lates [1 1Kb] , confessus damnaberis. Times confiteri, qui non confitendo esse non potes occultus: damnaberis tacitus, qui posses liberari confessus. Confiteantur tibi populi, Deus; confiteantur tibi populi omnes.

7. [uers. 8.] Et quia ista confessio non ad supplicium ducit, sequitur, et dicit: Letentur et exsultent gentes. Si plangunt ante hominem confessi latrones, letentur ante Deum confessi fideles. Si homo iudicet, exigit a latrone confessionem tortor et timor; imo aliquando confessionem premit timor, exigit dolor: et ille qui plangit in tormentis, timet autem occidi confessus, portat tormenta quantum potest; et si uictus dolore fuerit, profert ad mortem uocem suam. Nusquam ergo letus, nusquam exsultans: antequam confiteatur, exarat ungula; cum confessus fuerit, damnatum carnifex ducit: miser ubique [2 1Kb] . Sed letentur et exsultent gentes. Unde? Per ipsam confessionem. Quare? Quia bonus est cui confitentur: ad hoc  exigit confessionem, ut liberet humilem; ad hoc damnat non confitentem, ut puniat superbum. Ergo tristis esto antequam confitearis; confessus exsulta, iam sanaberis. Conscientia tua [1 1Kb] saniem collegerat, apostema tumuerat, cruciabat te, requiescere non sinebat: adhibet medicus fomenta uerborum, et aliquando secat; adhibet medicinale ferrum in correptione tribulationis: tu agnosce medici manum; confitere, exeat in confessione et defluat omnis sanies: iam exsulta, iam letare; quod reliquum est facile sanabitur. Confiteantur tibi populi, Deus; confiteantur tibi populi omnes. Et quia confitentur, letentur et exsultent gentes; quoniam iudicas populos in equitate. Nemo te fallit: gaudeat iudicandus, qui timuit iudicaturum. Preridit enim, et preuenit faciem eius in confessione : ille autem cum uenerit, populos in equitate iudicabit. Quid ibi ualebit calliditas accusatoris, ubi est testis conscientia, ubi tu eris et causa tua, ubi iudex non querit testem? Aduocatum misit tibi: propter illum, et per illum confitere; age causam tuam, et defensor est penitentis, et petitor uenie confitentis, et iudex innocentis. uere timere poteris causam tuam, ubi aduocatus tuus erit iudex tuus? Letentur ergo, et exsultent gentes; quoniam iudicas populos in equitate. Sed timere poterunt ne male iudicentur: dent se corrigendos, dent se dirigendos ei qui uidet iudicandos. Hic corrigantur, et non timeant cum iudicabuntur. uide quid dicat in alio psalmo: Deus, in nomine tuo saluum me fac, et in uirtute tua iudica me . Quid ait? Si non me prius saluas in nomine tuo, debeo timere cum me iudicabis in uirtute tua: si autem me prius saluas in nomine tuo, quid timebo iudicantem in uirtute, cuius salus precessit in nomine? Sic etiam hoc loco, Confiteantur tibi populi omnes. Et ne putetis aliquid timendam in confessione, Letentur, inquit, et exsultent gentes. Quare, letentur et exsultent? Quoniam iudicas populos in equitate. Nemo contra nos premium dat, nemo te corrumpit, nemo te fallit. Ergo securus sis. Sed quid de causa tua? Nemo corrumpit Deum; manifestum est: ne forte ideo magis timendus sit, quia corrumpi nullo modo potest. Quomodo ergo securus es? Secundum illud quod iam dictum est: Deus, in nomine tuo saluum me fac, et in uirtute tua iudica me. Sic et hic: Letentur et exsultent gentes, quoniam iudicas populos in equitate. Et ne timeant iniqui, subiecit: Et gentes in terra dirigis [2 1Kb] . Praue erant gentes, et tortuose erant gentes, peruerse erant gentes; merito prauitatis et distorsionis et peruersitatis sue iudicem uenientem timebant: uenit manus ipsius, extenta est misericorditer in populos; diriguntur ut ambulent rectam uiam: quid timeant uenturum [3 1Kb] iudicem, qui primo agnouerunt correctorem? Manibus eius dent se; ipse gentes in terra dirigit. Directe autem gentes, ambulantes in fide, exsultantes in illo,  facientes opera bona; et si qua forte, quoniam per mare nauigant, intrat aqua per minutissimas cauernas, per rimulas ad sentinam, exhauriendo eam per opera bona, ne plus intrando cumulum faciat, et nauem deprimat; exhauriendo [1 1Kb] quotidie, ieiunando, orando, eleemosynas faciendo, dicendo puro corde, Dimitte nobis debita nostra, sicut et nos dimittimus debitoribus nostris : dicendo ista, ambula securus, et exsulta in uia, canta in uia. Noli timere iudicem; antequam esses fidelis, inuenisti saluatorem [2 1Kb] . Impium te quesiuit ut redimeret; redemptum deseret ut perdat? Et gentes in terra dirigis.

8. [uers. 6, 7.] Exsultat, gaudet, hortatur, repetit eosdem uersus in exhortatione. Confiteantur tibi populi, Deus; confiteantur tibi populi omnes: terra dedit fructum suum. Quem fructum? Confiteantur tibi populi omnes. Terra erat; spinis plena erat: accessit eradicantis manus, accessit uocatio maiestatis eius et misericordie; cepit terra confiteri, iam dat terra fructum suum. Daret fructum suum, nisi ante complueretur? daret terra fructum suum, nisi ante misericordia Dei ueniret desuper? Legant mihi, inquis, quod compluta dederit terra fructum suum. Audi compluentem Dominum: Agite penitentiam; appropinquauit enim regnum celorum . Pluit, et ipsa pluuia tonitrus est; terret: time tonantem, et excipe pluentem. Ecce post illam uocem tonantis et pluentis Dei; post illam uocem aliquid de ipso Euangelio uideamus. Ecce illa meretrix, malam famam habens in ciuitate, irrupit in alienam domum quo non erat inuitata ab hospite, sed ab inuitato uocata; non lingua, sed gratia. Nouerat egra habere ibi se locum, ubi medicum suum discumbere sciebat. Ingressa est que erat peccatrix; non audet accedere nisi ad pedes: flet ad pedes, irrigat lacrymis, tergit crinibus, unguit unguento . Quid miraris? Terra didit fructum suum. Ergo hoc factum est, ibi pluente Domino per os suum; facta sunt que legimus in Euangelio: quo pluente per nubes suas, missis Apostolis, et predicantibus ueritatem, terra amplius dedit fructum suum; et ista seges iam impleuit orbem terrarum.

9. [uers. 8.] uide quid deinde dicatur: Benedicat nos Deus, Deus noster; benedicat nos Deus. Benedicat, sicut iam dixi; etiam atque etiam benedicat, multiplicet benedicendo. Attendat Charitas uestra quoniam iam precessit fructus terre in Ierusalem. Inde enim cepit Ecclesia: uenit ibi Spiritus sanctus, et impleuit sanctos in unum congregatos; facta sunt miracula, linguis omnium locuti sunt . Impleti sunt Spiritu Dei, conuersi sunt qui ibi erant; timentes, et suscipientes imbrem diuinum, dederunt in confessione tantum fructum, ut omnia sua in commune conferrent, distribuentes pauperibus; ut nemo diceret aliquid proprium, sed essent illis omnia communia, et haberent animam unam et cor unum in  Deum . Donatus enim illis erat sanguis Domini quem fuderant; donatus erat ignoscente Domino, ut iam quod fuderant etiam bibere discerent. Magnus ibi fructus: terra dedit fructum suum, et magnum fructum, et optimum fructum. Numquid terra illa sola debuit dare fructum suum? Benedicat nos Deus, Deus noster; benedicat nos Deus. Adhuc benedicat; benedictio enim in multiplicatione solet maxime et proprie intelligi. Probemus hoc in Genesi: uide opera Dei. Fecit Deus lucem; et diuisit Deus inter lucem, et tenebras: lucem uocauit diem, et tenebras uocauit noctem. Non dictum est, Benedixit lucem. Etenim eadem lux redit et alternat diebus ac noctibus. uocauit celum firmamentum inter aquas et aquas: non dictum est, Benedixit celum. Discreuit mare ab arida, et nominauit utrumque; aridam, terram, et congregationem aquarum, mare: nec hic dictum est, Benedixit Deus. uentum est ad ea que fecunditatis habitura erant semen, et ex aquis existentia. Ipsa enim maximam multiplicationis ubertatem habent; et benedixit ea Dominus dicens: Crescite, et multiplicamini, et replete aquas maris; et uolatilia multiplicentur super terram. Sic et cum omnia subiecit homini, quem fecit ad imaginem suam, scriptum est: Et benedixit eos Deus dicens: Crescite et multiplicamini, et implete facient terre . Ergo benedictio proprie ad multiplicationem ualet, et ad implendam faciem terre. Audi et in hoc psalmo: Benedicat nos Deus, Deus noster; benedicat nos Deus. Et quo ualet ista benedictio? Et metuant eum omnes fines terre. Ergo, fratres mei, sic abundanter in nomine Christi benedixit nos Deus, ut filiis suis impleat uniuersam faciem terre, adoptatis in regnum suum coheredibus Unigeniti sui. Unicum genuit, et unum esse noluit: unicum genuit, inquam, et unum eum noluit remanere. Fecit ei fratres; etsi non gignendo, tamen adoptando fecit ei coheredes. Fecit eum participem prius mortalitatis nostre, ut crederemus nos esse posse participes diuinitatis eius.

10. Attendamus pretium nostrum. Predicta sunt omnia, exhibentur omnia, it Euangelium per orbem terrarum: omnis labor humani generis in hoc tempore testimonium dicit, implentur omnia que in Scripturis predicta sunt. Sicut usque ad hodiernum diem omnia euenerunt, sic et que restant euentura sunt. Timeamus iudicii diem; uenturus est Dominus. Qui uenit humilis, ueniet excelsus; qui uenit iudicandus, ueniet iudicaturus. Agnoscamus humilem, ut non expauescamus excelsum; amplectamur humilem, ut desideremus excelsum. Desiderantibus enim se, propitius ueniet. Illi eum desiderant qui tenuerint fidem eius, et fecerint mandata eius. Nam etsi nolumus, ueniet. uelimus ergo ueniat, qui ueniet etsi nolumus. Quomodo uelimus ut ueniat? Bene uiuendo, bene agendo. Preterita non nos delectent, presentia non nos teneant; ne claudamus aurem tanquam de cauda, ne premamus aurem in terra  ; ne preteritis retardemur ab audiendo, ne presentibus implicemur a  futura meditando [1 1Kb] ; extendamus nos in ea que ante sunt, obliuiscamur preterita . Et quod modo laboramus, quod modo gemimus, quod modo suspiramus, quod modo loquimur, quod ex quantulacumque parte sentimus, et capere non possumus, capiemus, perfruemur in resurrectione iustorum. Renouabitur iuuentus nostra sicut aquile ; tantummodo nos uetustatem nostram ad petram Christum conteramus . Siue illa uera sint, fratres, que dicuntur de serpente, uel que dicuntur de aquila, siue sit fama potius hominum quam ueritas; ueritas est tamen in Scripturis, et non sine causa hoc dixerunt Scripture: nos quidquid illud significat faciamus, et quam sit illud uerum non laboremus. Tu esto talis, ut iuuentus tua renouari possit sicut aquile. Et scias eam non posse renouari, nisi uetustas tua in petra contrita fuerit: id est, nisi auxilio petre, nisi auxilio Christi, non poteris renouari. Tu noli dulcedine preterite uite obsurdescere aduersus uerbum Dei: noli presentibus rebus sic teneri et impediri, ut dicas, Non mihi uacat legere, non mihi uacat audire. Hoc aurem premere in terra est. Tu ergo talis noli esse: sed esto talis quod contra inuenis, id est, ut preterita obliuiscaris, in anteriora te extendas; ut uetustatem tuam in petra conteras. Et si que tibi similitudines date fuerint; si inueneris in Scripturis, crede: si non inueneris dici nisi fama, nec ualde credas. Res ipsa forte ita est, forte non est ita. Tu profice; tibi ualeat ad salutem ista similitudo. Non uis per istam similitudinem? Per aliam fac, dum tamen facias; et securus exspecta regnum Dei, ne rixetur tecum oratio tua. Tu enim, christiane, quando dicis, ueniat regnum tuum, quomodo dicis, ueniat regnum tuum ? Excute cor tuum: uide; ecce, ueniat regnum tuum. Clamat tibi, uenio: non times? Sepe diximus Charitati uestre: et predicare ueritatem nichil est, si cor a lingua dissentiat; et audire ueritatem nichil est, si non auditionem fructus sequatur. De isto loco quasi sublimiore loquimur ad uos: quam simus autem timore sub pedibus uestris Deus nouerit, qui propitius fit humilibus; quia non nos tam delectant uoces laudantium, quam deuotio confitentium et facta rectorum. Et quam non delectemur nisi profectibus uestris, in istis autem laudibus quam periclitemur, ille nouerit qui nos ab omnibus periculis liberet, et nos uobiscum ab omni tentatione saluatos in regno suo cognoscere et coronare dignetur.



IN PSALMUM LXuII ENARRATIO  .

1. [uers. 1.] Psalmi huius titulus non uidetur esse operose disputationis: simplex enim apparet et facilis. Nam ita se habet: In finem, ipsi Dauid Psalmus cantici. In multis autem iam psalmis admonuimus  quid sit, In finem: quoniam finis Legis Christus, ad iustitiam omni credenti ; finis qui perficiat, non qui consumat aut perdat. uerumtamen si quisquam conetur inquirere quid sibi uelit, Psalmus cantici; cur non aut Psalmus, aut Canticum, sed utrumque; uel quid intersit inter Psalmum cantici, et Canticum psalmi, quia et sic quorumdam psalmorum tituli inscribuntur; inueniet fortasse aliquid, quod acutioribus et otiosioribus nos relinquimus. Discreuerunt quidam  ante nos inter Canticum, et Psalmum; ut quoniam Canticum ore profertur, Psalmus autem uisibili organo adhibito, id est, psalterio canitur, uideatur Cantico significari intelligentia mentis, Psalmo uero opera corporis. Sicut in hoc ipso sexagesimo septimo, quem nunc tractandum suscepimus, illud quod dictum est, Cantate Deo, psallite nomini eius: ita quidam discreuerunt, ut, Cantate Deo, dictum uideatur, quia ea que in seipsa mens agit, Deo nota sunt, ab hominibus non uidentur; opera uero bona quoniam ideo uidenda sunt ab hominibus, ut glorificent Patrem nostrum qui in celis est , merito dictum sit, Psallite nomini eius, id est diffamationi eius, ut laudabiliter nominetur. Hanc differentiam alicubi, quantum recolo, etiam ipse secutus sum. Memini autem legisse nos etiam, Psallite Deo ; quia talia que uisibiliter bene operamur, non tantum hominibus, sed etiam Deo placent. Non autem omnia que Deo placent, etiam hominibus possunt, quia uidere non possunt. Unde mirum est si quemadmodum utrumque legitur, et Cantate Deo, et Psallite Deo; ita alicubi legi potest, Cantate nomini eius. Quod si et hoc in Scripturis sanctis dictum inuenitur, hec differentia frustra elaborata est. Mouet etiam me quod generali nomine magis Psalmi quam Cantica uocantur, ita ut Dominus diceret: Que scripta sunt in Lege, et Prophetis, et Psalmis de me ; et liber ipse Psalmorum dicitur, non Canticorum: Sicut scriptum est, inquit, in libro Psalmorum ; cum potius secundum istam differentiam, Cantica dici debuisse uideantur; quoniam Canticum etiam sine Psalmo esse potest, Psalmus uero sine Cantico esse non potest. Possunt etenim esse cogitationes mentis, quarum non sint opera corporalia: nullum est autem opus bonum, cuius non sit in mente cogitatio. Ac per hoc utrobique Cantica; non utrobique Psalmi: et tamen, sicut dixi, generaliter Psalmi appellantur, non Cantica; liberque Psalmorum, non Canticorum. Et si intelligantur atque discutiantur sensus dictorum, ubi titulus est tantummodo Psalmi, et ubi tantummodo Cantici, et ubi non Psalmus Cantici, sicut in isto, sed Canticum Psalmi inscriptum est; nescio utrum possit ista differentia demonstrari. Proinde sicut ceperamus, relinquentes ista eis qui possunt, et quibus uacat talia discernere, et certa differentiarum ratione definire; nos quantum adiuuante Domino ualemus, huius psalmi textum consideremus atque tractemus.

2. [uers. 2.] Exsurgat Deus, et dissipentur [1 1Kb] inimici  eius. Iam factum est: exsurrexit Christus qui est super omnia Deus benedictus in secula , et dispersi sunt inimici eius per omnes gentes, Iudei; in eo ipso loco ubi inimicitias exercuerunt, debellati, atque inde per cuncta dispersi: et nunc oderunt, sed metuunt; et in ipso metu faciunt quod sequitur, Et fugiant qui oderunt eum, a facie eius. Fuga quippe animi, est timor. Nam carnali fuga, quo fugiunt ab eius facie qui ubique presentie sue demonstrat effectum? Quo abibo, inquit ille, a spiritu tuo, et a facie tua quo fugiam ? Animo ergo, non corpore fugiunt; timendo scilicet, non latendo; nec ab ea facie quam non uident, sed ab ea quam uidere coguntur. Facies quippe eius appellata est presentia eius per Ecclesiam eius. Unde illis inimicantibus dixit: Amodo uidebitis Filium hominis uenientem in nubibus . Sicut uenit in Ecclesia sua, diffundens eam toto orbe terrarum, in quo dispersi sunt inimici eius. uenit autem in talibus nubibus, de qualibus dicit: Mandabo nubibus meis ne pluant super eam imbrem . Fugiant ergo qui oderunt eum, a facie eius: timeant a presentia sanctorum fideliumque eius, de quibus dicit, Cum uni ex minimis meis fecistis, mihi fecistis .

3. [uers. 3.] Sicut deficit fumus, deficiant. Extulerunt enim se ab ignibus odiorum suorum in superbie typhum; et ponentes in celum os suum , atque clamantes, Crucifige, crucifige , capto illuserunt, pendentem irriserunt: et unde uictores tumuerunt, mox uicti euanuerunt. Sicut fluit cera a facie ignis, sic pereant peccatores a facie Dei. Quanquam fortasse eos hoc loco significauerit, quorum duritia in penitentie lacrymas soluitur: tamen etiam illud intelligi potest, ut futurum iudicium comminetur; quia cum in hoc seculo sicut fumus se extollendo, id est, superbiendo defecerint, ueniet illis in fine extrema damnatio, ut ab eius facie pereant in eternum, cum in sua claritate fuerit presentatus, uelut ignis, ad penam impiorum lumenque iustorum.

4. [uers. 4.] Denique sequitur: Et iusti iucundentur, et exsultent in conspectu Dei, et delectentur in letitia. Tunc enim audient: uenite, benedicti Patris mei; percipite regnum . Iucundentur ergo qui laborauerunt, et exsultent in conspectu Dei. Non enim erit exsultationis huius, tanquam coram hominibus, inanis ulla iactantia; sed in conspectu eius qui sine errore inspicit quod donauit. Delectentur in letitia: non iam exsultantes cum tremore , sicut in hoc seculo, quamdiu tentatio est uita humana super terram .

5. [uers. 5, 6.] Deinde se ad ipsos conuertit, quibus tantam spem dedit, et hic uiuentes alloquitur et hortatur: Cantate Deo, psallite nomini eius. Iam hinc in tituli expositione, quod uidebatur prelocuti sumus. Cantat Deo, qui uiuit Deo; psallit nomini eius, qui operatur in gloriam eius. Ita cantando, ita psallendo, id est, sic uiuendo, sic operando, Iter facite ei, inquit, qui ascendit super occasum. Iter facite Christo; ut per speciosos pedes euangelizantium , peruia  sint ei corda credentium. Ipse est enim qui ascendit super occasum: siue quia non eum excipit noua uita se ad eum conuertentis, nisi uetus occiderit huic seculo renuntiantis; siue quia ascendit super occasum, cum resurgendo uicit corporis casum. Dominus enim nomen est ei. Quod illi si cognouissent, nunquam Dominum glorie crucifixissent .

6. Exsultate in conspectu eius. O uos quibus dictum est, Cantate Deo, psallite nomini eius, iter facite ei qui ascendit super occasum, etiam exsultate in conspectu eius: quasi tristes, semper autem gaudentes . Dum enim facitis iter ei, dum preparatis qua ueniat, gentesque possideat, multa passuri estis in conspectu hominum tristitia: sed uos non solum nolite deficere, sed etiam exsultate; non in conspectu hominum sed in conspectu Dei. Spe gaudentes, in tribulatione tolerantes . Exsultate in conspectu eius. Illi enim qui uos in conspectu hominum turbant, Turbabuntur a facie eius, patris orphanorum et iudicis uiduarum. Desolatos enim putant, a quibus plerumque gladio uerbi Dei, et parentes a filiis, et mariti ab uxoribus separantur : sed habent consolationem destituti atque uiduati patris orphanorum et iudicis uiduarum; habent eius consolationem qui ei dicunt, Quoniam pater meus et mater mea dereliquerunt me; Dominus autem assumpsit me : et qui sperauerunt in Domino, persistentes in orationibus nocte ac die ; a cuius facie illi turbabuntur, cum uiderint se nichil proficere, quoniam totus mundus post eum abiit .

7. [uers. 7.] Nam de his orphanis et uiduis, id est spei secularis societate destitutis, Dominus sibi templum fabricat: de quo consequenter dicit, Dominus, in loco sancto suo. Quis enim sit locus eius aperuit, cum ait, Deus qui inhabitare facit unius modi in domo: unanimes, unum sentientes: iste est locus sanctus Domini. Cum enim dixisset, Dominus in loco sancto suo: tanquam requireremus in quo loco, cum ille ubique sit totus, et nullus eum contineat corporalium spatiorum locus, illico subiecit; ne queramus eum absque nobis; sed potius unius modi habitantes in domo, mereamur ut habitare etiam ipse dignetur in nobis. Iste est locus sanctus Domini, quod plerique homines querunt, ut habeant ubi orantes exaudiantur. Sint ipsi ergo quod querunt; et que dicunt in cordibus suis, id est in talibus cubilibus suis, compungantur , habitantes unius modi in domo, ut a Domino magne domus inhabitentur, et apud seipsos exaudiantur. Est enim domus magna, in qua non solum aurea uasa sunt et argentea, sed et lignea et fictilia; et alia quidem sunt in honorem, alia in contumeliam: si qui autem mundauerint semetipsos a uasis contumelie , erunt unius modi in domo, et locus sanctus Domini. Nam sicut in magna hominis domo, non in qualicumque loco eius requiescit dominus eius, sed in aliquo utique secretiore et honoratiore loco: sic Deus non in  omnibus qui in domo eius sunt habitat ; sed locus sanctus eius sunt quos habitare facit unius modi, uel unius moris in domo. Qui enim grece dicuntur, et modi, et mores latine interpretari possunt. Nec habet grecus, Qui inhabitare facit; sed tantum, habitare facit. Dominus ergo in loco sancto suo. Quis est locus iste? Ipse Deus eum sibi facit. Deus enim habitare facit unius moris in domo: hic est locus sanctus eius.

8. Quod autem gratia sua sibi edificet hunc locum, non meritis eorum precedentibus ex quibus eum edificat, uide quid sequatur: Qui educit compeditos in fortitudine. Soluit enim grauia uincula peccatorum, quibus impediebantur ne ambularent in uia preceptorum: educit autem eos in fortitudine, quam ante eius gratiam non habebant. Similiter amaricantes qui habitant in sepulcris: id est omni modo mortuos, occupatos in operibus mortuis. Hi enim amaricant resistendo iustitie: nam illi compediti forsitan uolunt ambulare, nec possunt; Deumque precantur ut possint, eique dicunt: De necessitatibus meis educ me . A quo exauditi, gratias agunt dicentes: Disrupisti uincula mea . Isti autem amaricantes qui habitant in sepulcris, in eo genere sunt quod alio loco Scriptura significat, dicens: A mortuo, uelut qui non sit, perit confessio . Unde est illud: Peccator cum uenerit in profundum malorum, contemnit . Aliud est enim desiderare, aliud oppugnare iustitiam; aliud a malo liberari uelle, aliud mala sua defendere potius quam fateri: utrosque tamen gratia Christi educit in fortitudine. Qua fortitudine, nisi ut aduersus peccatum usque ad sanguinem certent? Ex utroque enim genere fiunt idonei quibus construatur locus sanctus eius; illis solutis, illis resuscitatis. Quia et mulieris, quam alligauerat satanas per decem et octo annos, iubendo uincula soluit ; et Lazari mortem clamando superauit . Qui fecit hec in corporibus, potest mirabiliora facere in moribus, et facere unius modi habitare in domo: educens compeditos in fortitudine; similiter amaricantes qui habitant in sepulcris.

9. [uers. 8-10.] Deus cum egredereris coram populo tuo. Egressus eius intelligitur, cum apparet in operibus suis. Apparet autem non omnibus, sed eis qui nouerunt opera eius intueri. Non enim ea nunc opera dico, que conspicua sunt omnibus, celum, et terram, et mare, et uniuersa que in eis sunt; sed opera quibus educit compeditos in fortitudine, similiter amaricantes qui habitant in sepulcris, et facit eos unius moris habitare in domo. Sic egreditur coram populo suo, id est coram eis qui istam gratiam eius intelligunt. Denique sequitur: Cum transires in deserto, terra mota est. Desertum erant Gentes, que ignorabant Deum: desertum erat, ubi lex nulla ab ipso Deo data erat; ubi nulli Prophete habitauerant, Dominumque esse uenturum predixerant. Cum ergo transires in deserto, cum predicareris in Gentibus, terra mota est, terreni homines ad fidem excitati sunt. Sed unde mota est?  Etenim celi distillauerunt a facie Dei. Forsitan hic aliquis recolat illud tempus, quando in deserto Deus transibat coram populo suo, coram filiis Isrel, die in columna nubis, nocte in fulgore ignis ; et hoc esse sentiat quod celi distillauerunt a facie Dei, quoniam manna pluit populo suo ; hoc etiam esse quod sequitur, Mons Sina a facie Dei Isrel, pluuiam uoluntariam segregans, Deus, hereditati tue, quia in monte Sina locutus est Deus ad Moysen, quando Legem dedit : ut manna sit pluuia uoluntaria quam segregauit Deus hereditati sue, id est populo suo: quia solos eos ita pauit, non et ceteras Gentes: ut quod deinde dicit, Et infirmata est, ipsa hereditas infirmata intelligatur; quoniam murmurantes, manna fastidiosi respuerunt, desiderantes escas carnium, et ea quibus uesci in Aegypto consueuerant . Sed in his uerbis si proprietas tantummodo littere, non spiritualis requirendus est intellectus, oportet ut ostendatur secundum proprietatem corporalem, qui tunc compediti, quique etiam habitantes in sepulcris educti sunt in fortitudine. Deinde si ille populus, illa scilicet hereditas Dei, fastidio manna respuens infirmata est, non debuit sequi, Tu uero perfecisti eam; sed, Tu uero percussisti eam. Deo quippe offenso per illa murmura atque fastidia, ingens plaga secuta est . Postremo illi omnes in eremo consternati sunt, nec quisquam eorum, preter duos, terram meruit promissionis intrare . Quanquam etiamsi dicatur in filiis eorum hereditas illa perfecta, nos sensum spiritualem liberius tenere debemus. Omnia quippe illa in figura contingebant in illis ; donec aspiraret dies, et remouerentur umbre .

10. Aperiat itaque nobis pulsantibus Dominus; et mysteriorum eius, quantum ipse dignatur, secreta pandantur. Etenim ut terra mota esset ad fidem, cum in desertum Gentium transiret Euangelium, celi distillauerunt a facie Dei. Hi sunt celi, de quibus in alio psalmo canitur: Celi enarrant gloriam Dei. De his quippe paulo post ibi dicitur: Non sunt loquele neque sermones, quorum non audiantur uoces eorum: in omnem terram exiit sonus eorum, et in fines orbis terre uerba eorum . Nec tamen istis celis tanta gloria tribuenda est, tanquam ab hominibus illa gratia uenerit in desertum Gentium, ut terra moueretur ad fidem. Non enim celi a seipsis distillauerunt; sed a facie Dei, utique inhabitantis eos, et facientis eos inhabitare unius moris in domo. Ipsi sunt enim et montes, de quibus dicitur: Leuaui oculos meos ad montes, unde ueniet auxilium mihi. Et tamen ne in hominibus spem posuisse uideretur, continuo subiecit: Auxilium meum a Domino, qui fecit celum et terram . Ei quippe alio loco dicitur, Illuminans tu admirabiliter, a montibus eternis : quamuis a montibus eternis, tamen illuminans tu. Sic et hic, celi distillauerunt; sed, a facie Dei. Et ipsi enim salui facti sunt per fidem, et hoc non ex seipsis; sed Dei donum est: non ex operibus, ne  forte quis extollatur. Ipsius enim sumus figmentum , qui facit unius modi habitare in domo.

11. Sed quid est quod sequitur, Mons Sina a facie Dei Isrel? An subaudiendum est, distillauit: ut quod uocauit celorum nomine, hoc uoluerit intelligi nomine etiam montis Sina; sicut diximus eos uocari montes, qui uocati sunt celi? Nec in isto sensu mouere debet quod ait, mons; non, montes; cum ibi dicti sint, celi; non, celum: quia et in alio psalmo cum dictum esset, Celi enarrant gloriam Dei; more Scripture eumdem sensum uerbis aliis repetentis subsequenter dictum est, Et opera manuum eius annuntiat firmamentum. Prius dixit, celi; non celum; et tamen postea non, firmamenta; sed, firmamentum. uocauit enim Deus firmamentum, celum , sicut in Genesi scriptum est. Ita ergo celi et celum, montes et mons, non aliud, sed hoc ipsum: sicut Ecclesie multe et una Ecclesia, non aliud, sed hoc ipsum. Cur ergo, mons Sina qui in seruitutem generat , sicut dicit Apostolus? An forte Lex ipsa intelligenda est in monte Sina, quam distillauerunt celi a facie Dei, ut terra moueretur? et ipse est terre motus, cum conturbantur homines, quia Legem implere non possunt? Quod si ita est, hec est et pluuia uoluntaria, de qua consequenter dicit, Pluuiam uoluntariam segregans, Deus, hereditati tue; quia non fecit sic ulli genti, et iudicia sua non manifestauit eis . Segregauit itaque pluuiam hanc uoluntariam Deus hereditati sue, quod Legem dedit. Et infirmata est: uel ipsa Lex, uel ipsa hereditas. Lex infirmata sic accipi potest, eo quod non impleretur: non quod ipsa infirma sit, sed quod infirmos facit minando penam, nec adiuuando per gratiam. Nam et Apostolus ipso uerbo usus est, ubi ait, Quod enim impossibile erat Legi, in quo infirmabatur per carnem; significare uolens quia per spiritum impletur: tamen ipsam dixit infirmari, cum ab infirmis non possit impleri. Infirmata uero ipsa hereditas, id est ipse populus, data sibi Lege, sine ulla ambiguitate intelligitur. Lex enim subintrauit, ut abundaret delictum. Quod autem sequitur, Tu uero perfecisti eam, ad Legem ita refertur, quia secundum illud perfecta, id est impleta est; quod Dominus in Euangelio dicit: Non ueni Legem soluere, sed implere . Unde et Apostolus qui dixerat Legem infirmatam esse per carnem, quia caro non implet quod per spiritum impletur, id est per gratiam spiritualem; ipse item dicit: Ut iustitia Legis impleretur in nobis, qui non secundum carnem ambulamus, sed secundum spiritum . Hoc est ergo, Tu uero perfecisti eam; quia plenitudo Legis est caritas ; et caritas Dei diffusa est in cordibus nostris, non per nos ipsos, sed per Spiritum sanctum qui datus est nobis: hoc est, Tu uero perfecisti eam, si Legem perfecisse intelligatur; si uero hereditatem, facilior est intellectus. Si enim propter hoc dicta est hereditas Dei infirmata, id est populus Dei infirmatus data Lege, quia Lex subintrauit, ut abundaret delictum: ergo et quod sequitur, Tu uero perfecisti  eam, ex illo intelligitur quod etiam in Apostolo sequitur, Ubi autem abundauit delictum, superabundauit gratia . Namque abundante delicto, multiplicate sunt infirmitates eorum; et postea accelerauerunt : quia ingemuerunt, et inuocauerunt, ut ipso adiuuante impleretur quod ipso iubente non implebatur.

12. Est in his uerbis et alius sensus, qui probabilior mihi uidetur. Multo enim congruentius intelligitur ipsa gratia pluuia uoluntaria, quia nullis precedentibus operum meritis gratis datur. Si enim gratia; iam non ex operibus: alioquin gratia iam non est gratia . Non enim dignus sum, inquit, uocari apostolus, quia persecutus sum Ecclesiam Dei: gratia autem Dei sum id quod sum . Hec est pluuia uoluntaria. uoluntarie quippe genuit nos uerbo ueritatis . Hec pluuia uoluntaria. Inde alibi dicitur: Scuto bone uoluntatis tue coronasti nos . Istam pluuiam, cum Deus transiret in deserto, id est, predicaretur in Gentibus, celi distillauerunt: non tamen a seipsis, sed a facie Dei, quoniam et ipsi gratia Dei sunt id quod sunt. Et ideo mons Sina, quia et ipse qui plus omnibus illis laborauit, non ipse autem, sed gratia Dei cum illo , ut abundantius distillaret in gentibus, id est in deserto, ubi Christus non erat annuntiatus, ne super alienum fundamentum edificaret ; ipse, inquam, Isrelita erat ex genere Isrel, de tribu Beniamin : et ipse ergo in seruitutem generatus erat, de Ierusalem terrena que seruit cum filiis suis, et ideo persequebatur Ecclesiam. Nam, quod ipse commonuit, sicut tunc qui secundum carnem generatus est persequebatur eum qui secundum spiritum; ita et nunc . Sed misericordiam consecutus est quia ignorans fecit in incredulitate . Miramur ergo quod celi distillauerunt a facie Dei: magis miremur quod mons Sina, id est, qui prius persequebatur, Hebreus ex Hebreis, secundum Legem phariseus . Quid autem miremur? Non enim a seipso, sed quod sequitur, a facie Dei Isrel; de quo ipse dicit, Et super Isrel Dei  de quo Dominus dicit, Ecce uere Isrelita, in quo dolus non est . Hanc ergo pluuiam uoluntariam nullis precedentibus meritis operum bonorum segregauit Deus hereditati sue. Et infirmata est. Agnouit enim non esse se aliquid per seipsum; non uiribus suis, sed gratie Dei tribuendum esse quod est. Agnouit quod dictum est: In infirmitatibus meis gloriabor . Agnouit quod dictum est: Noli altum sapere, sed time . Agnouit quod dictum est: Humilibus autem dat gratiam . Et infirmata est; tu uero perfecisti eam: quia uirtus in infirmitate perficitur . Quidam sane codices, et latini et greci, non habent, mons Sina; sed a facie Dei Sina, a facie Dei Isrel. Id est, celi distillauerunt a facie Dei: et quasi quereretur cuius Dei; a facie Dei, inquit, Sina, a facie Dei Isrel; id est a facie Dei qui Legem dedit populo Isrel. Quare ergo celi distillauerunt a facie Dei, a facie huius Dei, nisi  quia sic impletum est quod predictum est: Benedictionem dabit qui Legem dedit ? Legem, qua terreat de humanis uiribus presumentem, benedictionem, qua liberet in Deum sperantem. Tu ergo perfecisti, Deus, hereditatem tuam; quia infirmata est in se, ut perficeretur abs te.

13. [uers. 11.] Animalia tua inhabitabunt in ea. Tua, non sua; tibi subdita, non sibi libera; ad te egentia, non sibi sufficientia. Denique sequitur: Parasti in tua suauitate egenti Deus. In tua suauitate, non illius facultate. Egens est enim, quoniam infirmatus est, ut perficiatur: agnouit se indigentem, ut repleatur. Hec est illa suauitas de qua alibi dicitur, Dominus dabit suauitatem, et terra nostra dabit fructum suum : ut bonum opus fiat non timore, sed amore; non formidine pene, sed delectatione iustitie [1 1Kb] . Ipsa est enim uera et sana libertas. Sed Dominus hoc egenti parauit, non abundanti, cui opprobrio est ista paupertas; de qualibus alibi dicitur: Opprobrium his qui abundant, et despectio superbis . Hos enim dixit superbos, quos dixit qui abundant.

14. [uers. 12.] Dominus dabit uerbum: cibaria scilicet animalibus suis que inhabitabunt in ea. Sed quid operabuntur hec animalia, quibus dabit uerbum? quid nisi quod sequitur? Euangelizantibus uirtute multa. Qua uirtute, nisi fortitudine illa in qua educit compeditos? Fortasse etiam uirtutem hic dicat illam, qua euangelizantes mirabilia signa fecerunt.

15. [uers. 13.] Quis ergo dabit uerbum euangelizantibus uirtute multa? Rex, inquit, uirtutum Dilecti. Pater ergo est rex uirtutum Filii. Dilectus enim, quando non ponitur quis dilectus, per antonomasiam Filius unicus intelligitur. An uirtutum suarum rex ipse Filius; uirtutum scilicet sibi seruientium? quia uirtute multa euangelizantibus dabit uerbum rex uirtutum, de quo dictum est, Dominus uirtutum, ipse est rex glorie . Quod autem non dixit, Rex uirtutum suarum, sed, Rex uirtutum Dilecti, locutio est in Scripturis usitatissima, si quis aduertat: quod ibi maxime apparet, ubi etiam proprium nomen exprimitur, ut eumdem esse de quo dicitur, dubitari omnino non possit. Qualis et illa in Pentateucho multis locis inuenitur: Et fecit Moyses illud atque illud, sicut precepit Dominus Moysi . Non dixit quod usitatum est in locutionibus nostris, Et fecit Moyses sicut precepit ei Dominus; sed, Fecit Moyses sicut precepit Dominus Moysi; quasi alius sit Moyses cui precepit, et alius Moyses qui fecit, cum idem ipse sit. Tales locutiones in Nouo Testamento difficillime reperiuntur. Inde est tamen quod Apostolus ait: De Filio suo, qui factus est ei ex semine Dauid secundum carnem, qui predestinatus est Filius Dei in uirtute secundum Spiritum sanctificationis ex resurrectione mortuorum Iesu Christi Domini nostri : tanquam alius sit Filius Dei qui factus est ex semine Dauid secundum carnem, et alius iehsu Christus Dominus noster, cum sit unus  atque idem. In ueteribus autem libris crebra est ista locutio: et ideo quando subobscure fit, ex manifestis sui generis exemplis intelligenda est; sicut hoc loco psalmi huius quem tractamus, subobscure facta est. Nam si diceretur iehsu Christus, rex uirtutum Iesu Christi, tam aperta esset quam illa, Fecit Moyses sicut precepit Dominus Moysi: quia uero dictum est, Rex uirtutum Dilecti, non facile est ut occurrat ipsum esse regem uirtutum, qui est et Dilectus. Rex ergo uirtutum Dilecti, sic intelligi potest, ac si diceretur, rex uirtutum suarum, quia et rex uirtutum est Christus, et Dilectus est idem ipse Christus. Quamuis non habeat iste sensus tantam necessitatem, ut aliud non ualeat accipi: quia et Pater potest intelligi rex uirtutum Filii sui dilecti, cui dicit ipse Dilectus, Omnia mea tua sunt, et tua mea . Quod si forte queritur utrum Deus Domini Iesu Christi Pater etiam rex dici possit; nescio utrum quisquam audeat hoc ab eo nomen auferre, ubi Apostolus dicit: Regi autem seculorum immortali, inuisibili, soli Deo . Quia etsi hoc de ipsa Trinitate dictum est, ibi est et Deus Pater. Si autem non carnaliter intelligimus, Deus, iudicium tuum regi da, et iustitiam tuam filio regis ; nescio utrum aliud aliquid dictum est quam, Filio tuo. Rex ergo est et Pater. Unde uersiculus iste psalmi huius, Rex uirtutum Dilecti, utroque modo intelligi potest. Cum itaque dixisset, Dominus dabit uerbum euangelizantibus uirtute multa; quia ipsa uirtus ab eo regitur, eique militat a quo datur, ipse, inquit, Dominus qui dabit uerbum euangelizantibus uirtute multa, rex est uirtutum Dilecti.

16. Deinde sequitur: Dilecti, et speciei domus diuidere spolia. Repetitio pertinet ad commendationem: quanquam istam repetitionem non omnes codices habeant, et eam diligentiores stella apposita prenotant, que signa uocantur asterisci; quibus agnosci uolunt ea non esse in interpretatione Septuaginta, sed esse in hebreo, que talibus insigniuntur notis. Sed siue repetatur, siue semel dictum accipiatur quod positum est, Dilecti; sic intelligendum puto quod sequitur, et speciei domus diuidere spolia, ac si diceretur, Dilecti etiam speciei domus diuidere spolia, id est, Dilecti etiam ad diuidenda spolia. Speciosam quippe domum, id est Ecclesiam Christus fecit, diuidendo illi spolia; sicut speciosum est corpus distributione membrorum. Spolia porro dicuntur que uictis hostibus detrahuntur. Hoc quid sit Euangelium nos admonet, ubi legimus: Nemo intrat in domum fortis, ut uasa eius diripiat, nisi prius alligauerit fortem . Alligauit ergo diabolum Christus spiritualibus uinculis; superando mortem, et super celos ab inferis ascendendo: alligauit eum sacramento incarnationis sue, quod nichil in eo reperiens morte dignum, tamen est permissus occidere; ac sic alligato abstulit tanquam spolia uasa eius. Operabatur quippe in filiis diffidentie , quorum infidelitate utebatur ad uoluntatem suam. Hec uasa Dominus mundans remissione peccatorum, hec spolia  sanctificans hosti erepta prostrato atque alligato, diuisit ea speciei domus sue; alios constituens apostolos, alios prophetas, alios pastores et doctores in opus ministerii, in edificationem corporis Christi . Sicut enim unum corpus est, et membra multa habet; omnia autem membra corporis cum sint multa, unum est corpus: sic et Christus. Numquid omnes apostoli? numquid omnes prophete? numquid omnes uirtutes? numquid omnes dona habent curationum? numquid omnes linguis loquuntur? numquid omnes interpretantur? Omnia autem hec operatur unus atque idem Spiritus, diuidens propria unicuique prout uult . Et hec est species domus, cui spolia diuiduntur; ut amator eius hac pulchritudine accensus exclamet: Domine, dilexi decorem domus tue .

17. [uers. 14.] Iam in eo quod sequitur, se ad ipsa membra, de quibus fit species domus, alloquenda conuertit, dicens: Si dormiatis inter medios cleros, penne columbe deargentate, et inter scapulas eius in uiriditate auri. Prius hic querendus est ordo uerborum quomodo finiatur sententia; que utique pendet, cum dicitur, Si dormiatis: deinde quod ait, penne columbe deargentate, utrum singulari numero intelligendum est, huius penne; an plurali, he penne. Sed singularem numerum grecus excludit, ubi omnino pluraliter hoc positum legitur. Sed adhuc incertum est utrum, he penne; an, o uos penne, ut ad ipsas pennas loqui uideatur. Utrum ergo uerbis que precesserunt finiatur ista sententia, ut ordo sit, Dominus dabit uerbum euangelizantibus uirtute multa, si dormiatis inter medios cleros, o uos penne columbe deargentate: an his que sequuntur, ut ordo sit, Si dormiatis inter medios cleros, penne columbe deargentate niue dealbabuntur in Selmon: id est, ipse penne dealbabuntur, si dormiatis inter medios cleros: ut illis hoc dicere intelligatur, qui speciei domus tanquam spolia diuiduntur; id est, Si dormiatis inter medios cleros, o uos qui diuidimini speciei domus, per manifestationem Spiritus ad utilitatem, ut alii quidem detur per Spiritum sermo sapientie, alii sermo scientie secundum eumdem Spiritum, alii fides, alii genera curationum in eodem Spiritu, et cetera : si ergo uos dormiatis inter medios cleros, tunc penne columbe deargentate niue dealbabuntur in Selmon. Potest et sic: Si uos, penne columbe deargentate, dormiatis inter medios cleros, niue dealbabuntur in Selmon, ut subintelligantur homines, qui per gratiam remissionem accipiunt peccatorum. Unde etiam de ipsa Ecclesia dicitur in Cantico canticorum: Que est ista que ascendit dealbata ? Promissio quippe Dei tenetur, per Prophetam dicentis: Si fuerint peccata uestra tanquam phenicium, sicut niuem dealbabo ? Potest et sic intelligi, ut in eo quod dictum est, penne columbe deargentate, subaudiatur, eritis; ut iste sit sensus: O uos qui tanquam spolia speciei domus diuidimini, si dormiatis inter medios cleros, penne columbe deargentate eritis; id est, in altiora  eleuabimim, compagini tamen Ecclesie coherentes. Nullam quippe aliam melius hic intelligi puto columbam deargentatam, quam illam de qua dictum est: Una est columba mea . Deargentata est autem, quia diuinis eloquiis est erudita: eloquia namque Domini alio loco dicuntur argentum igne examinatum terre, purgatum septuplum . Magnum itaque aliquod bonum est, dormire inter medios cleros: que nonnulli duo Testamenta esse uoluerunt; ut dormire sit inter medios cleros, in eorum Testamentorum auctoritate requiescere; id est, utriusque Testamenti testimoniis acquiescere, ut quando aliquid ex his profertur et probatur, omnis contentio pacifica quiete finiatur. Quod si ita est, quid aliud admoneri uidentur euangelizantes uirtute multa, nisi quia tunc eis Dominus dabit uerbum ut euangelizare possint, si dormiant inter medios cleros? Tunc enim eis uerbum ueritatis datur, si auctoritas ab eis duorum Testamentorum non relinquatur: ut ipsi sint et penne columbe deargentate, quorum predicatione in celum gloria fertur Ecclesie.

18. Inter scapulas autem: pars est utique corporis; pars est circa regionem cordis, a posterioribus tamen, id est a dorso: quam columbe illius deargentate partem in uiriditate auri esse dicit, hoc est in uigore sapientie; quem uigorem [1 1Kb] melius non puto intelligi posse quam caritatem. Sed quare a dorso, et non a pectore? Quanquam mirer quomodo positum sit hoc uerbum in alio psalmo, ubi dicitur, Inter scapulas suas obumbrabit tibi, et sub alis eius sperabis , cum sub alis obrumbrari non possit, nisi quod a pectore fuerit. Et latine quidem inter scapulas fortasse aliquo modo ex utraque parte possit intelligi, et ante, et post; ut scapulas accipiamus que in medio caput habent: et in hebreo sit fortassis ambiguum, quod possit et hoc modo intelligi; sed quod in greco est , nonnisi a posterioribus significat, quod est inter scapulas. Utrum propterea ibi est auri uiriditas, id est sapientia et caritas, quia ibi sunt quodammodo radices alarum; an quia ibi portatur illa sarcina leuis? Quid enim sunt uel ipse ale, nisi duo precepta caritatis, in quibus tota Lex pendet et Prophete ? Quid ipsa sarcina leuis, nisi ipsa caritas que in his duobus preceptis impletur? Quidquid enim difficile est in precepto, leue est amanti. Nec ob aliud recte intelligitur dictum, Onus meum leue est ; nisi quia dat Spiritum sanctum, per quem diffunditur caritas in cordibus nostris , ut amando liberaliter faciamus, quod timendo qui facit, seruiliter facit: nec est amicus recti, quando mallet, si fieri posset, id quod rectum est non iuberi.

19. Queri etiam potest, cum non sit dictum, Si dormiatis in cleris, sed, inter medios cleros, quid sit hoc, inter medios cleros. Quod quidem si expressius transferretur ex greco, inter medium clerorum diceretur; quod in nullo interpretum legi: propterea credo quia tantumdem ualet quod dictum est, inter  medios cleros. Hinc ergo quid mihi uideatur exponam. Sepe hoc uerbum ad aliqua connectenda atque pacanda, ne inter se dissideant, poni solet: sicut testamentum inter se et populum Deo constituente, hoc uerbum Scriptura ponit; nam pro eo quod est in latino, inter me et uos, grecus habet, inter medium meum et uestrum. Sic et de signo circumcisionis cum loquitur Deus ad Abraham, dicit, Erit testamentum inter me et te, et omne semen tuum : quod Grecus habet, inter medium meum et tuum, et inter medium seminis tui. Item cum loqueretur ad Ne de arcu in nubibus ad signum constituendum , hoc uerbum sepissime repetit: et quod habent latini codices, inter me et uos, uel inter me et omnem animam uiuam, et si qua ibi talia dicuntur; inter medium meum et uestrum, inuenitur in Greco, quod est, . Dauid quoque et Ionathan signum inter se constituunt, ne aliud opinando dissideant : et quod latine dicitur, inter ambos; inter medium amborum, habet Grecus eodem uerbo, quod est, . Optime autem factum est, ut hoc loco psalmi huius interpretes nostri non dicerent, inter cleros, quod latine locutioni usitatum est; sed inter medios cleros, tanquam inter medium clerorum, quod potius in greco legitur, et quod dici solet in eis rebus, ut dixi, que inter se debeant habere consensum. Iubet ergo Scriptura ut inter medios cleros dormiant, qui uel sunt penne columbe deargentate, uel ex hoc eis prestatur ut sint. Porro si isti cleri duo Testamenta significant, quid aliud admonemur, nisi ut Testamentis inter se consentientibus non repugnemus [1 1Kb] ; sed intelligendo equiescamus, nosque simus eorum concordie signum atque documentum, cum alterum aduersus alterum nichil dixisse sentimus, et cum pacifica admiratione, quasi ecstasis sopore, monstramus? Cur autem in cleris Testamenta intelligantur, cum hoc nomen grecum sit quidem, sed Testamentum non ita dicatur; hec causa est, quia per testamentum datur hereditas, que grece appellatur, , et heres, . autem sors grece dicitur, et sortes ex promissione Dei, partes hereditatis uocantur, que populo sunt distribute. Unde tribus Leui precepta est non habere sortem inter fratres suos, quod ex eorum decimis sustentaretur . Nam et Cleros et Clericos hinc appellatos puto, qui sunt in ecclesiastici ministerii gradibus ordinati, quia Matthias sorte electus est, quem primum per Apostolos legimus ordinatum . Proinde propter hereditatem que fit testamento, tanquam per id quod efficitur id quod efficit, nomine clerorum Testamenta ipsa significata sunt.

20. Quanquam mihi et alius hic sensus occurrat, nisi fallor, anteponendus, ut cleros multo probabilius ipsas hereditates intelligamus: ut quoniam hereditas ueteris Testamenti est, quamuis in umbra significatiua  futuri, terrena felicitas; hereditas uero Noui Testamenti est eterna immortalitas; dormire sit inter medios cleros, nec illam iam querere ardenter, et adhuc istam exspectare patienter. Nam qui Deo propterea seruiunt, uel potius propterea seruire nolant, dum querunt in hac uita et in hac terra felicitatem, ablatus est somnus ab eis, et non dormiunt. Inflammantibus enim cupiditatibus agitati, in flagitia et facinora propelluntur, nec omnino requiescunt; desiderando ut acquirant, metuendo ne amittant. Qui autem me audit, ait Sapientia, inhabitabit in spe, et requiescet sine timore ab omni malignitate . Hoc est, quantum mihi uidetur, dormire inter medios cleros, id est inter medias hereditates; nondum in re, sed tamen in spe celestis hereditatis habitare, et a terrene felicitatis iam cupiditate conquiescere. Cum autem uenerit quod speramus, non iam inter duas hereditates requiescemus; sed in noua uera, cuius uetus erat umbra, regnabimus. Quapropter etiamsi intellexerimus quod dictum est, Si dormiatis inter medios cleros, tanquam si diceretur, Si moriamini inter medios cleros, ut istam mortem carnis more suo Scriptura dormitionem uocauerit; hec est mors optima, ut in cupiditatum cohibitione a terrenis, in spe celestis hereditatis homo usque in finem perseuerans, diem uite huius ultimum claudat. Sic enim dormientes inter medios cleros, erunt penne columbe deargentate; ut tempore quo resurgent, rapiantur in nubibus obuiam Christo in era, et semper iam cum Domino uiuant : aut certe, quia per eos qui sic moriuntur, quanto securius, tanto sublimius Ecclesia diffamatur, et quasi quibusdam pennis excelse laudis attollitur. Neque enim frustra dictum est: Ante mortem ne laudes hominem quemquam . Omnes ergo sancti Dei ab initio generis humani, usque ad tempus Apostolorum , et a tempore Apostolorum, ex quo duorum Testamentorum differentia clarius reuelata est, ipsi Apostoli et beati martyres ceterique iusti, tanquam arietes et arietum filii usque ad hoc tempus dormierunt inter medios cleros; regni terreni felicitatem iam contemnentes, et regni celorum eternitatem sperantes, et nondum tenentes. Et quia tam bene dormierunt, eis uelut pennis nunc uolitat, et laudibus exaltatur Ecclesia, columba scilicet deargentata; ut hac eorum fama ad imitandum posteris inuitatis, dum sic etiam ceteri dormiunt, addantur penne quibus usque in finem seculi sublimiter predicetur.

21. [uers. 15.] Dum discernit supercelestis reges super eam, niue dealbabuntur in Selmon: ille supercelestis, ille qui ascendit super omnes celos, ut adimpleret omnia, dum discernit reges super eam, id est super eamdem columbam deargentatam. Sequitur enim Apostolus, ac dicit: Et ipse dedit quosdam quidem apostolos, quosdam autem prophetas, quosdam uero euangelistas, quosdam autem pastores et doctores. Nam quid  est aliud reges discernere super eam, nisi in opus ministerii, in edificationem corporis Christi ; quandoquidem ipsa est corpus Christi? Dicuntur autem illi reges, utique a regendo: et quid magis quam carnis concupiscentias, ne regnet peccatum in eorum mortali corpore ad obediendum desideriis eius, ne exhibeant membra sua arma iniquitatis peccato, sed exhibeant se Deo, tanquam ex mortuis uiuentes, et membra sua arma iustitie Deo ? Sic enim erunt reges primitus discreti ab alienigenis, quia non sunt iugum ducentes cum infidelibus; deinde discreti concorditer inter se muneribus propriis. Non enim omnes apostoli, aut omnes prophete, aut omnes doctores, aut omnes dona habent curationum, aut omnes linguis loquuntur, aut omnes interpretantur. Omnia autem hec operatur unus atque idem Spiritus, diuidens propria unicuique prout uult : quem dando ille supercelestis, discernit reges super columbam deargentatam. De quo Spiritu sancto cum ad eius matrem gratia plenam missus Angelus loqueretur, querenti quomodo fieret quod paritura nuntiabatur, quoniam non cognoscebat uirum: Spiritus sanctus, inquit, superueniet in te, et uirtus Altissimi obumbrabit tibi. Quid est, obumbrabit tibi, nisi, umbram faciet? Unde et isti reges, dum gratia Spiritus Domini Christi discernuntur super columbam deargentatam, niue dealbabuntur in Selmon. Selmon quippe interpretatur Umbra. Non enim meritis aut uirtute propria discernuntur. Quis enim te, inquit, discernit? Quid autem habes quod non accepisti ? Ut ergo discernantur ab impiis, accipiunt remissionem peccatorum ab illo qui ait: Si fuerint peccata uestra sicut phenicium, tanquam niuem dealbabo . Ecce quomodo niue dealbabuntur in Selmon; in gratia Spiritus Christi, quo eis etiam propria dona discreta sunt: de quo dictum est quod supra commemoraui, Spiritus sanctus superueniet in te, et uirtus Altissimi obumbrabit tibi, hoc est, umbram faciet tibi: propterea quod nascetur ex te sanctum, uocabitur Filius Dei . Umbra porro ista defensaculum intelligitur ab estu concupiscentiarum carnalium: unde illa uirgo Christum non carnaliter concupiscendo, sed spiritualiter credendo concepit. Constat autem umbra lumine et corpore: proinde illud quod in principio erat uerbum, lumen illud uerum, ut umbraculum meridianum fieret nobis, uerbum caro factum est, et habitauit in nobis . Deo scilicet homo, tanquam lumini corpus, accessit, et in eum credentes umbra protectionis operuit. Non enim de quali umbra dicitur, Transierunt omnia illa tanquam umbra ; nec de quali umbra dicit Apostolus, Nemo uos iudicet in cibo, aut in potu, aut in parte diei festi, aut neomenie, aut sabbatorum, quod est umbra futurorum ; sed de quali scriptum est, Sub umbra alarum tuarum protege me . Dum ergo discernit ille supercelestis reges super columbam deargentatam, non sua merita extollant, non de propria uirtute confidant: niue quippe dealbabuntur in Selmon;  gratia candificabuntur in protectione corporis Christi.

22. [uers. 16.] Hunc autem montem consequenter dicit montem Dei, montem uberem, montem incaseatum, uel montem pinguem. Quid hic autem aliud pinguem, quam uberem diceret? Est enim et mons isto nomine nuncupatus, id est Selmon. Sed quem montem intelligere debemus montem Dei, montem uberem, montem incaseatum, nisi eumdem Dominum Christum, de quo et alius propheta dicit: Erit in nouissimis temporibus manifestus mons Domini, paratus in cacumine montium ? Ipse est mons incaseatus, propter paruulos gratia tanquam lacte nutriendos; mons uber, ad roborandos atque ditandos donorum excellentia: nam et ipsum lac, unde fit caseus, miro modo significat gratiam; manat quippe ex abundantia uiscerum maternorum, et misericordia delectabili paruulis gratis infunditur. Ambiguus est autem in greco casus, utrum sit nominatiuus, an accusatiuus; quoniam in ea lingua mons neutri generis est, non masculini: ideo nonnulli Latini non interpretati sunt, montem Dei, sed mons Dei. Puto autem melius esse, in Selmon montem Dei, hoc est, in montem Dei qui uocatur Selmon: secundum intellectum quem supra, ut potuimus, exposuimus.

23. [uers. 17.] Deinde quod dixit, montem Dei, montem incaseatum, montem uberem, ne quis auderet ex hoc Dominum Iesum Christum comparare ceteris sanctis, qui et ipsi dicti sunt montes Dei: legitur quippe, Iustitia tua sicut montes Dei ; unde Apostolus ait, Ut nos simus iustitia Dei in ipso . De quibus montibus et alio loco dicitur, Illuminans tu admirabiliter a montibus eternis ; quia uita eis eterna donata est, et per eos sanctarum Scripturarum eminentissima auctoritas constituta est, sed illuminante ab eis [1 1Kb] illo cui dicitur, Illuminans tu. Leuaui enim oculos meos in montes, unde ueniet auxilium mihi: nec tamen auxilium meum ab ipsis proprie montibus; sed auxilium meum a Domino qui fecit celum et terram . Unus quippe ipsorum montium multum excellens cum dixisset, quod plus illis omnibus laborauerit: Non autem ego, inquit, sed gratia Dei mecum . Ne quis ergo auderet etiam montem speciosum forma pre filiis hominum  montibus filiis hominum comparare; quoniam non defuerunt qui eum dicerent, alii Ioannem Baptistam, alii Eliam, alii Ieremiam, aut unum ex Prophetis ; conuertit se ad illos, et ait: Utquid suspicamini montes incaseatos, montem, inquit, in quo placuit Deo inhabitare in eo? Utquid suspicamini? Sicut enim lumen illi, quia et ipsis dictum est, uos estis lumen mundi ; sed aliud illud dictum est, Lumen uerum, quod illuminat omnem hominem : sic, montes illi; sed longe alius mons paratus in cacumine montium. Montes itaque isti illum montem portando gloriosi sunt: quorum ille  unus dicit, Mihi autem absit gloriari, nisi in cruce Domini nostri Iesu Christi, per quem mihi mundus crucifixus est, et ego mundo : ut qui gloriatur, non in seipso, sed in Domino glorietur . Utquid ergo suspicamini montes incaseatos, eum montem in quo placuit Deo habitare in eo? Non quia in aliis non inhabitat, sed quia in ipsis per ipsum. In ipso quippe inhabitat omnis plenitudo diuinitatis ; non umbraliter, tanquam in templo a rege Salomone facto, sed corporaliter, id est solide atque ueraciter. Quoniam Deus erat in Christo, mundum reconcilians sibi . Quod siue de Patre dictum accipiamus, quoniam ipse ait, Pater autem in me manens, ipse facit opera sua; ego in Patre, et Pater in me ; siue ita intelligatur, Deus erat in Christo, uerbum erat in homine: sic erat utique uerbum in carne, ut uerbum etiam caro factum solus proprie diceretur, id est, homo uerbo in unam Christi personam copularetur. Utquid ergo suspicamini montes incaseatos, eum montem in quo placuit Deo inhabitare in eo? Longe utique aliter quam in illis montibus, quorum aliquem etiam hunc suspicamini. Non enim quia et illi per adoptionis gratiam filii Dei sunt, ideo quisquam illorum est Unigenitus cui diceret: Sede ad dexteram meam, donec ponam inimicos tuos sub pedibus tuis . Etenim Dominus inhabitabit usque in finem: id est, illos montes non comparandos huic monti ipse Dominus inhabitabit, qui est mons paratus in cacumine montium; ut perducat eos in finem, id est in seipsum sicut Deus est contemplandum. Finis enim Legis Christus, ad iustitiam omni credenti . Deo itaque placuit habitare in isto monte, qui paratus est in cacumine montium; cui dicit: Tu es Filius meus dilectus, in quo [1 1Kb] bene complacui . Ipse autem mons Dominus est, qui alios montes inhabitabit in finem, in quorum cacumine paratus est. Unus enim Deus, et unus mediator Dei et hominum homo Christus iehsu , mons montium, sicut sanctus sanctorum. Unde dicit: Ego in eis, et tu in me . Utquid ergo suspicamini montes incaseatos, montem in quo placuit Deo inhabitare in eo? Etenim montes illos incaseatos Dominus iste, mons incaseatus, inhabitabit usque in finem, ut aliquid sint quibus ait: Quia sine me nichil potestis facere .

24. [uers. 18.] Ita fit etiam quod sequitur: Currus Dei decem millium multiplex; uel, denum millium multiplex; uel, decies millies multiplex. Unum uerbum enim grecum sicut quisque potuit latinorum interpretum transtulit, quod ibi dictum est, . Latine autem satis exprimi non potuit: quoniam mille apud Grecos dicuntur, autem plura dena millia; quippe una, decem millia sunt. Ingentem itaque multitudinem sanctorum atque fidelium, qui portando Deum fiunt quodammodo currus Dei, significauit hoc nomine. Hanc immanendo et regendo perducit in finem tanquam currum suum  uelut in locum aliquem destinatum. Initium enim Christus; deinde qui sunt Christi in presentia eius; deinde finis . Hec est sancta Ecclesia, que sunt quod sequitur, Millia letantium. Spe enim sunt gaudentes, donec perducantur in finem quem nunc exspectant per patientiam . Mirifice autem, cum dixisset, Millia letantium, continuo subiecit, Dominus in illis. Ne miremur quod letentur; Dominus in illis. Nam per multas tribulationes oportet nos introire in regnum Dei : sed, Dominus in illis. Ideo etsi sunt quasi tristes, semper tamen gaudentes ; nec iam in ipso fine quo nondum uenerunt, sed spe sunt gaudentes, et in tribulatione patientes , quoniam Dominus in illis, in Sina, in sancto. In nominum hebreorum interpretationibus inuenimus Sina interpretari Mandatum: et alia quedam interpretatur; sed hoc puto presenti loco aptius conuenire. Reddens enim causam quare letarentur illa millia, quibus constat currus Dei, Dominus, inquit, in illis, in Sina, in sancto: id est, Dominus in illis, in mandato; quod mandatum sanctum est, sicut dicit Apostolus: Itaque Lex quidem sancta, et mandatum sanctum, et iustum, et bonum . Sed quid prodesset mandatum, nisi Dominus ibi esset, de quo dicitur: Deus enim est qui operatur in uobis et uelle, et operari, pro bona uoluntate ? Nam mandatum sine Domini adiutorio littera est occidens . Lex enim subintrauit, ut abundaret delictum . Sed quoniam plenitudo Legis caritas est , ideo per caritatem Lex impletur, non per timorem. Charitas enim Dei diffusa est in cordibus nostris, per Spiritum sanctum qui datus est nobis . Ideo letantur hec millia. Tantum enim faciunt iustitiam Legis, quantum adiuuantur Spiritu gratie; quoniam Dominus in illis, in Sina, in sancto.

25. [uers. 19.] Deinde ad ipsum Dominum locutione conuersa: Ascendisti, inquit, in altum, captiuasti captiuitatem, accepisti dona in hominibus. Hoc Apostolus sic commemorat, sic exponit de Domino Christo loquens: Unicuique autem nostrum, inquit, datur gratia secundum mensuram donationis Christi: propter quod dicit, Ascendit in altum, captiuauit captiuitatem, dedit dona hominibus. Quod autem ascendit, quid est, nisi quia et descendit in inferiores partes terre? Qui descendit, ipse est et qui ascendit super omnes celos, ut adimpleret omnia . Christo ergo sine dubitatione dictum est: Ascendisti in altum, captiuasti captiuitatem, accepisti dona in hominibus. Nec moueat quod Apostolus idem testimonium commemorans non ait, Accepisti dona in hominibus; sed, Dedit dona hominibus. Ille quippe auctoritate apostolica secundum hoc locutus est, quod Deus cum Patre [1 1Kb] Filius. Secundum hoc quippe dedit dona hominibus, mittens eis Spiritum sanctum, qui Spiritus est Patris et Filii. Secundum illud uero quod idem ipse Christus in corpore suo intelligitur, quod est Ecclesia, propter quod et membra eius sunt sancti et fideles eius;  unde eis dicitur, uos autem estis corpus Christi et membra : procul dubio et ipse accepit dona in hominibus. Christus quippe ascendit in altum. et sedet ad dexteram Patris ; sed nisi et hic esset in terris, non inde clamasset: Saule, Saule, quid me persequeris ? Cum igitur idem ipse dicat, Quando uni ex minimis meis fecistis, mihi fecistis ; quid dubitamus eum accipere in membris suis, que dona membra eius accipiunt?

26. Sed quid est, Captiuasti captiuitatem? Utrum quia uicit mortem, que captiuos tenebat in quibus regnabat? an ipsos homines appellauit captiuitatem, qui captiui sub diabolo tenebantur? Cuius rei mysterium continet etiam titulus illius psalmi, Quando domus edificabatur post captiuitatem : id est, Ecclesia post gentilitatem. Ipsos itaque homines qui captiui tenebantur appellans captiuitatem, sicut militia cum dicitur et intelliguntur qui militant, eamdem captiuitatem a Christo captiuatam dicit. Cur enim non sit captiuitas felix, si et ad bonum homines possunt capi? Unde Petro dictum est: Ex hoc iam homines eris capiens . Captiuati ergo, quia capti, et capti quia subiugati; sub lene illud iugum missi , liberati a peccato cuius serui erant, et iustitie serui facti cuius liberi erant . Unde et ipse in illis est, qui dedit dona hominibus, et accepit dona in hominibus. Ideoque in ista captiuitate, in ista seruitute, in isto curru, sub isto iugo non sunt millia plorantium, sed millia letantium. Dominus quippe in illis, in Sina, in sancto. Cui sensui congruit et alia interpretatio, qua interpretatur Sina Mensura. Nam de his donis letitie spiritualis Apostolus loquens id quod supra commemoraui: Unicuique autem nostrum, inquit, data est gratia secundum mensuram donationis Christi. Ac deinde sequitur quod etiam hic sequitur: Propter quod dicit, Ascendit in altum, captiuauit captiuitatem, dedit dona hominibus: quod hic est, accepisti dona in hominibus. Quid hac et illa ueritate concordius? quid manifestius?

27. Sed quid deinde adiungit? Etenim qui non credunt inhabitare; uel quod nonnulli codices habent, Etenim non credentes inhabitare. Nam quid sunt aliud non credentes, nisi qui non credunt? De quibus dictum sit non est facilis intellectus. Tanquam enim ratio redderetur superiorum uerborum, cum dictum esset, Captiuasti captiuitatem, accepisti dona in hominibus; ita subiunctum est, Etenim qui non credunt inhabitare, id est, non credentes ut inhabitarent. Quid est hoc? de quibus hoc dicit? An illa captiuitas antequam transiret in bonam captiuitatem, unde fuerit mala captiuitas ostendit? Non credendo enim possidebantur ab inimico, qui operatur in filiis diffidentie; in quibus et uos, inquit, fuistis aliquando, cum uiueretis in illis . Donis ergo gratie sue, qui accepit dona in hominibus captiuauit istam captiuitatem. Etenim non credentes erant ut inhabitarent. Nam fides eos inde liberauit [1 1Kb] , ut iam credentes inhabitent  in domo Dei, facti et ipsi domus Dei, et currus Dei [1 1Kb] millium letantium.

28. [uers. 20, 21.] Unde qui hec canebat, in Spiritu ea preuidens, impletus etiam ipse letitia, eructauit hymnum, dicens: Dominus Deus benedictus, benedictus Dominus Deus de die in diem. Quod nonnulli codices habent, die quotidie. Quia sic habent Greci, ; quod uerius exprimeretur, die quotidie. Quam puto locutionem hoc significare quod dictum est, de die in diem. Quotidie quippe hoc agit usque in finem; captiuat captiuitatem, accipiens dona in hominibus.

29. Et quoniam currum illum ducit in finem, sequitur et dicit: Prosperum iter faciet nobis Deus sanitatum [2 1Kb] nostrarum, Deus noster, Deus saluos faciendi. Multum gratia commendatur. Quis enim saluus esset, nisi ipse sanaret? Sed ne occurreret cogitationi, Cur ergo morimur, si per eius gratiam salui facti sumus? continuo subiecit, et Domini exitus mortis: tanquam diceret, Quid indignaris humana conditio habere te exitum mortis? Et Domini tui exitus non alius quam mortis fuit. Potius ergo consolare quam indignare; nam et Domini exitus mortis. Spe enim salui facti sumus: si autem quod non uidemus speramus, per patientiam exspectamus . Patienter ergo etiam ipsam mortem feramus, illius exemplo qui, licet nullo peccato esset debitor mortis, et Dominus esset a quo nemo animam tolleret, sed ipse eam a semetipso poneret, etiam ipsius fuit exitus mortis.

30. [uers. 22.] uerumtamen Deus conquassabit capita inimicorum suorum; uerticem capilli perambulantium in delictis suis: id est nimis se extollentium, nimis superbientium in delictis suis; in quibus saltem humiles esse deberent, dicentes, Domine, propitius esto mihi peccatori. Sed conquassabit eorum capita; quoniam qui se exaltat, humiliabitur . Ac per hoc quamuis et Domini sit exitus mortis; tamen idem Dominus, quoniam Deus est, et uoluntate, non necessitate, secundum carnem mortuus est, conquassabit capita inimicorum suorum; non solum eorum qui crucifixo illudentes et mouentes capita dicebant, Si Filius Dei est, descendat de cruce; sed etiam omnium extollentium se aduersus doctrinam eius, et tanquam mortem hominis irridentium. Idem quippe ipse de quo dictum est, Alios saluos fecit, semetipsum non potest saluum facere , Deus est sanitatum nostrarum, et Deus est saluos faciendi: sed propter humilitatis et patientie documentum, et sanguine suo delendum nostrorum chirographum peccatorum, etiam suum esse uoluit exitum mortis, ne mortem timeremus istam, sed illam potius unde nos liberauit per istam. uerumtamen illusus et mortuus conquassabit capita inimicorum suorum, de quibus ait, Resuscita me, et reddam illis : siue bona pro malis, dum sibi subdit capita credentium; siue iusta pro  iniustis, dum punit capita superbientium. Utroque enim modo conquassantur et confringuntur capita inimicorum, cum a superbia deiiciuntur, siue humilitate correcti, siue in ima tartari abrepti.

31. [uers. 23, 24.] Dixit Dominus: Ex Basan conuertar; uel ut nonnulli codices habent, Ex Basan conuertam. Ille quippe conuertit ut salui simus, de quo supra dictum est: Deus sanitatum nostrarum, et Deus saluos faciendi. Ei quippe et alibi dicitur: Deus uirtutum, conuerte nos; et ostende faciem tuam et salui erimus . Item alibi: Conuerte nos, Deus sanitatum nostrarum . Ille autem dixit: Ex Basan conuertam. Basan interpretatur Confusio. Quid est ergo, conuertam ex confusione, nisi quia confunditur de peccatis suis qui pro eis dimittendis precatur misericordiam Dei? Inde est quod ille Publicanus nec oculos ad celum audebat leuare: ita se considerans confundebatur; sed descendit iustificatus, quia dixit Dominus, ex Basan conuertam. Basan interpretatur et Siccitas; et recte intelligitur Dominus ex siccitate conuertere, id est ex inopia. Nam qui sibi uidentur copiosi, cum sint famelici, et pleni, cum sint inanissimi, non conuertuntur. Beati enim qui esuriunt et sitiunt iustitiam, quoniam ipsi saturabuntur . Ex ista Dominus siccitate conuertit: de anima quippe sicca illi dicitur, Extendi manus meas ad te; anima mea uelut terra sine aqua tibi . Illud quoque non absurde intelligitur, quod habent alii codices, Ex Basan conuertar. Conuertitur enim ad nos etiam ipse qui dicit, Conuertimini ad me, et ego conuertar ad uos : et non, si [1 1Kb] extra confusionem, cum peccatum nostrum ante nos est semper ; et extra siccitatem, qua eius desideramus imbrem, qui pluuiam uoluntariam segregauit hereditati sue. Nam siccitate infirmata est; ipse uero conuersus perfecit eam, cui dicitur, Et conuersus uiuificasti me . Dixit ergo Dominus: Ex Basan conuertam, conuertam in profundum maris. Si conuertam, quare in profundum maris? In seipsum quippe conuertit Dominus, cum salubriter conuertit, et non est utique ipse profundum maris. An fallit forte latina locutio, et pro eo positum est, in profundum, quod est, profunde? Non enim ille se conuertit; sed ibi conuertit eos qui in profundo huius seculi iacent demersi pondere peccatorum, ubi conuersus ille dicit: De profundis clamaui ad te, Domine . Si autem non est, conuertam, sed, conuertar in profundum maris, hoc intelligitur dixisse Dominum nostrum, quod sua misericordia conuerteretur etiam in profundum maris, ad eos quoque liberandos qui essent etiam desperatissimi peccatores. Quanquam in aliquo greco inuenerim, non, in profundum, sed, in profundis, hoc est, ; quod priorem sensum confirmat, quod etiam ibi Deus conuertat ad se de profundis clamantes. Qui et si intelligatur ibi ipse conuerti ad liberandos etiam tales, non est incongruum:  et ita eos conuertit, uel ad eos liberandos ita conuertitur, ut tinguatur pes eius in sanguine. Quod ad ipsum Dominum Propheta dicit: Ut tinguatur pes tuus in sanguine: id est, ut ipsi qui ad te conuertuntur, uel ad quos liberandos conuerteris, licet in profundo maris onere iniquitatis depressi fuerint, in tantum gratia tua proficiant, quoniam ubi abundauit peccatum, superabundauit gratia . Ut fiant pes tuus inter membra tua, ad annuntiandum Euangelium tuum, et pro nomine tuo diu ducentes [1 1Kb] martyrium, usque ad sanguinem certent. Sic enim, ut arbitror, conuenientius intelligitur pes eius tinctus in sanguine.

32. Denique adiungit, Lingua canum tuorum ex inimicis ab ipso: eosdem ipsos qui usque ad sanguinem fuerant pro fide euangelica certaturi, etiam canes uocans, tanquam pro suo Domino latrantes. Non illos canes, de quibus dicit Apostolus, Cauete canes : sed illos qui edunt de micis que cadunt de mensa dominorum suorum. Hoc enim confessa Chananea meruit audire: O mulier, magna est fides tua! fiat tibi sicut uis . Canes laudabiles, non detestabiles; fidem seruantes domino suo, et pro eius domo contra inimicos latrantes. Non enim tantummodo canum dixit, sed canum tuorum; nec eorum dentes, sed lingua laudata est: quoniam non utique frustra, nec sine magno sacramento Gedeon solos eos iussus est ducere, qui fluminis aquam sicut canes lamberent; talesque non amplius quam trecenti in tanta multitudine inuenti sunt . In quo numero crucis signum est propter litteram, que in grecis numerorum notis trecentos significat. De talibus canibus et in alio psalmo dicitur: Conuertentur ad uesperam, et famem patientur ut canes . Nam et quidam canes reprehensi sunt a propheta Isaia, non ideo quod canes essent, sed quod latrare nescirent, et dormitare amarent . Ubi utique demonstrauit, quia si uigilarent et pro domino suo latrarent, laudabiles canes essent: sicut laudantur isti de quibus dicitur, Lingua canum tuorum. Quos tamen Propheta ex inimicis futuros esse predixit, per illam scilicet conuersionem de qua superius loquebatur. Unde et ille psalmus: Conuertentur, inquit, ad uesperam, et famem patientur ut canes. Deinde ueluti querentibus unde hoc illis tantum bonum, ut canes eius fierent, cuius fuerant inimici; responsum est, ab ipso. Sic enim legitur: Lingua canum tuorum ex inimicis ab ipso. Ipsius utique dilectione, ipsius misericordia, ipsius gratia. Nam quando id possent a seipsis? Etenim cum inimici essemus, reconciliati sumus Deo per mortem Filii eius : ad hoc et Domini fuit exitus mortis.

33. [uers. 25.] uisi sunt gressus tui, Deus. Gressus quibus uenisti per mundum, tanquam in illo curru peragraturus orbem terrarum; quos et nubes in Euangelio sanctos et fideles suos significat, ubi ait: Amodo  uidebitis Filium hominis uenientem in nubibus . Excepto illo aduentu in quo erit iudex uiuorum atque mortuorum ; Amodo, inquit, uidebitis Filium hominis uenientem in nubibus. Hi gressus tui uisi sunt, id est, manifestati sunt, reuelata gratia Testamenti Noui: unde dictum est, Quam speciosi pedes eorum qui annuntiant pacem, qui annuntiant bona ! Hec enim gratia et isti gressus latebant in uetere Testamento: cum autem uenit plenitudo temporis, et placuit Deo reuelare Filium suum, ut annuntiaretur in gentibus , uisi sunt gressus tui, Deus; gressus Dei mei, regis [1 1Kb] qui est in sancto. In quo sancto, nisi in templo suo? Templum enim Dei sanctum est, inquit, quod estis uos .

34. [uers. 26.] Ut autem gressus isti uiderentur, Preuenerunt principes coniuncti psallentibus, in medio adolescentularum tympanistriarum. Principes sunt Apostoli: ipsi enim preuenerunt, ut populi sequerentur. Preuenerunt, annuntiantes Nouum Testamentum; coniuncti psallentibus, de quorum bonis operibus etiam uisibilibus, tanquam organis laudis, glorificaretur Deus. Iidem autem principes in medio adolescentularum tympanistriarum, in ministerio scilicet honorabili: nam ita sunt in medio ministri prepositi Ecclesiarum nouarum; hoc enim est, adolescentularum: carne edomita Deum laudantium; hoc enim est, tympanistriarum, eo quod tympana fiant corio siccato et extento.

35. [uers. 27.] Ideo ne quisquam carnaliter ista acciperet, et ex his uerbis quosdam luxurie choros in animum induceret, sequitur et dicit, In Ecclesiis benedicite Dominum: tanquam diceret, Utquid, cum auditis adolescentulas tympanistrias, lasciua delectamenta cogitatis? In Ecclesiis benedicite Dominum. Ecclesie quippe uobis hac mystica significatione monstrantur: Ecclesie sunt adolescentule, noua gratia decorate; Ecclesie sunt tympanistrie, castigata carne spiritualiter sonore. In Ecclesiis ergo benedicite Dominum Deum de fontibus Isrel. Inde quippe prius elegit quos fontes faceret. Nam inde sunt electi Apostoli; et hi primitus audierunt: Qui biberit ex aqua quam ego dabo, non sitiet unquam; sed fiet in eo fons aque salientis in uitam eternam .

36. [uers. 28.] Ibi Beniamin adolescentior in ecstasi. Ibi Paulus nouissimus Apostolorum, qui dicit, Nam et ego Isrelita sum ex semine Abraham, de tribu Beniamin . Sed plane in ecstasi; expauescentibus omnibus tam magnum in eius uocatione miraculum. Ecstasis namque est mentis excessus: quod aliquando pauore contingit; nonnunquam uero per aliquam reuelationem alienatione [2 1Kb] mentis a sensibus corporis, ut spiritui quod demonstrandum est demonstretur. Unde intelligi etiam sic potest quod hic positum est, in ecstasi; quia cum ei persecutori dictum esset  de celo, Saule, Saule, quid me persequeris, adempto lumine oculorum carnalium, respondebat Domino quem spiritu uidebat; qui autem cum illo erant, uocem respondentis audiebant, neminem tamen uidentes cui loqueretur . Potest hic ecstasis etiam illa eius intelligi, de qua ipse loquens ait, scire se hominem raptum usque in tertium celum; siue autem in corpore, siue extra corpus, nescire; sed raptum in paradisum audisse ineffabilia uerba, que non liceret homini loqui . Principes Iuda, duces eorum; principes Zabulon, principes Nephthalim. Cum Apostolos significet principes, ubi est et Beniamin adolescentior in ecstasi; quibus uerbis Paulum significari nemo ambigit; uel nomine principum omnes significentur in Ecclesiis excellentes atque imitatione dignissimi: quid sibi uolunt hec nomina tribuum Isreliticarum? Si enim tantum Iude mentio fieret, quoniam ex hac tribu reges fuerant, ex qua et Dominus Christus secundum carnem ; ideo ex hac tribu putaremus figuratos etiam principes Testamenti Noui: cum uero adiungit, principes Zabulon, principes Nephthalim; quisquam forsitan dicat ex his tribubus Apostolos fuisse, ex aliis autem non fuisse. Quod licet unde probari hoc posset non uideam; tamen, quia nec unde refellatur inuenio, et hoc loco principes Ecclesiarum, ducesque eorum qui in Ecclesiis benedicunt Dominum uideo commendari, non absurde etiam istum sensum probo [1 1Kb] ; sed plus me delectat quod ex istorum nominum interpretatione clarescit. Hebrea quippe sunt nomina: quorum Iuda, Confessio interpretari dicitur; Zabulon, Habitaculum fortitudinis; Nephthalim, Dilatatio mea. Que omnia uerissimos nobis insinuant principes Ecclesiarum, dignos ducatu, dignos imitatione, dignos honoribus. Martyres namque in Ecclesiis locum summum tenent, atque apice sancte dignitatis excellunt. Iam uero in martyrio prima confessio est, et pro illa quidquid acciderit tolerandi sequens assumitur fortitudo; deinde post omnia tolerata, finitis angustiis, latitudo consequitur in premio Potest et sic intelligi, ut quoniam tria hec precipue commendat Apostolus, fidem, spem, caritatem , confessio sit in fide, fortitudo in spe, latitudo in caritate. Fidei quippe res est ut corde credatur ad iustitiam, ore autem confessio fiat ad salutem . In passionibus autem tribulationum res tristis est, sed spes fortis est: Si enim quod non uidemus speramus, per patientiam exspectamus . Latitudinem uero prestat caritatis in corde diffusio: nam consummata caritas foras mittit timorem ; qui timor tormentum habet per anime angustias. Principes ergo Iuda duces eorum qui [2 1Kb] in Ecclesiis benedicunt Dominum. Principes Zabulon, principes Nephthalim: principes confessionis, fortitudinis, latitudinis; principes fidei, spei, caritatis.

 37. [uers. 29.] Manda, Deus, uirtutem tuam. Unus enim Dominus noster iehsu Christus, per quem omnia, et nos in ipso , quem legimus Dei uirtutem et Dei Sapientiam . Quomodo autem Deus mandat Christum suum, nisi dum eum commendat? Commendat enim Deus caritatem suam in nobis, quoniam dum adhuc peccatores essemus, Christus pro nobis mortuus est . Quomodo non et cum illo omnia nobis donauit ? Manda, Deus, uirtutem tuam: confirma, Deus, hoc quod operatus es in nobis. Manda docendo, confirma iuuando.

38. [uers. 30, 31.] A templo tuo in Ierusalem, tibi offerent reges munera. A templo tuo in Ierusalem, que est libera mater nostra , quia et ipsa est templum sanctum tuum: ab illo ergo templo tibi offerent reges munera. Quicumque reges intelligantur; siue reges terre, siue reges quos discernit supercelestis super columbam deargentatam; tibi offerent reges munera. Et que munera gratiosa, quam sacrificia laudis [1 1Kb] ! Sed huic laudi obstrepunt, christianum uocabulum habentes, et diuersa sentientes. Fiat ergo quod sequitur: Increpa feras calami. Nam et fere sunt, quoniam non intelligendo nocent; et fere calami sunt, quoniam Scripturarum sensum pro suo errore peruertunt. Per calamum quippe tam conuenienter Scripture significantur, quam sermo per linguam; secundum quod dicitur lingua hebrea, uel greca, uel latina, uel alia quelibet, per efficientem scilicet id quod efficitur. Usitatum est autem in latino eloquio ut scriptura stilus uocetur, quod stilo fiat; ita ergo et calamus, quod calamo fiat. Dicit apostolus Petrus indoctos et instabiles peruertere Scripturas ad proprium suum interitum : he sunt fere calami, de quibus hic dicitur, Increpa feras calami.

39. De his est etiam quod adiungit: Congregatio taurorum inter uaccas populorum, ut excludantur ii qui probati sunt argento  . Tauros uocans, propter superbiam dure indomiteque ceruicis; significat enim hereticos. uaccas autem populorum, seductibiles animas intelligendas puto, quia facile sequuntur hos tauros. Non enim populos uniuersos seducunt, in quibus sunt graues et stabiles; unde scriptum est, In populo graui laudabo te ; sed in eis populis quas inuenerint uaccas. Ex his enim sunt qui penetrant domos, et captiuas ducunt mulierculas oneratas peccatis, que ducuntur uariis desideriis; semper discentes, et ad ueritatis scientiam nunquam peruenientes . Quod autem ait idem apostolus, Oportet et hereses esse, ut probati manifesti fiant in uobis ; hoc etiam hic sequitur, Ut excludantur ii qui probati sunt argento, id est, qui probati sunt eloquiis Domini. Eloquia quippe Domini, eloquia casta, argentum igne probatum terre . Nam excludantur dictum est, appareant, emineant; quod ait ille, manifesti fiant. Unde et in arte argentaria exclusores uocantur, qui de confusione masse nouerunt  formam uasis exprimere. Multi enim sensus Scripturarum sanctarum latent, et paucis intelligentioribus noti sunt; nec asseruntur commodius et acceptabilius, nisi cum respondendi hereticis cura compellit. Tunc enim etiam qui negligunt studia doctrine, sopore discusso, ad audiendi excitantur diligentiam, ut aduersarii refellantur. Denique quam multi Scripturarum sanctarum sensus de Christo Deo asserti sunt contra Photinum! quam multi de homine Christo contra Manicheum! quam multi de Trinitate contra Sabellium! quam multi de unitate Trinitatis contra Arianos, Eunomianos, Macedonianos! quam multi de catholica Ecclesia toto orbe diffusa, et de malorum commixtione usque in finem seculi, quod bonis in sacramentorum eius societate non obsint, aduersus Donatistas et Luciferianos aliosque, si qui sunt, qui simili errore a ueritate dissentiunt! quam multi contra ceteros hereticos, quos enumerare uel commemorare nimis longum est, et presenti operi non necessarium! Quorum tamen sensuum probati assertores, aut prorsus laterent, aut non ita eminerent, ut eos eminere fecerunt superborum contradictiones, quos uelut tauros, id est iugo discipline pacifico lenique non subditos, commemorat Apostolus, ubi talem dixit eligendum ad episcopatum, ut potens sit exhortari in doctrina sana, et contradicentes redarguere . Sunt enim multi non subditi; hi sunt tauri elatione ceruicis impatientes aratri atque iuncture: uaniloqui, et mentium seductores; has mentes significauit iste psalmus appellatione uaccarum. Ad hanc ergo utilitatem, Prouidentia diuina permittit tauros congregari inter uaccas populorum, ut excludantur, id est, ut emineant qui probati sunt argento. Ad hoc enim hereses sinuntur esse, ut probati manifesti fiant. Quanquam et sic possit intelligi: Congregatio taurorum inter uaccas populorum, ut ab eis uaccis excludantur qui probati sunt argento. Hanc enim habent intentionem heretici doctores, ut ab auribus animarum, quas seducere moliuntur, excludant eos, id est, separent eos qui probati sunt argento, id est, qui idonei sunt docere eloquia Domini. Sed siue ille huius uerbi, siue iste sit sensus; sequitur: Disperge gentes que bella uolunt. Non enim correctioni, sed contentioni student. Hoc ergo prophetat, ut ipsi potius dispergantur qui corrigi nolunt, qui gregem Christi dispergere affectant. Gentes autem appellauit, non propter generationes familiarum, sed propter genera sectarum, ubi series successionis confirmat errorem.

40. [uers. 32-34.] uenient legati ex Aegypto; Aethiopia preueniet manus eius. Aegypti, uel Aethiopie nomine, omnium gentium fidem significauit, a parte totum; legatos appellans reconciliationis predicatores. Pro Christo, inquit, legatione fungimur, tanquam Deo exhortante per nos: obsecramus pro Christo reconciliari Deo . Non ergo de solis Isrelitis, unde Apostoli electi sunt, sed etiam de ceteris gentibus futuros predicatores christiane pacis, hoc modo mystice prophetatum est. Quod uero ait, Preueniet manus eius, hoc ait, preueniet uindictam  eius; conuersione scilicet ad eum, ut peccata dimittantur, ne peccatores permanendo puniantur. Quod etiam in alio psalmo dicitur: Preueniamus faciem eius in confessione . Sicut per manus uindictam, ita per faciem reuelationem presentiamque significat, que futura est in iudicio. Quia ergo per Aegyptum atque Aethiopiam totius orbis gentes significauit, continuo subiunxit: Deo regna terre. Non Sabellio, non Ario, non Donato, non ceteris tauris ceruicatis; sed, Deo regna terre.

41. Plures autem codices latini, et maxime greci ita distinctos uersus habent, ut non sit in eis unus uersiculus, Deo regna terre; sed, Deo, in fine sit uersus superioris, atque ita dicatur, Aethiopia preueniet manus eius Deo, ac deinde sequatur in alio uersu, Regna terre, cantate Deo, psallite Domino. Qua distinctione, multorum codicum et auctoritate digniorum consonantia, sine dubio preferenda, fides commendari mihi uidetur, que opera precedit: quia sine bonorum operum meritis per fidem iustificatur impius, sicut dicit Apostolus, Credenti in cum qui iustificat impium, deputatur fides eius ad iustitiam ; ut deinde ipsa fides per dilectionem incipiat operari. Ea quippe sola bona opera dicenda sunt, que fiunt per dilectionem Dei. Hec autem necesse est antecedat fides, ut inde ista, non ab istis incipiat illa; quoniam nullus operatur per dilectionem Dei, nisi prius credat in Deum. Hec est fides, de qua dicitur: In Christo enim Iesu neque circumcisio aliquid ualet, neque preputium; sed fides que per dilectionem operatur . Hec est fides, de qua ipsi Ecclesie dicitur in Canticis canticorum: uenies, et pertransies ab initio fidei . uenit enim tanquam currus Dei in millibus letantium, prosperum iter habens, et pertransiit de hoc mundo ad Patrem : ut fiat in ea quod sponsus ipse dicit, qui transiit de hoc mundo ad Patrem, uolo ut ubi ego sum, et isti sint mecum ; sed ab initio fidei. Quia ergo ut bona opera sequantur, precedit fides, nec ulla sunt bona opera, nisi que sequuntur precedentem fidem: nichil aliud uidetur dictum, Aethiopia preueniet manus eius Deo, nisi, Aethiopia credet Deo. Sic enim preueniet manus eius, id est opera eius. Cuius, nisi ipsius Aethiopie? Quia hoc in greco non est ambiguum: eius quippe ibi feminino genere apertissime positum est. Ac per hoc nichil aliud dictum est, quam Aethiopia preueniet manus suas Deo, id est, credendo in Deum preueniet opera sua. Existimo enim, inquit Apostolus, iustificari hominem per fidem sine operibus Legis. An Iudeorum Deus tantum? nonne et Gentium [? Sic ergo Aethiopia, que uidetur extrema Gentium, iustificatur per fidem sine operibus Legis. Non enim, ut iustificetur, de Legis operibus gloriatur; nec preponit fidei merita sua, sed fide preuenit opera sua. Plures sane codices [1 1Kb] non habent, manus, sed, manum; quod tantumdem ualet, quoniam pro operibus  positum est. Mallem autem latini interpretes sic transtulissent: Aethiopia preueniet manus suas, uel manum suam Deo [1 1Kb] ; quoniam planius hoc esset, quam quod nunc dictum est, eius: et salua ueritate fieri posset, quia in greca lingua id pronomen , non solum eius, sed etiam suam uel suas potest intelligi: suam ergo, si manum; suas autem, si manus. Nam quod est in greco, , quod plures codices habent, et manum eius, et manum suam, potest intelligi: quod uero rarum est in codicibus grecis, , et manus eius, et manus suas latine potest dici.

42. Hinc iam, uelut decursis per prophetiam rebus omnibus, quas impletas esse iam cernimus, hortatur ad laudem Christi, ac deinde prenuntiat futurum eius aduentum. Regna terre, cantate Deo, psallite Domino; psallite Deo qui ascendit super celum celorum ad orientem: uel sicut nonnulli codices habent, Qui ascendit super celum celi ad orientem. In his uerbis ille non intelligit Christum, qui eius resurrectionem ascensionemque non credit. Ad orientem uero quod addidit, nonne etiam ipsum locum, quoniam in partibus orientis est ubi resurrexit et unde ascendit, expressit? Ergo super celum celi sedet ad dexteram Patris. Hoc est quod dicit Apostolus: Ipse est qui ascendit super omnes celos . Quid enim celorum restat post celum celi? Quos et celos celorum possumus dicere, sicut uocauit firmamentum celum; quod tamen celum, etiam celos legimus, ubi scriptum est: Et aque que super celos sunt, laudent nomen Domini . Et quoniam inde uenturus est ad iudicandos uiuos et mortuos, attende quod sequitur: Ecce dabit uocem suam, uocem uirtutis. Ille qui sicut agnus coram tondente se fuit sine uoce , ecce dabit uocem suam: nec uocem infirmitatis, tanquam iudicandus; sed uocem uirtutis, tanquam iudicaturus. Non enim Deus occultus, sicut prius, et in hominum iudicio non aperiens os suum; sed Deus manifestus ueniet; Deus noster, et non silebit . Quid desperatis, infideles? quid irridetis? Quid dicit seruus malus: Tardat Dominus meus uenire ? Ecce dabit uocem suam, uocem uirtutis.

43. [uers. 35.] Date gloriam Deo: super Isrel magnificentia eius. De quo dicit Apostolus: Super Isrel Dei . Non enim omnes qui ex Isrel, hi sunt Isrelite ; quoniam est et Isrel secundum carnem. Unde ait: uidete Isrel secundum carnem . Non autem qui filii carnis, hi filii Dei; sed filii promissionis deputantur in semine . Tunc ergo quando erit sine ulla malorum commixtione populus eius, tanquam massa uentilabro emundata , tanquam Isrel in quo dolus non est , tunc eminentissima erit super Isrel magnificentia eius et uirtus eius in nubibus. Non enim solus ueniet ad iudicium, sed cum senioribus populi sui ; quibus promisit quod sedebunt super sedes iudicaturi , qui etiam angelos iudicabunt  He sunt nubes.

44. [uers. 36.] Denique ne aliud nubes intelligerentur, secutus adiunxit: Mirabilis Deus in sanctis suis, Deus Isrel. Tunc enim et nomen ipsum uerissime ac plenissime implebitur Isrel, quod est uidens Deum; quoniam uidebimus eum sicuti est . Ipse dabit uirtutem et fortitudinem plebi sue benedictus Deus: nunc fragili et infirme [1 1Kb] . Habemus enim thesaurum istum in uasis fictilibus . Tunc uero, etiam corporum gloriosissima commutatione, ipse dabit uirtutem et fortitudinem plebi sue. Seminatur enim hoc corpus in infirmitate; surget in uirtute . Ipse ergo dabit uirtutem quam in sua carne premisit, de qua dicit Apostolus: uirtutem resurrectionis eius . Fortitudinem autem, qua inimica destruetur mors . Quoniam itaque prolixum, et ad intelligendum difficilem Psalmum tandem aliquando, ipso adiuuante, finiuimus. Benedictus Deus. Amen.



IN PSALMUM LXuIII ENARRATIO.



SERMO I. De prima parte Psalmi.

1. Eo tempore in hoc seculo exorti sumus et aggregati populo Dei, quo iam olus illud ex grano sinapis tetendit brachia sua; quo iam fermentum illud, quod primo contemptibile fuit, fermentauit tres mensuras , id est, totum orbem terrarum reparatum ex tribus filiis Ne : quoniam ab oriente et occidente et aquilone et austro ueniunt, qui recumbent cum Patriarchis, expulsis foras eis qui de illorum carne sunt nati, et eorum fidem non sunt imitati . Ad hanc ergo Christi Ecclesie gloriam oculos aperuimus; et illam sterilem, cui gaudium indictum atque predictum est, quod plures filios habitura esset, quam illa que habebat uirum , iam talem inuenimus que oblita esset opprobriorum et ignominie uiduitatis sue: et ideo possumus forte mirari cum uoces humilitatis Christi, uel nostre, legerimus in aliqua prophetia. Et fieri potest ut minus ex eis afficiamur, quia non eo tempore uenimus, quando ista cum sapore legebantur, abundante pressura. Sed rursus si tribulationum abundantiam cogitemus, et in qua ambulemus uia cognoscamus , quam sit angusta , et per pressuras atque tribulationes perducat ad requiem sempiternam; quamque ipsa que in rebus humanis uocatur felicitas, plus sit timenda quam miseria; quandoquidem miseria plerumque affert ex tribulatione fructum bonum, felicitas autem corrumpit animam peruersa securitate, et dat locum diabolo tentatori: cum ergo cogitauerimus prudenter et recte,  sicut salita uictima [1 1Kb] , tentationem esse uitam humanam super terram , neminemque omnino esse securum, nec debere esse securum, donec ad illam patriam ueniatur, unde nemo exit amicus, quo nemo admittitur inimicus, etiam nunc in ipsa Ecclesie gloria agnoscimus uoces tribulationis nostre; et tanquam membra Christi, compage caritatis subdita capiti nostro, et nos inuicem retinentia, dicemus de Psalmis, quod hic dixisse inuenerimus martyres qui fuerunt ante nos, quia tribulatio communis est omnibus, ab initio usque in finem. Tamen istum psalmum quem tractandum suscepimus, et de quo loqui Charitati uestre in nomine Domini proposuimus, in grano sinapis agnoscamus: paululum ab altitudine oleris et diffusione ramorum, et ab illa gloria, ubi aues celi requiescunt, auocemus cogitationem; et hec magnitudo que nos delectat in olere, quam de paruo surrexerit audiamus. Christus enim hic loquitur ; Christus non solum caput, sed et corpus. Ex ipsis uerbis agnoscimus. Nam quia Christus hic loquitur, dubitare omnino non permittimur. Hic sunt enim expressa uerba que in eius passione completa sunt: Dederunt in escam meam fel, et in siti mea potauerunt me aceto: quando ista et ad litteram impleta sunt, et prorsus quomodo predicta, sic reddita. Cumque ipse Christus dixisset, Sitio, pendens in cruce, et ad hoc uerbum ei acetum in spongia datum esset, quo accepto dixit, Consummatum est, et sic inclinato capite tradidit spiritum , ostendens ista omnia que predicta sunt in illo fuisse tunc consummata; non licet hic aliud intelligere. Apostoli etiam loquentes de Christo, testimonia ex isto psalmo dederunt. Quis autem deuiet a sententiis eorum? aut quis agnus non sequatur arietes? Ergo Christus hic loquitur: magisque nobis demonstrandum est ubi eius membra loquantur, ut ostendamus quia totus hic loquitur, quam dubitandum quod Christus loquatur.

2. [uers. 1.] Titulus Psalmi est: In finem, pro his qui commutabuntur, ipsi Dauid. Nunc commutationem in melius audi: commutatio enim, uel in deterius est, uel in melius. Adam et Eua in deterius; qui ex Adam et Eua Christo adheserunt, in melius commutati sunt. Sicut enim per unum hominem mors, ita et per unum hominem resurrectio mortuorum: et sicut in Adam omnes moriuntur, sic et in Christo omnes uiuificabuntur  Ab eo quod formauit Deus, mutatus est Adam; sed in peius iniquitatis sue: ab eo quod operata est iniquitas, mutantur fideles; sed in melius per gratiam Dei. Ut mutaremur in peius, nostra iniquitas fuit: ut mutaremur in melius, non nostra iustitia, sed gratia Dei prestat. Quod ergo in peius mutati sumus, nobis imputemus: quod in melius commutamur, Deum laudemus. Pro his ergo iste psalmus, qui commutabuntur. Unde autem ista commutatio facta est, nisi ex passione Christi? Pascha ipsum latine Transitus interpretatur. Non est  enim Pascha grecum nomen, sed hebreum. Resonat quidem in greca lingua passionem, quia , pati dicitur; sed consultum hebreum eloquium, aliud indicat. Pascha transitum commendat. Quod admonuit etiam Ioannes euangelista, qui imminente passione, cum ueniret Dominus ad cenam qua commendauit sacramentum corporis et sanguinis sui, ita loquitur: Cum autem uenisset hora, qua transiret iehsu de hoc mundo ad Patrem . Expressit ergo transitum Pasche. Sed nisi ipse transiret hinc ad Patrem, qui propter nos uenit, nos transire hinc quomodo possemus, qui non propter aliquid leuandum descendimus, sed cecidimus? Ipse autem non cecidit; sed descendit, ut eum qui ceciderat subleuaret. Transitus ergo, et illius, et noster, hinc ad Patrem; de hoc mundo ad regnum celorum, de uita mortali ad uitam eternam, de uita terrena ad uitam celestem, de uita corruptibili ad incorruptibilem, de tribulationum conuersatione ad perpetuam securitatem. Ideo, Pro his qui commutabuntur, Psalmi titulus est. Causam igitur commutationis nostre, id est ipsam Domini passionem, nostramque in tribulationibus uocem in textu Psalmi aduertamus, cognoscamus, congemiscamus: et audiendo, cognoscendo, congemiscendo, mutemur, ut impleatur in nobis titulus Psalmi, Pro his qui commutabuntur.

3. [uers. 2.] Saluum me fac, Deus, quoniam introierunt aque usque ad animam meam. Granum illud est contemptum modo, quod uidetur humiles dare uoces. In horto obruitur, miraturo mundo oleris magnitudinem [1 1Kb] , cuius oleris semen contemptum est a Iudeis. Reuera enim considerate semen sinapis minutum, fuscum, aspernabile prorsus; ut ibi impleatur quod dictum est: uidimus eum, et non habebat speciem neque decorem . Aquas autem intrasse usque ad animam suam dicit; quia potuerunt ille turbe, quas aquarum nomine significauit, huc usque preualere, ut occiderent Christum. Preualuerunt ad contemnendum, ad tenendum, ad ligandum, ad insultandum, ad colaphizandum, ad conspuendum. Adhuc quousque? Usque ad mortem. Ergo introierunt aque usque ad animam meam. Hanc quippe uitam dixit animam suam, quousque illi accedere seuiendo potuerunt. Sed numquid hoc possent, nisi ab ipso permitterentur? Unde ergo tanquam aliquid inuitus patiatur sic clamat, nisi quia caput membra sua prefigurat? Passus est quippe ille, quia uoluit; martyres uero, etiamsi noluerunt. Petro namque ita predixit passionem suam: Cum senueris, inquit, alius te precinget, et feret quo tu non uis . Quanquam enim Christo inherere cupiamus, mori tamen nolumus; et ideo libenter, uel potius patienter patimur, quia alius transitus non datur, per quem Christo cohereamus. Nam si possemus aliter  peruenire ad Christum, id est ad uitam eternam, quis uellet mori? Naturam quippe nostram, id est consortium quoddam anime et corporis, et quamdam in his duobus familiaritatem conglutinationis atque compaginis exponens quodam loco Apostolus, ait habere nos domum non manufactam, eternam in celis; id est immortalitatem preparatam nobis, qua induendi sumus in fine, cum resurrexerimus a mortuis; et ait: In quo nolumus spoliari, sed superuestiri, ut absorbeatur mortale a uita , Si fieri posset, sic uellemus, ait, fieri immortales, ut iam ueniret ipsa immortalitas, et modo sicut sumus mutaret nos, ut mortale hoc nostrum a uita absorberetur, non per mortem corpus poneretur [1 1Kb] , ut in fine iterum reciperetur. Quamuis ergo a malis ad bona transeamus; tamen ipse transitus aliquantum amarus est, et habet fel, quod dederunt Domino in passione Iudei, habet acre quiddam tolerandum, quo ostenduntur qui eum aceto potauerunt . Prefigurans ergo, et transformans in se nos ipsos, hoc ait: Saluum me fac, Deus, quoniam introierunt aque usque ad animam meam. Potuerunt qui persecuti sunt etiam occidere; sed amplius quid faciant non habebunt. Premisit enim exhortationem ipse Dominus dicens: Nolite timere eos qui corpus occidunt, et amplius non habent quid faciant; sed eum timete qui habet potestatem, et corpus et animam occidere in gehenna ignis . Maiore timore minora contemnimus, et maiore eternitatis cupiditate omnia temporalia fastidimus. Nam hic et delicie temporales dulces sunt, et tribulationes temporales amare sunt: sed quis non bibat tribulationis temporalis poculum, metuens ignem gehennarum; et quis non contemnat dulcedinem seculi, inhians dulcedini uite eterne? Hinc ergo ut liberemur clamemus, ne forte in pressuris consentiamus iniquitati, et uere irreparabiliter sorbeamur: Saluum me fac, Deus, quoniam introierunt aque usque ad animam meam.

4. [uers. 3.] Infixus sum in limo profundi, et non est substantia. Quid dicit limum? an ipsos qui persecuti sunt? De limo enim factus est homo . Sed isti, cadendo a iustitia, limus profundi facti sunt; quibus persequentibus et ad iniquitatem trahere cupientibus quisquis non consenserit, de limo suo aurum facit. Merebitur enim limus ipsius conuerti in habitudinem celestem, et socius fieri eorum de quibus dicit titulus Psalmi [2 1Kb] : Pro his qui commutabuntur. Isti autem cum limus profundi essent, hesi in illis; id est tenuerunt me, preualuerunt mihi, occiderunt me. Infixus ergo sum in limo profundi, et non est substantia. Quid est hoc, non est substantia? Numquidnam ipse liumus non est substantia? An, ego inherendo factus sum non esse substantia? Quid est ergo, Infixus sum? Numquidnam sic hesit Christus? Aut uero hesit, ac non, sicut dictum est in libro Iob, Terra tradita est in manus impii . An secundum corpus infixus est, quia teneri potuit,  et ipsam [1 1Kb] crucifixionem habebat? Nisi enim clauis fixus esset, crucifixus non esset. Unde ergo non est substantia? An limus ille non est substantia? Intelligemus ergo, si potuerimus, quid sit, et non est substantia, si prius intellexerimus quid sit substantia. Substantia quippe dicitur et diuitiarum: secundum quam dicimus, Habet substantiam, et, Perdidit substantiam. Sed numquid hoc putabimus hic dictum esse, et non est substantia, id est, non sunt diuitie, quasi modo aliquid de diuitiis ageretur, aut aliqua questio de diuitiis haberetur? An forte quia ille ipse limus paupertas erat, et diuitie non erunt, nisi quando eternitatis participes effecti fuerimus? Tunc sunt enim uere diuitie, quando nobis nichil deerit. Potest etiam secundum huius uerbi intellectum accipi sensus iste, ut diceretur, Infixus sum in limo profundi, et non est substantia, id est, ad paupertatem perueni. Nam hic dicit: Pauper et dolens ego sum; dicit et Apostolus: Quoniam propter uos pauper factus est, cum diues esset, ut illius paupertate uos ditaremini . Ergo paupertatem suam uolens Dominus nobis commendare, fortasse dixerit, non est substantia. Ad summam enim paupertatem peruenit, quando formam serui induit. Diuitie eius que sunt? Qui cum in forma Dei esset, non rapinam arbitratus est esse equalis Deo. He magne incomparabilesque diuitie. Unde ergo ista paupertas? Quia semetipsum exinaniuit formam serui accipiens, in similitudinem hominum factus, et habitu inuentus ut homo; humiliauit se, factus obediens usque ad mortem: ut diceret, Introierunt aque usque ad animam meam. Adde super mortem: quid amplius additurus es? Ignominiam mortis. Ideo sequitur: Mortem autem crucis [2 1Kb] . Magna paupertas! Sed hinc erunt magne diuitie; quia sicut impleta est paupertas eius, ita implebuntur et diuitie nostre de paupertate ipsius. Quantas diuitias habet, ut de sua paupertate nos diuites faceret! Quales nos facturus est de diuitiis suis, quos diuites fecit de paupertate sua!

5. Infixus sum in limo profundi, et non est substantia. Intelligitur alio modo substantia, illud quod sumus quidquid sumus. Sed hoc ad intelligendum aliquanto est difficilius, quanquam res usitate sint: sed quia inusitatum uerbum est, indiget commendationis et expositionis aliquantule; cui tamen si intenti fueritis, fortassis in ea non laborabimus. Dicitur homo, dicitur pecus, dicitur terra, dicitur celum, dicitur sol, luna, lapis, mare, er: omnia ista substantie sunt, eo ipso quo sunt. Nature ipse, substantie dicuntur. Deus est quedam substantia; nam quod nulla substantia est, nichil omnino est. Substantia ergo aliquid esse est. Unde etiam in Fide catholica, contra uenena quorumdam hereticorum sic edificamur [3 1Kb] , ut dicamus Patrem, et Filium, et Spiritum sanctum unius esse substantie. Quid est, unius substantia? uerbi gratia: si aurum est Pater, aurum et Filius, aurum et Spiritus sanctus.  Quidquid est Pater quod Deus est, hoc Filius, hoc Spiritus sanctus. Cum autem Pater est, non illud est quod est. Pater enim non ad se, sed ad Filium dicitur: ad se autem Deus dicitur. Itaque eo quod Deus est, hoc ipso substantia est. Et quia eiusdem substantie Filius, procul dubio et Filius Deus. At uero quod Pater est; quia non substantie nomen est, sed refertur ad Filium, non sic dicimus Filium Patrem esse, quomodo dicimus Filium Deum esse. Queris quid sit Pater: respondetur, Deus. Queris quid sit Filius: respondetur, Deus. Queris quid sit Pater et Filius: respondetur, Deus. De solo Patre interrogatus, Deum responde: de solo Filio interrogatus, Deum responde: de utroque interrogatus, non deos, sed Deum responde. Non sicut in hominibus. Queris quid sit pater Abraham: respondetur, Homo; substantia eius respondetur. Queris quid sit filius eius Isaac: respondetur, Homo; eiusdem substantie Abraham et Isaac. Queris quid sit Abraham et Isaac: non respondetur, Homo; sed Homines. Non sic in diuinis. Tanta enim ibi est substantie societas, ut equalitatem admittat, pluralitatem non admittat. Si ergo tibi dictum fuerit, Cum dicis mihi Filium hoc esse quod Pater est, profecto et Filius Pater est; responde: Secundum substantiam tibi dixi hoc esse Filium quod Pater est, non secundum id quod ad aliud [1 1Kb] dicitur. Ad se enim Deus dicitur, ad Patrem Filius dicitur. Rursusque Pater ad se Deus dicitur, ad Filium Pater dicitur. Quod dicitur ad Filium Pater, non est Filius: quod dicitur Filius ad Patrem, non est Pater: quod dicitur ad se Pater, et Filius ad se, hoc est Pater et Filius, id est Deus. Quid est ergo, non est substantia? Secundum hunc intellectum substantie, quomodo poterimus intelligere istam Psalmi sententiam: Infixus sum in limo profundi, et non est substantia? Deus fecit hominem; substantiam fecit: atque utinam maneret in eo quod Deus fecit! Si maneret homo in eo quod Deus fecit, non [2 1Kb] in illo infixus esset quem Deus genuit. Porro autem quia per iniquitatem homo lapsus est a substantia in qua factus est : uenit Filius Dei ad limum profundi, et infixus est; et non erat substantia in qua infixus est; quia in iniquitate illorum infixus est. Infixus sum in limo profundi, et non est substantia. Omnia per ipsum facta sunt, et sine ipso factum est nichil . Nature omnes per ipsum facte sunt: iniquitas per ipsum facta non est, quia iniquitas facta non est [3 1Kb] . Substantie ille per eum facte sunt que laudant eum. Uniuersa creatura laudans Deum, a tribus pueris in camino commemoratur; et a terrenis ad celestia, uel a celestibus ad terrena hymnus laudantium Deum peruenit . Non quo cuncta ista habeant sensum laudandi; sed quia cuncta bene cogitata  laudem pariunt, et impletur cor consideratione creature ad eructandum hymnum Creatori. Laudant omnia Deum, sed que fecit Deus. Numquid in illo hymno aduertistis quod auaritia laudet Deum? Laudat ibi Deum et serpens; auaritia non laudat. Omnia quippe repentia nominata ibi sunt in laude Dei: nominata sunt omnia repentia; sed non sunt ibi nominata aliqua uitia. uitia enim ex nobis et ex nostra uoluntate habemus; et uitia non sunt substantia. In his infixus est Dominus, quando persecutionem passus est; in uitio Iudeorum, non in substantia hominum que per illum facta est. Infixus sum, inquit, in limo profundi, et non est substantia. Infixus sum, et non inueni quod feci.

6. ueni in altitudinem maris, et tempestas demersit me. Gratias ipsius misericordie qui uenit in altitudinem maris, et glutiri a marino ceto dignatus est: sed euomitus est tertio die . uenit in altitudinem maris, in qua altitudine nos depressi eramus, in qua altitudine nos naufragium passi eramus: uenit illuc ipse, et tempestas demersit illum; quia fluctus ibi passus est, ipsos homines; tempestates, uoces dicentium, Crucifige, crucifige. Dicente Pilato, Non inuenio causam ullam in hoc homine quare occidendus sit, inualescebant uoces dicentium, Crucifige, crucifige . Augebatur tempestas, donec demergeretur qui uenerat in altitudinem maris. Et passus est Dominus inter manus Iudeorum, quod non est passus cum super aquas ambularet ; quod non solum ipse passus non erat, sed nec Petrum pati permiserat. ueni in altitudinem maris, et tempestas demersit me.

7. [uers. 4.] Laboraui clamans; rauce facte sunt fauces mee. Hoc ubi? hoc quando? Interrogemus Euangelium. Passionem quippe Domini nostri in hoc psalmo cognoscimus. Et quidem passum eum nouimus; intrasse aquas usque ad animam eius, quia populi preualuerunt usque ad mortem eius, legimus, credimus; tempestate illum demersum esse, quia preualuit seditio ad eum occidendum, agnoscimus: uerum et laborasse eum clamando, et raucas factas esse fauces illius, non solum non legimus, sed etiam contra legimus, quia non respondebat eis uerbum, ut impleretur quod in alio psalmo dictum est, Factus sum quasi homo non audiens, et non habens in ore suo redargutiones ; et quod in Isaia prophetatum est, Sicut ouis ad immolandum ductus est, et sicut agnus coram tondente se, sic non aperuit os suum . Si factus est sicut homo non audiens, et non habens in ore suo redargutiones, quomodo laborauit clamans, et rauce facte sunt fauces eius? An ideo iam tunc tacebat, quia raucus erat, qui sine causa tantum clamauerat? Et illam quidem eius uocem de psalmo quodam in cruce nouimus: Deus, Deus meus, utquid me dereliquisti ? Sed quanta illa uox fuit, aut quam diuturna, ut in ea rauce facte essent fauces eius? Diu clamauit, ue uobis scribe, et Pharisei : diu clamauit, ue mundo ab scandalis . Et reuera quomodo raucus clamabat, et ideo non intelligebatur, quando dicebant Iudei: Quid est quod  dicit? Durus est hic sermo; quis potest illum audire? Non scimus quid dicat . Ille omnia uerba dicebat; sed illis rauce fuerunt fauces eius, qui uoces eius non intelligebant. Laboraui clamans; rauce facte sunt fauces mee.

8. Defecerunt oculi mei ab sperando in Deum meum. Absit ut hoc de persona capitis accipiatur: absit ut defecerint oculi eius ab sperando in Deum eius, in quo magis Deus erat mundum reconcilians sibi , et qui uerbum caro factum est, et habitauit in nobis , ut non solum Deus in illo esset, sed etiam ipse Deus esset. Non ergo ita; non ipsius capitis nostri oculi defecerunt ab sperando in Deum eius; sed defecerunt oculi eius in corpore eius, id est in membris eius. Hec uox membrorum est, hec uox corporis est, non capitis. Quomodo ergo eam in eius corpore membrisque inuenimus? Quid aliud dicam? quid aliud commemorem? Quando passus est, quando mortuus est, omnes discipuli desperauerunt quod ipse esset Christus. A latrone Apostoli uicti sunt, qui tunc credidit, quando illi defecerunt . uide membra eius desperantia; attende duos illos quos post resurrectionem inuenit in uia colloquentes secum, quorum unus erat Cleophas, quando detinebantur oculi eorum ne eum agnoscerent. Quomodo enim oculis agnoscerent, a quo mente titubarant? Factum erat aliquid in oculis eorum simile mentis ipsorum. Loquebantur enim inter se, et cum ab eo compellarentur unde loquerentur, responderunt: Tu solus peregrinaris in Ierusalem? Nescis que facta sunt, quomodo iehsu Nazarenus, potens in factis et dictis, occisus est a senioribus et principibus sacerdotum? Et nos sperabamus quod ipse erat redempturus Isrel . Sperauerant, et non sperabant. Defecerunt oculi eorum ab sperando in Deum ipsorum. Ipsos ergo in se transfigurauit dicendo: Defecerunt oculi mei ab sperando in Deum meum. Hanc spem reddidit, quando cicatrices palpandas obtulit; quas cum tetigisset Thomas, rediit ad spem quam perdiderat, et exclamauit: Dominus meus, et Deus meus. Defecerunt oculi tui ab sperando in Deum tuum: palpasti cicatrices, et inuenisti Deum tuum; palpasti formam serui, et cognouisti Dominum tuum. Cui tamen ipse Dominus ait: Quia uidisti, credidisti. Et nos prenuntians uoce misericordie sue: Beati, inquit, qui non uident et credunt . Defecerunt oculi mei ab sperando in Deum meum.

9. [uers. 5.] Multiplicati sunt super capillos capitis mei, qui oderunt me gratis. Quam multiplicati? Ut adderent sibi et unum ex duodecim . Multiplicati sunt super capillos capitis mei, qui oderunt me gratis. Capillis capitis sui comparauit inimicos suos. Merito rasi sunt, quando in loco Caluarie crucifixus est. Accipiant membra uocem hanc; discant odio haberi gratis. Iam enim si necesse est, christiane, ut mundus oderit te, quare non facis ut gratis te oderit, ut in corpore Domini tui, et in hoc psalmo de illo premisso agnoscas uocem tuam? Quomodo fiet ut oderit te mundus gratis? Si nichil  cuiquam noceas, et sic odio habearis: hoc est enim gratis, sine causa. Parum sit tibi sine causa odio haberi, insuper et presta, ut retribuant tibi mala pro bonis. Confortati sunt inimici mei, qui persequuntur me iniuste. Quod dixit, Multiplicati sunt super capillos capitis mei; hoc postea, Confortati sunt inimici mei: et quod primo, qui oderunt me gratis; hoc postea, qui persequuntur me iniuste. Quod ergo gratis, hoc est iniuste. Ipsa est uox martyrum, non in pena, sed in causa. Non persecutionem pati, non teneri, non flagellari, non includi, non proscribi, non occidi laus est; sed habendo causam bonam, ista pati, hec laus est. Laus enim est in cause bonitate, non in pene acerbitate. Nam quantacumque fuerint supplicia martyrum, numquid equantur suppliciis omnium latronum, omnium sacrilegorum, omnium sceleratorum? Quid enim, et hos odit mundus? Odit plane. Excedunt enim mundi medietatem amplitudine malitie, et ab ipsa mundanorum quodammodo hominum societate alieni sunt, infestantes pacem etiam terrenam; et patiuntur multa mala, sed non gratis. Denique uide uocem illius latronis cum Domino in cruce pendentis, cum insultaret ex alia parte unus duorum latronum Domino crucifixo, et diceret, Si Filius Dei es, libera te: compescuit illum alter, et dixit, Tu non times Deum, uel quia in eadem damnatione positus es? Et nos quidem recte pro factis nostris . Ecce non gratis: sed confessione effudit ex se saniem [1 1Kb] , et factus est aptus cibo Domini. Exclusit iniquitatem suam, accusauit eam, et caruit ea. Ecce ibi duo latrones, ibi et Dominus; et illi crucifixi, et ille crucifixus: et illos odio habuit mundus, sed non gratis; et illum odio habuit, sed gratis. Que non rapui, tunc exsoluebam. Hoc est gratis. Non rapui, et exsoluebam; non peccaui, et penas dabam. Solus enim ipse talis, ipse uere nichil rapuit. Non solum nichil rapuit, sed etiam quod non de rapina habebat, hoc se euacuauit, ut ad nos ueniret. Non enim rapinam arbitratus est esse equalis Deo; et tamen semetipsum exinaniuit, formam serui accipiens . Omnino non rapuit. Sed quis rapuit? Adam. Quis rapuit primo? Ille ipse qui seduxit Adam. Quomodo rapuit diabolus? Ponam sedem meam ad aquilonem, et ero similis Altissimo . Usurpauit sibi quod non acceperat: ecce rapinam. Usurpauit sibi diabolus quod non acceperat, perdidit quod acceperat; et de ipso calice superbie sue, ei quem decipere uolebat propinauit: Gustate, inquit, et eritis sicut dii . Rapere uoluerunt diuinitatem, perdiderunt felicitatem. Ille ergo rapuit, et ideo exsoluit. Ego autem, inquit, que non rapui, tunc exsoluebam. Ipse Dominus propinquans passioni, in Euangelio sic loquitur: Ecce uenit princeps huius mundi, id est diabolus, et in me nichil inueniet, id est, quare me occidat non inueniet; sed ut sciant omnes quia uoluntatem Patris mei facio, surgite, eamus : et iit ad passionem, soluere quod non rapuit. Quid est enim, in me nichil inueniet? Nullam culpam. An aliquid perdidit de domo sua diabolus? Iste  discutiat raptores [1 1Kb] ; nichil apud me inueniet. Tamen nichil rapuisse se dicit, peccatum attendens, nichil usurpasse quod eius non esset; hoc est enim rapine, hoc iniquitatis: nam ab ipso diabolo extorsit quos ipse rapuerat. Nemo, inquit, in domum fortis intrat, et uasa eius diripit, nisi prius alligauerit fortem . Alligauit fortem, et uasa eius diripuit, certe non rapuit; sed respondet tibi: uasa ista de domo magna mea perierant; non furtum feci, sed furtum recepi.

10. [uers 6.] Deus tu scisti [2 1Kb] imprudentiam meam. Iterum ex ore corporis. Nam que imprudentia in Christo? Nonne ipse est Dei uirtus et Dei Sapientia? An illam dicit imprudentiam suam, de qua dicit Apostolus: Stultum Dei sapientius est hominibus ? Imprudentiam meam: hoc ipsum quod in me irriserunt qui sibi uidentur esse sapientes. Tu scisti quare fieret: tu scisti imprudentiam meam. Quid enim tam simile imprudentie, quam cum haberet in potestate, una uoce suos persecutores prosternere, ut pateretur se teneri, flagellari, conspui, colaphizari, spinis coronari, ligno affigi? Imprudentie simile est; stultum uidetur: sed stultum hoc superat omnes sapientes. Stultum quidem est: sed et granum quando cadit in terram, si nemo sciat consuetudinem agricolarum, stultum uidetur. Labore magno metitur, portatur ad aream, trituratur, uentilatur: post tanta pericula celi et tempestatum, et labores rusticanorum curamque dominorum, mittitur in horreum frumentum purgatum. uenit hiems; et quod purgatum erat, profertur et proiicitur: imprudentia uidetur; sed ut non sit imprudentia, spes facit. Non ergo ille pepercit sibi; quia et Pater illi non pepercit, sed pro nobis omnibus tradidit illum . Et de ipso, Qui dilexit me, inquit Apostolus, et tradidit seipsum pro me : quia granum, nisi ceciderit in terram ut moriatur, fructum, inquit, non reddet . Hec est imprudentia; sed tu nosti illam: isti autem si cognouissent, nunquam Dominum glorie crucifixissent . Deus, tu scisti imprudentiam meam; et delicta mea a te non sunt abscondita. Hoc plane, lucide, aperte, quia ex ore corporis intelligendum est. Delicta nulla Christus habuit; fuit delictorum susceptor, sed non commissor. Et delicta mea a te non sunt abscondita: id est, confessus sum tibi omnia delicta mea; et ante os meum uidisti ea in cogitatione mea, uidisti uulnera que sanares. Sed ubi? Utique in corpore, in membris; in illis fidelibus, unde illi herebat iam membrum illud quod confitebatur peccata sua. Et delicta, inquit, mea a te non sunt abscondita.

11. [uers. 7.] Non erubescant in me, qui te exspectant, Domine, Domine uirtutum. Rursus uox capitis, Non erubescant in me: non dicatur illis, Ubi est de quo presumebatis? non dicatur illis, Ubi est qui uobis dicebat, Credite [3 1Kb] in Deum, et in me credite ? Non erubescant in me, qui te exspectant, Domine,  Domine uirtutum. Non confundantur super me, qui querunt te, Deus Isrel. Potest hoc et a corpore intelligi; sed si corpus eius non unum hominem ponas: quia reuera non est unus homo corpus eius, sed exiguum membrum; corpus autem ex membris constat. Corpus ergo eius plenum, tota Ecclesia. Merito ergo dicit Ecclesia: Non erubescant in me, qui te exspectant, Domine, Domine, uirtutum. Non sic affligar ab insurgentibus persecutoribus, non sic obterar ab inuidentibus inimicis meis, ab oblatrantibus hereticis qui a me exierunt, quia non erant ex me; nam si fuissent ex me, mecum forsitan permansissent . Non sic eorum scandalis premar, ut erubescant in me qui te exspectant, Domine, Domine uirtutum. Non confundantur super me, qui querunt te, Deus Isrel.

12. [uers. 8.] Quoniam propter te sustinui exprobrationem, operuit irreuerentia faciem meam. Nihil magnum est quod dicitur, sustinui; sed quod dicitur, propter te sustinui. Si enim sustines, quia peccasti; propter te sustines, non propter Deum. Que enim uobis gloria est, ait Petrus, si peccantes punimini, et suffertis ? Si autem sustines quia mandatum Dei seruasti, uere propter Deum sustines; et merces tua manet in eternum, quia propter Deum sustinuisti opprobria. Ideo enim prior ille sustinuit, ut nos sustinere disceremus. Et si ille, qui non habebat quod illi obiiciebatur; quanto magis nos qui, etsi non habemus peccatum quod nobis obiicit inimicus, habemus tamen alterum quod digne in nobis flagelletur? Nescio quis te furem dicit, et non es fur: audis opprobrium; non tamen sic non es fur, ut non sis aliquid quod Deo displicet. Porro si ille qui omnino nichil rapuerat, qui uerissime dixerat, Ecce uenit princeps mundi huius, et in me nichil inueniet, dictus est peccator , dictus est iniquus, dictus est Beelzebub , dictus est insanus; tu dedignaris, serue, audire pro meritis tuis, quod Dominus audiuit nullis meritis suis? Ille uenit ut tibi preberet exemplum. Quasi gratis hoc fecerit, sic [1 1Kb] tu non proficis. Quare enim ille audiuit, nisi ut tu cum audires non deficeres? Ecce tu audis, et deficis: frustra ergo ille audiuit; non enim propter se, sed propter te audiuit. Quoniam proper te sustinui exprobrationem, operuit irreuerentia faciem meam. Irreuerentia, inquit, operuit faciem meam. Irreuerentia quid est? Non confundi. Denique quasi uitium uidetur, cum dicitur: Irreuerens homo est. Magna irreuerentia hominis, non illum erubescere. Ergo irreuerentia quasi impudentia est. Oportet ut habeat christianus irreuerentiam istam, quando uenerit inter homines quibus displicet Christus. Si erubuerit de Christo, delebitur de libro uiuentium. Opus est ergo ut habeas irreuerentiam, quando tibi de Christo insultatur; quando dicitur, Cultor crucifixi, adorator male mortui, uenerator occisi: hic si erubueris, mortuus es. Sententiam quippe ipsius uide, qui neminem fallit: Qui me erubuerit coram hominibus, et ego erubescam eum coram Angelis Dei .  Obserua ergo tu; sit in te irreuerentia, frontosus esto quando audis opprobrium de Christo; prorsus esto frontosus. Quid times fronti tue, quam signo crucis armasti? Hoc est enim, Propter te sustinui exprobrationem, operuit irreuerentia faciem meam. Propter te sustinui exprobrationem: et quia non de te erubui, quando mihi propter te insultabatur, operuit irreuerentia faciem meam.

13. [uers. 9, 10.] Alienatus factus sum fratribus meis, et hospes filiis matris mee. Filiis Synagoge hospes factus est. In patria quippe ipsius dicebatur: Nonne nos scimus eum esse filium Marie et Ioseph ? Et unde alio loco: Hunc autem nescimus unde sit ? Factus ergo sum hospes filiis matris mee. Non scierunt unde sim, de quibus erat caro mea: non me sciebant de femore Abraham natum; unde caro mea occulta erat, quando sub ipso femore manum seruus ponens, iurauit per Deum celi . Hospes factus sum filiis matris mee. Quare hoc? quare non agnouerunt? quare alienum dixerunt? quare ausi sunt dicere: Nescimus unde sit? Quoniam zelus domus tue comedit me: id est, quia persecutus sum in illis iniquitates ipsorum, quia non patienter tuli quos corripui, quia quesiui gloriam tuam in domo tua, quia flagellaui in templo male uersantes ; ubi etiam positum est, Zelus domus tue comedit me. Hinc alienus, hinc hospes; hinc, Nescimus unde sit. Agnoscerent unde sim, si agnoscerent quod mandasti. Si enim inuenirem illos seruantes mandata tua, zelus domus tue non comederet me. Et opprobria exprobrantium tibi super me. Hoc testimonio usus est et Paulus apostolus , et ait: Quecumque ante scripta sunt, ut nos doceremur scripta sunt; ut per consolationem Scripturarum spem habeamus . Dixit ergo Christi fuisse istam uocem: Opprobria exprobrantium tibi ceciderunt super me. Quare, tibi? Numquid Patri exprobratur, et non ipsi Christo? Quare, opprobria exprobrantium tibi ceciderunt super me? Quia qui me cognouit, cognouit et Patrem : quia nemo exprobrauit Christo, nisi Deo exprobrans: quia nemo honorat Patrem, nisi qui honorat et Filium . Opprobria exprobrantium tibi ceciderunt super me, quia me inuenerunt.

14. [uers. 11.] Et cooperui in ieiunio animam meam; et factum est mihi in opprobrium. Ieiunium Christi spiritualiter iam in alio psalmo commendauimus Charitati uestre  . Ieiunium ipsius erat, quando defecerunt omnes qui in eum crediderant; quia et esuries ipsius erat ut in eum crederetur: quia et sitis ipsius erat, quando dixit mulieri, Sitio, da mihi bibere ; fidem quippe ipsius sitiebat. Et de cruce cum diceret, Sitio , fidem illorum querebat, pro quibus dixerat: Pater, ignosce illis, quia nesciunt quid faciunt . Sed illi homines quid propinarunt sitienti? Acetum. Acetum etiam [1 1Kb] uetus dicitur. Merito de uetere homine propinarunt, quia noui  esse noluerunt. Quare noui esse noluerunt? Quia ad titulum psalmi huius ubi scriptum est, Pro iis qui commutabuntur, non pertinuerunt. Ergo, operui in ieiunio animam meam. Denique respuit etiam fel quod illi obtulerunt: ieiunare elegit, quam amaritudinem accipere. Non enim intrant in corpus eius amaricantes, de quibus alio loco psalmus dicit: Qui amaricant, non exaltentur in semetipsis . Ergo, operui in ieiunio animam meam; et factum est mihi in opprobrium. Hoc ipsum mihi in opprobrium factum est, quia non illis consensi, hoc est, ab illis ieiunaui. Qui enim non consentit male suadentibus, ieiunat ab ipsis; et per hoc ieiunium meretur opprobrium, ut ideo illi insultetur, quia non consentit ad malum.

15. [uers. 12.] Et posui uestimentum meum saccum. Iam et de sacco aliquid diximus  , unde illud est, Ego autem cum mihi molesti essent, induebam me cilicio, et humiliabam in ieiunio animam meam. Posui uestimentum meum saccum: id est, opposui illis, in quam seuirent, carnem meam; occultaui diuinitatem meam. Saccum, quia mortalis caro erat, ut de peccato condemnaret peccatum in carne . Et posui uestimentum meum saccum; et factus sum illis in parabolam; id est in irrisionem. Parabola dicitur, quando datur similitudo de aliquo, quando de illo male dicitur. Sic ille, uerbi gratia, pereat quomodo ille, parabola est; id est comparatio et similitudo maledicti. Factus ergo sum illis in parabolam.

16. [uers. 13.] Aduersus me insultabant qui sedebant in porta. In porta, nichil aliud quam in publico. Et in me psallebant qui bibebant uinum. Putatis hoc, fratres, Christo tantummodo contigisse? Quotidie illi in membris eius contingit: quando forte necesse erit seruo Dei prohibere ebrietates et luxurias in aliquo uel fundo uel oppido, ubi non auditum fuerit uerbum Dei, parum est quia cantant, insuper et in ipsum incipiunt cantare, a quo prohibentur cantare. Comparate nunc illius ieiunium, et illorum uinum. Et in me psallebant qui bibebant uinum: uinum erroris, uinum impietatis, uinum superbie.

17. [uers. 14.] Ego autem oratione mea [1 1Kb] ad te, Domine. Ego autem ad te eram. Sed quomodo? Ad te orando. Quando enim malediceris, et quid agas non habes; quando tibi iactantur opprobria, et quomodo corrigas eum a quo iactantur non inuenis, nichil tibi restat nisi orare. Sed memento et pro ipso orare. Ego autem oratione mea ad te, Domine. Tempus beneplaciti, Deus. Ecce enim sepelitur granum; exsurget fructus. Tempus beneplaciti, Deus. De hoc tempore et Prophete dixerunt quod commemorat Apostolus: Ecce nunc tempus acceptabile, ecce nunc dies salutis . Tempus beneplaciti, Deus. In multitutudine misericordie tue. Hoc est tempus beneplaciti, In multitudine misericordie tue. Nam si non esset multitudo misericordie tue, quid nos faceremus de  multitudine iniquitatis nostre? In multitudine misericordie tue. Exaudi me in ueritate salutis tue. Quia dixit, misericordie tue, subiunxit et ueritatem; quia misericordia et ueritas uniuerse uie Domini . Quare misericordia? Dimittendo peccata. Quare ueritas? Reddendo promissa. Exaudi me in ueritate salutis tue.

18. [uers. 15.] Saluum me fac de luto, ut non inheream. De illo de quo supra dixerat: infixus sum in limo profundi, et non est substantia. Proinde quia illud expositum bene accepistis, quod hic audiatis expressius non est. Hinc se dicit liberandum, ubi se ante dixit infixum: Saluum me fac de luto, ut non inheream. Et exponit hoc ipse: Eruar ex iis qui oderunt me. Ipsi ergo sunt lutum ubi heseram. Sed hoc forte suggeritur. Paulo ante dixerat, Infixus sum; modo dicit, Saluum me fac de luto, ut non inheream; cum secundum sententiam priorem deberet dicere: Saluum me fac de luto ubi heseram, eruendo me, non agendo ut non inheream. Ergo heserat carne, sed non heserat spiritu. Dicit hoc ex infirmitate membrorum suorum. Quando forte caperis ab eo qui te premit ad iniquitatem, tenetur quidem corpus tuum; secundum corpus infixus es in limo profundi: sed quamdiu non consentis, non hesisti; si autem consentis, hesisti. Oratio ergo tua ibi sit, ut quomodo iam tenetur corpus tuum, non teneatur et anima tua, sis liber in uinculis. Eruar ex his qui oderunt me, et de profundo aquarum.

19. [uers. 16.] Non me demergat tempestas aque. Sed iam demersus erat. ueni in altitudinem maris, tu dixisti; et tempestas demersit me, tu dixisti. Demersit secundum carnem, non demergat secundum spiritum. Quibus dictum est, Si uos persecuti fuerint in una ciuitate, fugite in aliam ; hoc eis dictum est, ut nec carne hererent, nec spiritu. Non enim appetendum est ut hereamus uel carne; sed quantum possumus, uitare debemus. Si uero heserimus, et in manus peccatorum uenerimus, iam corpore hesimus; fixi sumus in limo profundi: restat pro anima deprecari ut non inhereamus, id est non consentiamus; non nos demergat tempestas aque, ut eamus in profundum limi. Neque absorbeat me profundum, neque coarctet super me puteus os suum. Quid est hoc, fratres? quid deprecatus est? Magnus est puteus profunditas iniquitatis humane: illuc quisque si ceciderit, in altum cadet. Sed tamen ibi positus, si confitetur peccata Deo suo, non super eum claudet puteus os suum: ut est in alio quodam psalmo scriptum, De profundis clamaui ad te, Domine; Domine, exaudi uocem meam . Si autem factum in illo fuerit quod alia sententia Scripture dicit, Peccator, cum uenerit in profundum malorum, contemnet ; clausit super eum puteus os suum. Quare clausit os suum? Quia clausit os illius. Perdidit enim confessionem; uere mortuus est, impletumque in eo est quod alibi dicitur: A mortuo, uelut qui non sit, perit confessio . Metuenda ista res uehementer, fratres. Si uideris hominem fecisse iniquitatem,  mersus est in puteum: quando autem illi dixeris iniquitatem ipsius, et dixerit, uere peccaui, fateor; non super eum clausit puteus os suum: cum autem uideris eum dicere, Quid enim mali feci? factus est defensor peccati sui; clausit super eum puteus os suum, qua eruatur non habet. Amissa confessione, non erit locus misericordie. Tu factus es peccati tui defensor; quomodo erit Deus liberator? Ut ergo sit ille liberator, tu esto accusator.



SERMO II. De posteriore parte eiusdem Psalmi.

1. [uers. 16, 17.] Posterior pars psalmi de quo hesterno die locuti sumus Charitati uestre, hodie nobis explicanda remanserat. Et uideo esse tempus reddendi debiti, si tamen eius proliritas non nos etiam hodie debitores reliquerit. Itaque hoc preloquor, et peto ne diuturnum sermenem in his que manifesta sunt exspectetis. Ita enine possumus in obscurioribus necessitate immorari, et fortasse supplere quod debemus, ut aliis diebus alia debeamus, aliaque reddamus. uideamus ergo que sequuntur. Posteaquam dixit, Neque coarctet super me puteus os suum; quod hesterno die commendauimus Charitati uestre, ut omni animi intentione et fide pietatis caueamus ne hoc maledictum superueniat nobis. Tunc enim coarctat puteus super hominem os suum, id est profunditas iniquitatis, quando non solum mersus in peccatis iacet, sed etiam perdit aditum confessionis. Quando autem dicit homo, Peccator sum; radiatur aliquo lumine etiam profunditas putei. Sequitur ergo, inter passiones exclamans Dominus noster iehsu Christus, caput et corpus; sicut commendauimus, ut quibusdam locis, capitis uerba cognoscatis; que autem dicta fuerint ita ut capiti conuenire non possint, ad corpus referatis. Sic enim loquitur Christus tanquam unus; quia et uere unus de quo dictum est: Erunt duo in carne una . Si enim in carne una, quid miraris quia et in uoce una? Sequitur ergo, Exaudi me, Domine, quoniam suauis est misericordia tua. Hanc causam asseruit quare debeat exaudiri, quia suauis est misericordia Dei. Nonne magis hoc erat consequens ut diceret, Exaudi me, Domine, ut suauis mihi sit misericordia tua? Quare ergo, Exaudi me, Domine, quoniam suauis est misericordia tua! Suauitatem misericordie Domini de tribulatione sua commendauit aliis quodammodo uerbis, cum dixit: Exaudi me, Domine, quoniam tribulor. Reuera enim qui dicit, Exaudi me, Domine, quoniam tribulor, causam dicit quare se exaudiri roget: sed homini in tribulatione posito, necesse est ut suauis sit misericordia Dei. De hac suauitate misericordie Dei uidete quid alio loco Scriptura dicat: Sicut pluuia in siccitate, ita speciosa est misericordia Dei in tribulatione . Quod ibi ait, speciosa; hoc ait hic, suauis. Nec panis dulcis esset, nisi fames precederet. Ergo et quando Dominus permittit aut facit ut in tribulatione aliqua simus, etiam tunc misericors est; non enim alimentum  subtrahit, sed desiderium mouet. Itaque quid ait modo: Exaudi me, Domine, quoniam suauis est misericordia tua? Iam noli differre exauditionem; in tanta tribulatione sum, ut suauis mihi sit misericordia tua. Ad hoc ergo subuenire differebas, ut mihi dulce esset quod subueniebas: iam ergo ultra non est quod differas; peruenit tribulatio mea ad mensuram certam calamitatis, ueniat misericordia tua ad faciendum opus bonitatis. Exaudi me, Domine, quoniam suauis est misericordia tua. Secundum multitudinem miserationum tuarum respice in me: non secundum multitudinem peccatorum meorum.

2. [uers. 18.] Ne auertas faciem tuam a puero tuo. Et hec humilitatis [1 1Kb] commendatio est, a puero tuo, id est a paruo; quia iam carui superbia per disciplinam tribulationis: Ne auertas faciem tuam a puero tuo. Hec est illa speciosa misericordia Dei quam supra dixit. Nam sequenti uersu exponit quod dixit: Quoniam tribulor, uelociter exaudi me. Quid est, uelociter? Iam non est quod differas: tribulor; precessit afflictio mea, sequatur misericordia tua.

3. [uers. 19.] Intende anime mee, et redime eam. Non indiget expositione: uideamus ergo quod sequitur. Propter inimicos meos erue me. Hec plane miranda petitio est, nec breuiter perstringenda, nec cursim transilienda; prorsus miranda: Propter inimicos meos erue me. Quid est, Propter inimicos meos erue me? Ut confundantur, ut crucientur liberatione mea. Quid ergo, si non essent illi qui liberatione mea essent cruciandi, mihi subueniri non debuit? et tunc tibi acceptabilis est liberatio, cum fuerit alterius damnatio? Ecce non sunt inimici, qui uel confundantur, uel torqueantur de liberatione tua: sic remanebis? non liberaberis? An ad hoc ut ualeat inimicis tuis, quo possint et ipsi tua liberatione conuerti? Sed et hoc mirum est, si habeat aliquam petitionis causam. Numquid enim ad hoc liberatur seruus Dei a Domino Deo suo, ut alii proficiant? Quid, si deessent qui proficerent, ille seruus Dei non erat liberandus? Quocumque ergo me conuertam, siue ad punitionem, siue ad liberationem inimicorum, non uideo causam petitionis huius, Propter inimicos meos erue me: nisi aliquid intelligamus, quod cum dixero adiuuante Domino, iudicabit in uobis qui habitat in uobis. Est quedam liberatio sanctorum occulta: hec propter ipsos fit [2 1Kb] . Est quedam publica et manifesta: hec propter inimicos eorum fit; siue puniendos, siue liberandos. Nam utique Deus de ignibus persecutoris non liberauit fratres Machabeos, quibus Antiochus seuiens etiam matrem adhibuit, cuius blanditiis ad amorem uite conuerterentur, et amando uiuere hominibus, Deo morerentur. At illa mater, iam non Eue, sed matri Ecclesie similis, quos cum dolore pepererat ut uiuos agnosceret, cum gaudio uidit morientes; et ad hoc hortata est ut eligerent potius  mori pro paternis legibus Domini Dei sui, quam uiuere contra eas. Quid hic credituri sumus, fratres, nisi quia liberati sunt? Sed occulta fuit illorum liberatio: denique ipse Antiochus, a quo occisi sunt, uisus est sibi aliquid fecisse quod eius crudelitas dictabat, uel potius incitabat . At uero tres pueri de camino ignis aperte liberati sunt ; quia et corpus eorum erutum est, salus eorum publica fuit. Illi ergo sunt in occulto coronati, isti in aperto liberati; omnes tamen saluati. Quis autem fructus liberationis trium puerorum? Quare eorum corona dilata est? Ipse Nabuchodonosor conuersus est ad Deum ipsorum, eumque predicauit, quia eruit seruos suos; quem contempserat, cum eos miserat in caminum. Est ergo liberatio occulta; est liberatio manifesta. Liberatio occulta ad animam, liberatio manifesta etiam ad corpus pertinet. In occulto enim anima liberatur, in manifesto corpus. Porro si ita est, in hoc psalmo uocem Domini agnoscamus: ad occultam liberationem pertinet quod supra dixit, Intende anime mee, et redime eam. Restat corporis liberatio: quia eo resurgente, et in celos ascendente, et spiritum sanctum desuper mittente , conuersi sunt ad eius fidem qui in eius morte seuierunt; et ex inimicis amici facti sunt per illius gratiam, non per iustitiam suam. Ideo secutus est: Propter inimicos meos erue me. Intende anime mee; sed hoc in occulto: Propter inimicos autem meos erue [1 1Kb] et corpus meum. Nihil enim inimicis meis proderit, si solam animam liberaueris: aliquid se egisse, aliquid se impleuisse credituri sunt. Que utilitas in sanguine meo, dum descendo in corruptionem ? Ergo, intende anime mee, et redime eam; quod tu solus scis: deinde et propter inimicos meos erue me, ut caro mea non uideat corruptionem.

4. [uers. 20.] Tu enim cognoscis opprobrium meum, et confusionem meam, et uerecundiam meam. Quid est, opprobrium? quid est confusio? quid uerecundia? Opprobrium est quod obiicit inimicus. Confusio est que mordet conscientiam. uerecundia est que facit ingenuam frontem etiam de falsi criminis obiectione erubescere. Non est crimen; aut etsi crimen est, non est illius cui obiicitur: sed tamen infirmitas [2 1Kb] humani animi plerumque uerecundatur, etiam cum falsum obiicitur; non quia obiectum est, sed quia creditum. Omnia hec sunt in corpore Domini. Nam confusio in illo non poterat esse, in quo culpa non inueniebatur. Obiiciebatur crimen Christianis, hoc ipsum quod Christiani essent. Illa quidem gloria erat: fortes libenter accipiebant, et sic accipiebant, ut omnino de nomine Domini sui non erubescerent. Operuerat enim irreuerentia faciem ipsorum, habentium frontem Pauli dicentis: Non enim erubesco  de Euangelio; uirtus enim Dei est in salutem omni credenti . O Paule, nonne tu es adorator Crucifixi? Parum est, inquit, inde mihi non erubescere; imo hinc solum glorior, unde me putat inimicus erubescere. Mihi enim absit gloriari, nisi in cruce Domini nostri Iesu Christi, per quem mihi mundus crucifixus est, et ego mundo . Huic ergo tali fronti opprobrium solum poterat obiici. Nam nec confusio poterat esse in conscientia iam sanata, nec uerecundia in fronte tam libera. Sed cum obiiceretur quibusdam quod Christum interfecerint; merito compuncti sunt mala conscientia, et salubriter confusi atque conuersi, ut possent dicere: Tu cognouisti confusionem meam. Tu ergo, Domine, nosti, non solum opprobrium meum, sed et confusionem meam; in quibusdam et uerecundiam, qui quamuis in me credant, publice me tamen coram impiis confiteri erubescunt, plus apud se ualente lingua humana quam promissione diuina. uidete ergo eos: et commendantur tales Deo, non ut sic relinquat, sed ut eos adiuuando perficiat. Dixit enim et quidam credens, et titubans: Credo, Domine; adiuua incredulitatem meam . In conspectu tuo sunt omnes tribulantes me. Quare mihi sit opprobrium, tu nosti; quare confusio, tu nosti; quare uerecundia, tu nosti: ergo erue me propter inimicos meos, quia tu nosti ista mea, illi non norunt; ac per hoc, quia ipsi in conspectu tuo sunt, ista nescientes non poterunt uel confundi uel corrigi, nisi manifeste me erueris propter inimicos meos.

5. [uers. 21.] Opprobrium exspectauit cor meum et miseriam. Quid est, exspectauit? Futura ista preuidit, futura ista predixit. Non enim uenit ad aliud. Si mori nollet, nec nasci uellet: causa resurrectionis utrumque fecit. Duo enim quedam nobis in genere humano nota erant, unum autem incognitum. Nasci quippe homines et mori sciebamus; resurgere et in eternum uiuere nesciebamus. Ut ostenderet nobis quod non noueramus, suscepit duo que noueramus. Ad hoc ergo uenit. Opprobrium exspectauit cor meum et miseriam. Sed miseriam cuius? Exspectauit enim miseriam, sed magis crucifigentium, magis persequentium; ut in illis esset miseria, in illo misericordia. Miseriam quippe illorum miserans etiam pendens in cruce: Pater, inquit, ignosce illis, quia nesciunt quid faciunt . Opprobrium exspectauit cor meum et miseriam: et sustinui qui simul contristaretur, et non fuit. Quid ergo profuit quia exspectaui? hoc est, quid profuit quia predixi? quid profuit quia dixi ideo me uenisse? uentum est ut impleretur quod dixi: sustinui qui simul contristaretur, et non fuit; et consolantes, et non inueni; hoc est, non fuit. Quod enim superiore uersu dixit, Sustinui qui simul contristaretur; hoc sequenti uersu, et consolantes. Quod autem superiore uersu, et non fuit; hoc sequenti uersu, et non inueni. Ergo non altera subiecta, sed superior repetita sententia est. Quam sententiam si retractemus, questio nonnulla poterit oboriri. Numquid enim discipuli eius non sunt contristati, quando ductus est ad passionem, quando ligno suspensus, quando mortuus? Usque adeo contristati,  ut illa Maria Magdalene, que primo eum uidit, gaudens lugentibus nuntiaret quid uiderit . Euangelium ista loquitur; non nostra presumptio, non nostra suspicio est: constat doluisse, constat luxisse discipulos. Extranee mulieres flebant, quando ad passionem ducebatur; ad quas conuersus ait: Flete; sed uos, nolite me . Quomodo ergo sustinuit qui simul contristaretur, et non fuit? Attendimus, et inuenimus tristes, et lugentes, et plangentes; unde nobis mira uidetur ista sententia: Sustinui qui simul contristaretur, et non fuit; et consolantes, et non inueni. Intendamus diligentius, et uidebimus eum sustinuisse qui simul contristaretur, et non fuisse. Contristabantur enim illi carnaliter de uita mortali, que mutanda fuerat morte, et reparanda resurrectione: hinc erat illa tristitia. De illis enim esse debuit, qui ceci medicum occiderunt, qui tanquam perniciose febrientes phrenetici, faciebant iniuriam ei a quo illis fuerat salus allata. Ille uolebat curare, illi seuire: hinc tristitia medico. Quere utrum inuenerit huius tristitie comitem. Non enim ait, sustinui qui contristaretur, et non fuit; sed, qui simul contristaretur, id est, ex ea re, qua ego, contristaretur, et non inueni. Petrus certe plurimum amauit, et in fluctus calcandos se sine dubitatione proiecit, et ad uocem Domini liberatus est : et eum ductum ad passionem, amoris audacia consecutus, tamen turbatus, ter negauit. Unde, nisi quia malum illi uidebatur mori? Id enim deuitabat quod malum putabat. Hoc ergo et in Domino dolebat, quod ipse deuitabat. Propterea et ante dixerat, Absit a te, Domine; propitius tibi esto, non fiet istud: quando meruit audire, Satanas; posteaquam audierat, Beatus es, Simon Bar Iona . Ergo in tristitia quam habebat Dominus de illis pro quibus orauit, Pater, ignosce illis, quia nesciunt quid faciunt, nullum comitem inuenit. Et sustinui qui simul contristaretur, et non fuit. Prorsus non fuit. Et consolantes, et non inueni. Qui sunt consolantes? Proficientes. Ipsi enim nos consolantur, ipsi sunt solatio omnibus predicatoribus ueritatis.

6. [uers. 22.] Et dederunt in escam meam fel, et in siti mea potauerunt me aceto. Factum est quidem ad litteram, et Euangelium hoc nobis indicat. Sed intelligendum est, fratres, hoc ipsum quod non inueni consolantes, hoc ipsum quod non inueni qui simul contristaretur, hoc fuit fel meum, hoc mihi amarum, hoc acetum fuit: amarum propter merorem, acetum propter eorum uetustatem. Namque legimus illi quidem oblatum fel, sicut Euangelium loquitur ; sed in potum, non in escam. uerumtamen sic accipiendum et impletum quod hic fuerat ante predictum, Dederunt in escam meam fel: et in isto ipso facto, non solum in hoc dicto, mysterium requirere debemus, secreta pulsare, uelum templi conscissum intrare, uidere ibi sacramentum, uel quod ita dictum est, uel quod ita factum est. Dederunt, inquit, in escam meam fel. Non ipsum quod dederunt esca erat; potus enim erat: sed in escam dederunt; quia iam Dominus  escam acceperat, et in ipsam iniectum est fel. Acceperat autem ipse escam suauem, quando pascha manducauit cum discipulis suis: ibi sacramentum sui corporis demonstrauit . In hanc escam tam suauem, tam dulcem unitatis Christi, quam commendat Apostolus, dicens, Quia unus panis, unum corpus multi sumus ; in hanc escam suauem quis est qui dat fel, nisi contradictores Euangelii, tanquam illi persecutores Christi? Minus enim peccauerunt Iudei crucifigentes in terra ambulantem, quam qui contemnunt in celo sedentem. Quod ergo fecerunt Iudei, ut in escam quam iam acceperat darent bibendum amarum illum potum, hoc faciunt qui male uiuendo scandalum inferunt Ecclesie: hoc faciunt heretici amaricantes; sed non exaltentur in semetipsis . Dant fel super tam iucundum cibum. Sed quid facit Dominus? Non admittit ad corpus suum. Hoc sacramento ipse Dominus, quando illi obtulerunt fel, gustauit, et noluit bibere . Si non eos pateremur, nec omnino gustaremus: quia uero necesse est eos pati, necesse est gustari. Sed quia in membris Christi tales esse non possunt, gustari possunt, recipi in corpus non possunt. Et dederunt in escam meam fel, et in siti mea potauerunt me aceto. Sitiebam, et acetum accepi; id est fidem illorum desideraui, et uetustatem inueni.

7. [uers. 23, 24.] Fiat mensa eorum coram ipsis in muscipulam. Qualem muscipulam mihi exhibuerunt, dando mihi talem potum, talis muscipula illis sit. Quare ergo, coram ipsis? Sufficeret, Fiat mensa eorum in muscipulam. Sunt tales qui iniquitatem suam nouerunt, et in ea pertinacissime perseuerant: coram ipsis fit muscipula eorum. Perniciosi nimis ipsi sunt, qui descendunt in infernum uiuentes . Denique de persecutoribus quid dictum est? Nisi quia Dominus erat in nobis, fortasse uiuos absorbuissent nos . Quid est, uiuos? Consentientes illis, et scientes quia eis consentire non debebamus. Ergo coram ipsis fit muscipula, et non corriguntur. uel quia coram ipsis est muscipula, non incidant [1 1Kb] ? Ecce norunt muscipulam, et pedem mittunt, et tenenda colla subiiciunt. Quanto melius erat auerti a muscipula; peccatum cognoscere, errorem damnare, amaritudine carere, in corpus Christi transire, Domini gloriam querere! Sed tantum ualet animi presumptio, ut et coram ipsis muscipula sit, et incidant in eam. Obscurentur oculi eorum, ne uideant, sequitur hic; ut quoniam sine causa uiderunt, fiat illis et non uidere. Fiat ergo mensa eorum coram ipsis in muscipulam. Coram ipsis fiat in muscipulam, non optantis est, sed prophetantis; non ut fiat, sed quia fiet. Hoc sepe commendauimus, et meminisse debetis, ne quod presaga mens in Spiritu Dei dicit, maleuole imprecari [2 1Kb] uideatur. Fiat ergo; nec potest aliter fieri, nisi ut talibus ista eueniant. Et quoniam uidemus per Spiritum Dei dici talia euentura malis; ad hoc in illis hec intelligamus, ut nos talia deuitemus: hoc enim nobis  prodest intelligere, et ex inimicis proficere. Fiat ergo illis, et in retributionem, et in scandalum. Et numquid iniustum est hoc? Iustum est. Quare? Quoniam in retributionem: non enim aliquid illis accideret quod non debebatur. In retributionem fit, et in scandalum, quia ipsi sibi sunt scandalum.

8. Obscurentur oculi eorum, ne uideant; et dorsum illorum semper incurua. Hoc consequens est. Nam quorum oculi fuerint obscurati, ne uideant, sequitur ut dorsum illorum incuruetur. Unde hoc? Quia cum cessauerint superna cognoscere, necesse est ut de inferioribus cogitent. Qui bene audit, Sursum cor, curuum dorsum non habet. Erecta quippe statura exspectat spem repositam sibi in celo; maxime si premittat thesaurum suum, quo sequatur cor eius . At uero qui future uite spem non intelligunt iam excecati, de inferioribus cogitant: et hoc est habere dorsum curuum; a quo morbo Dominus mulierem illam liberauit. Alligauerat enim eam satanas annis decem et octo; et eam curuatam [1 1Kb] erexit, et quia sabbato faciebat, scandalizati sunt Iudei: bene scandalizati sunt de illa erecta, ipsi curui . Et dorsum illorum semper incurua.

9. [uers. 25.] Effunde super eos iram tuam, et indignatio ire tue comprehendat eos. Plana sunt: sed tamen, comprehendat eos, quasi fugientes agnoscimus. Quo autem fugituri sunt? In celum? Tu ibi es. In infernum? Ades . Pennas suas nolunt recipere, ut uolent in directum: Comprehendat eos indignatio ire tue; non eos permittat effugere.

10. [uers. 26.] Fiat habitatio eorum deserta. Hoc iam in manifesto. Quomodo enim liberationem suam non solum occultam commendauit dicens, Intende anime mee, et redime eam; uerum etiam manifestam secundum corpus, adiiciens, Propter inimicos meos erue me: ita et his futuras quasdam calamitates predicit occultas, de quibus paulo ante loquebatur. Nam quotusquisque est, qui intelligat infelicitatem hominis cuius cor iam cecum est? Tollantur illi oculi corpoporis; omnes homines miserum dicunt: perdat oculos mentis, sed tamen circumfluat omni abundantia rerum; felicem appellant, sed qui similiter mentis oculos perdiderunt. Ergo iam quid aperte, ut appareat omnibus quia uindicatum est in eis? Nam cecitas Iudeorum, occulta uindicta est: manifesta uero que? Fiat habitatio eorum deserta, et in tabernaculis eorum non sit qui inhabitet. Factum est hoc in ipsa ciuitate Ierusalem, in qua sibi uisi sunt potentes, clamando aduersus Filium Dei, Crucifige, crucifige ; et preualendo, quia potuerunt occidere eum qui mortuos suscitabat. Quam sibi potentes, quam magni uisi sunt! Consecuta est postea uindicta Domini; expugnata est ciuitas, debellati Iudei, occisa nescio quot hominum millia. Nullus illuc modo permittitur accedere Iudeorum; ubi potuerunt aduersus Dominum clamare, ibi a Domino non permittuntur habitare. Perdiderunt locum furoris sui: atque utinam uel nunc  agnoscant locum quietis sue! Quid profuit illis Caiphas dicendo [1 1Kb] : Nos si istum dimiserimus sic, uenient Romani, et tollent nobis et locum et regnum ? Ecce et non eum dimiserunt uiuum, et ille uiuit; et uenerunt Romani, et tulerunt eis et locum et regnum. Modo audiebamus, cum Euangelium legeretur: Ierusalem, Ierusalem, quoties uolui congregare filios tuos, tanquam gallina pullos suos sub alas suas; et noluisti! Ecce relinquetur uobis domus uestra deserta . Hoc et hic dicitur: Fiat habitatio eorum deserta, et in tabernaculis eorum non sit qui inhabitet. Non sit qui inhabitet, sed ex numero illorum. Nam loca illa omnia et hominibus plena sunt, et Iudeis inania.

11. [uers. 27.] Quare hoc? Quoniam quem tu percussisti, ipsi persecuti sunt, et super dolorem uulnerum meorum addiderunt. Quid ergo peccauerunt, si a Deo percussum persecuti sunt? Quid animo eorum imputatur? Malitia. Nam id in Christo factum est quod oportebat. Pati utique uenerat, et puniuit per quem passus est. Nam Iudas traditor punitus est, et Christus crucifixus est; sed nos redemit sanguine suo, et puniuit illum de pretio suo. Proiecit enim pretium argenti quo ab illo Dominus uenditus erat, nec agnouit pretium quo ipse a Domino redemptus [2 1Kb] erat . Factum est hoc in Iuda. Sed cum uideamus mensuram quamdam esse retributionis in omnibus, nec quemquam posse permitti amplius seuire quam acceperit potestate; quomodo illi addiderunt, aut que est ista percussio Domini? Nimirum ex persona locutus est eius unde corpus acceperat, unde carnem assumpserat, id est generis humani, ipsius Ade qui percussus est primo morte propter peccatum suum . Mortales ergo hic homines cum pena nascuntur: huic pene addunt, quicumque homines fuerint persecuti. Iam enim homo hic moriturus non esset, nisi illum Deus percussisset: quid ergo tu homo seuis amplius? parumne homini est, quod aliquando moriturus est? Portat ergo unusquisque nostrum penam suam: huic pene uolunt addere qui nos persequuntur. Hec pena percussio est Domini. Dominus quippe sententia percussit hominem: Qua die tetigeritis, inquit, morte moriemini . Ex hac morte carnem susceperat, et uetus homo noster simul crucifixus est cum illo . Ex illius uoce ista dixit: Quem tu percussisti, ipsi persecuti sunt, et super dolorem uulnerum meorum addiderunt. Super quem dolorem uulnerum? Super dolorem peccatorum ipsi addiderunt: uulnera enim sua peccata dixit. Sed ne ad caput respicias; ad corpus aduerte, secundum cuius uocem dictum est ab ipso in illo psalmo, in quo uocem suam ostendit, quia eius primum uersum de cruce clamauit: Deus, Deus meus, respice in me; quare me dereliquisti? Ibi secutus ait: Longe a salute mea uerba delictorum meorum . Ipsa sunt uulnera inflicta a latronibus in uia, ei quem leuauit in iumentum suum: quem sacerdos  et Leuites transeuntes inuenerant et contempserant, a quibus curari non potuit; transiens autem Samaritanus misertus est eius; accessit, et in iumentum proprium leuauit . Samarites latine Custos interpretatur: quis autem custos, nisi Saluator Dominus noster iehsu Christus? Qui quoniam surrexit a mortuis iam non moriturus , non dormit neque obdormiet qui custodit Isrel . Et super dolorem uulnerum meorum addiderunt.

12. [uers. 28.] Appone iniquitatem super iniquitatem ipsorum. Quid est hoc? Quis non expauescat? Deo dicitur: Appone iniquitatem super iniquitatem ipsorum. Unde apponet Deus iniquitatem? Habet enim iniquitatem quam apponat? Scimus enim uerum esse quod dictum est per Paulum apostolum: Quid ergo dicemus? numquid iniquitas est apud Deum? Absit . Unde ergo, Appone iniquitatem super iniquitatem? quomodo id intellecturi sumus? Adsit Dominus ut dicamus, et propter fatigationem uestram breuiter dicere ualeamus. Iniquitas ipsorum erat, quia hominem iustum occiderunt: addita est alia, quia Filium Dei crucifixerunt. Seuire ipsorum tanquam in hominem fuit: sed si cognouissent, nunquam Dominum glorie crucifixissent . Illi iniquitate sua taquam hominem occidere uoluerunt: apposita est iniquitas super iniquitatem ipsorum, ut Filium Dei crucifigerent. Quis hanc iniquitatem apposuit? Ille qui dixit: Forte reuerebuntur Filium meum; ipsum mittam . Solebant enim occidere missos ad se seruos, exactores locationis atque mercedis. Misit ipsum Filium, ut et ipsum occiderent. Apposuit iniquitatem super iniquitatem ipsorum. Et hec Deus seuiendo fecit, an potius iuste retribuendo? Fiat enim illis, inquit, in retributionem, et in scandalum. Meriti erant sic excecari, ut Filium Dei non agnoscerent. Et hoc fecit Deus, apponens iniquitatem super iniquitatem ipsorum; non uulnerando, sed non sanando. Quomodo enim auges febrem, auges morbum, non morbum adhibendo, sed non succurrendo: sic quia tales fuerunt ut curari non mererentur, in ipsa malitia quodammodo profecerunt, sicut dictum est, Mali autem et facinorosi proficiunt in peius ; et apposita est iniquitas super iniquitatem ipsorum. Et non intrent in iustitia tua. Hoc planum est.

13. [uers. 29.] Deleantur de libro uiuentium. Aliquando enim illic scripti erant? Fratres, non sic accipere debemus, quoniam quemquam Deus scribat in libro uite, et deleat illum. Si homo dixit, Quod scripsi, scripsi, de titulo ubi scriptum erat, Rex Iudeorum ; Deus quemquam scribit et delet? Precisus est; predestinauit omnes ante constitutionem mundi regnaturos cum Filio suo in uita eterna . Hos conscripsit; ipsos continet liber uite. Denique in Apocalypsi quid ait Spiritus Dei, cum de pressuris ab Antichristo futuris loqueretur eadem Scriptura? Consentient illi, inquit, omnes qui non sunt scripti in libro uite   Proinde sine dubitatione non erunt consensuri qui scripti sunt. Isti ergo quomodo inde delentur, ubi nunquam scripti sunt? Hoc dictum est secundum spem ipsorum, quia ipsi se scriptos putabant. Quid est, Deleantur de libro uite? Et ipsis constet non illos ibi esse. Ex hac locutione dictum est in alio psalmo, Cadent a latere tuo mille, et dena millia a dextris tuis ; id est, multi scandalizabuntur, et ex eo numero qui se sperabant sessuros tecum, et ex eo numero qui se sperabant staturos ad dexteram tuam, separati ab hedis sinistris : non quia cum ibi steterit aliquis, postea cadet, aut cum sederit cum illo quisquam, abiicietur; sed quia multi casuri erant in scandalum, qui iam ibi se esse putabant; id est, multi qui se sperabant sessuros tecum, multi qui se sperauerant staturos ad dexteram, ipsi casuri sunt. Sic ergo et hic illi qui se sperabant tanquam merito iustitie sue in libro scriptos Dei, quibus dicitur, Scrutamini Scripturas, in quibus putatis uos uitam eternam habere : cum perducta fuerit damnatio eorum etiam ad cognitionem eorum, delebuntur de libro uiuentium, id est, non ibi se esse cognoscent. Nam uersus qui sequitur, exponit quod dictum est: Et cum iustis non scribantur. Dixi ergo, Deleantur, secundum spem eorum; secundum autem equitatem tuam quid dico? Non scribantur.

14. [uers. 30.] Pauper et dolens ego sum. Quare hoc? An ut agnosceremus quod per amaritudinem animi maledicit pauper iste? Multa enim dixit que illis eueniant. Et quasi ei diceremus, Utquid talia? noli tantum; respondet: Pauper et dolens ego sum. Perduxerunt me ad egestatem, ad istum dolorem deposuerunt; ideo ista dico. Non est tamen stomachatio maledicentis, sed predictio prophetantis. Nam de paupertate sua et dolore suo quedam que posterius dicit, commendaturus est nobis, ut discamus esse pauperes et dolentes. Beati enim pauperes, quoniam ipsorum est regnum celorum; et, Beati qui lugent, quoniam ipsi consolabuntur . Hoc ergo ipse prius iam nobis ostendit; et ideo, Pauper et dolens ego sum. Totum corpus eius hoc dicit. Corpus Christi in hac terra pauper est et dolens. Sed sint diuites Christiani. Prorsus si Christiani sunt, pauperes sunt; in comparatione diuitiarum celestium quas sperant, omne aurum suum arenam deputant. Pauper et dolens ego sum.

15. [uers. 31.] Et salus uultus tui, Deus, suscepit me. Numquid desertus est pauper iste? Quando tu dignaris pannosum pauperem applicare ad mensam tuam? Porro autem pauperem istum salus uultus Dei suscepit; in uultu suo abscondit eius egestatem. De illo quippe dictum est: Abscondes eos in abscondito uultus tui . In illo autem uultu que sint diuitie uultis nosse? Diuitie iste hoc tibi prestant, ut quod uis, quando uis, prandeas; ille uero, ut nunquam esurias. Pauper et dolens ego sum; et salus uultus tui, Deus, suscepit me. Ad quam rem? Ut iam non sim pauper, non sim dolens. Laudabo nomen Dei cum cantico, magnificabo eum in laude. Iam dictum est; pauper  iste laudat nomen Dei cum cantico, magnificat eum in laude. Quando auderet cantare, nisi recreatus esset a fame? Laudabo nomen Dei cum cantico, magnificabo eum in laude. Magne diuitie! Quas gemmas laudis Dei de thesauro interiore protulit! Magnificabo eum in laude. He sunt diuitie mee. Dominus dedit, Dominus abstulit. Ergo miser remansit? Absit. uide diuitias: Sicut Domino placuit, ita factum est; sit nomen Domini benedictum . Laudabo nomen Dei cum cantico, magnificabo eum in laude.

16. [uers. 32.] Et placebit Deo, hoc quod eum laudabo, placebit, super uitulum nouellum, cornua producentem et ungulas. Gratius illi erit sacrificium laudis, quam sacrificium uituli. Sacrificium laudis glorificabit me; et ibi uia est in qua ostendam illi salutare Dei. Immola Deo sacrificium laudis, et redde Altissimo uota tua . Ergo laudabo Deum; et plus ei placebit quam uitulus nouellus, cornua producens et ungulas. Amplius ergo placebit Deo laus eius exiens de ore meo, quam magna uictima adducta ad aram ipsius. An aliquid de cornibus et ungulis uituli huius dicendum est? Qui bene instructus est, et laude Dei opulentus, et cornua debet habere quibus aduersarium uentilet, et ungulas quibus terram excitet. Nostis enim hoc facere uitulos pubescentes, et in taurinam audaciam grandescentes. Nam ideo nouellus est, propter uitam nouam. Aliquis ergo hereticus forte contradicit; cornibus uentiletur. Alius non contradicit, sed tamen terrenum abiecte sapit; ungulis excitetur. Ergo super hunc uitulum tibi placebit laudatio mea; iam illa [1 1Kb] post paupertatem et dolorem in eterna societate Angelorum, ubi nec aduersarius erit in certamine uentilandus, nec piger de terra excitandus.

17. [uers. 33.] uideant inopes, et letentur. Credant, et spe gaudeant. Magis inopes sint, ut saturari mereantur; ne cum superbie saginam ructant, negetur eis panis quo salubriter uiuant. Querite Dominum, inopes; esurite, et sitite : ipse est enim panis uiuus qui de celo descendit . Querite Dominum, et uiuet anima uestra. Queritis panem, ut uiuat caro uestra; Dominum querite, ut uiuat anima uestra.

18. [uers. 34.] Quoniam exaudiuit pauperes Dominus. Exaudiuit pauperes; nec exaudiret pauperes, nisi essent pauperes. uis exaudiri? Pauper esto: dolor de te clamet, non fastidium. Quoniam exaudiuit pauperes Dominus; et compeditos suos non spreuit. Offensus a seruis, fecit eos compeditos; sed clamantes de compedibus non contempsit. Que sunt iste compedes? Mortalitas, corruptibilitas carnis, compedes sunt quibus ligati sumus. Et uultis nosse istarum compedum grauitatem? Inde dicitur: Corpus quod corrumpitur, aggrauat animam . Quando homines in seculo diuites esse uolunt, istis compedibus pannos querunt. Sed sufficiant panni compedum: tantum  quere, quantum depellende necessitati satis est. Cum autem superflua queris, compedes tuas onerare desideras. In tali ergo custodia uel sole compedes remaneant. Sufficiat diei malitia sua . De ista malitia clamamus ad Deum: Quoniam exaudiuit pauperes Dominus; et compeditos suos non spreuit.

19. [uers. 35.] Laudent illum celi et terra, mare et omnia repentia in eis. uere diuitie huius pauperis iste sunt, considerare creaturam et laudare Creatorem. Laudent illum celi et terra, mare et omnia repentia in eis. Et creatura sola ista laudat Deum, cum considerata ea laudatur Deus.

20. [uers. 36, 37.] Audi et aliud: Quoniam Deus saluam faciet Sion. Reparat Ecclesiam suam: gentes fideles incorporat Unigenito suo; non fraudat credentes in se premio promissionis sue. Quoniam Deus saluam faciet Sion: et edificabuntur ciuitates Iudee [1 1Kb] . Ipse sunt Ecclesie. Nemo dicat: Quando erit istud ut edificentur ciuitates Iudee? O si uelis agnoscere structuram, et esse lapis uiuus, ut intres in eam! Et nunc ciuitates Iudee edificantur. Iuda enim Confessio interpretatur. De confessione humilitatis edificantur ciuitates Iudee; ut foris ab eis superbi remaneant, qui confiteri erubescunt. Quoniam Deus saluam faciet Sion. Quam Sion? Audi in sequentibus: Et semen seruorum eius obtinebunt eam; et qui diligunt nomen eius inhabitabunt in ea.

21. Psalmus finitus est; sed paululum istos duos uersus non relinquamus: admonent enim nos aliquid, ne desperando in illam structuram non intremus. Semen, inquit, seruorum eius obtinebunt eam. Iam ergo, semen seruorum eius qui sunt? Forte dicis, Iudei nati de Abraham: nos autem qui non sumus nati de Abraham, quomodo habebimus istam ciuitatem? Sed non sunt semen Abrahe illi Iudei quibus dictum est: Si filii Abrahe estis, facta Abrahe facite . Semen ergo seruorum eius, imitatores fidei seruorum eius obtinebunt eam. Denique ultimus uersus superiorem exponit. Quasi enim turbatus, ne putares forte hoc de Iudeis dici, Et semen seruorum eius obtinebunt eam, dicens, Nos semen gentium sumus, que idola coluerunt, et demonibus seruierunt; quid ergo nobis in hac ciuitate sperandum est? statim subiecit, ut presumas et speres: Et qui diligunt nomen eius, inhabitabunt in ea. Hoc est enim semen seruorum eius, qui diligunt nomen eius. Quia enim serui eius dilexerunt nomen eius; quicumque non diligunt nomen eius, non se dicant semen seruorum eius; et qui diligunt nomen eius, non se negent semen seruorum eius.



IN PSALMUM LXIX ENARRATIO. SERMO  .

1. [uers. 2.] Gratias grano tritici, quia mori uoluit et multiplicari : gratias unico Filio Dei Domino et Saluatori nostro Iesu Christo, qui mortem  nostram subire non dedignatus est, ut nos uita sua dignos faceret. Ecce qui singularis erat, donec transiret, sicut dixit in psalmo, Singularis ego sum, donec transeam : quia sic erat singulare granum, ut in se haberet magnam multitudinis fecunditatem; in quantis granis passionem eius imitantibus exsultamus, quando natalitia Martyrum celebramus! Multa ergo membra eius, sub uno capite ipso Saluatore nostro caritatis et pacis uinculo colligata, sicut nosse dignamini, quoniam sepissime audistis, unus homo sunt: et ipsorum ut unius hominis uox plerumque in Psalmis auditur; et sic clamat unus tanquam omnes, quia omnes in uno unus sunt. Audiamus ergo quoniam laborauerunt martyres, et inter magnas tempestates odiorum in hoc seculo periclitati sunt; non tam corpore, quod quandoque posituri erant, sed ipsa fide, ne deficientes, et forte acerbis persecutionum cedentes doloribus, uel amori uite huius, amitterent quod promiserat Deus: qui non solum uerbo, sed etiam exemplo abstulerat omnem timorem; uerbo, dicens, Nolite timere eos qui corpus occidunt; animam autem non possunt occidere ; exemplo, faciens quod uerbo precepit, ut nec eorum uerberantium manus uellet deuitare, nec alapas percutientium, nec saliuas conspuentium, nec coronam de spinis imponentium, nec crucem interficientium: nichil horum uitare uoluit, cui nichil opus erat, propter eos quibus hoc opus erat; faciens egrotis de seipso medicamentum. Laborauerunt ergo martyres; et nisi ille semper adesset qui ait, Ecce ego uobiscum sum usque ad consummationem seculi , utique defecissent.

2. Est ergo in hoc psalmo uox contribulatorum; et ideo utique martyrum inter passiones periclitantium, sed de suo capite presumentium. Audiamus eos, et loquamur cum eis ex affectu cordis, etiamsi non similitudine passionis. Illi enim iam coronati sunt; nos adhuc periclitamur: non quia tales nos persecutiones urgent, quales ipsos urserunt; sed fortasse peiores in omnimodis generibus tantorum scandalorum. Nostra enim tempora magis abundant illo ue quod clamauit Dominus: ue mundo ab scandalis . Et quoniam abundauit iniquitas, refrigescet caritas multorum . Neque enim et Lot ille sanctus, in Sodomis ab aliquo corporalem persecutionem patiebatur, aut dictum illi erat ut non ibi habitaret; persecutio eius, facta mala Sodomitarum erant . Nunc ergo iam Christo in celo sedente, iam glorificato, iam subiectis ceruicibus regum iugo eius, et suppositis eorum frontibus signo eius; iam nullo remanente qui palam Christianis audeat insultare, adhuc tamen inter organa et symphoniacos gemimus; adhuc illi inimici Martyrum, quia uocibus et ferro non possunt, eos sua luxuria persequuntur. Atque utinam Paganos tantummodo doleremus [1 1Kb] ! esset qualecumque solatium, exspectare eos qui nondum cruce Christi signati sunt, quando signentur, et quando eius auctoritate alligati desinant furere. uidemus  etiam portantes in fronte signum eius, simul in ipsa fronte portare impudentiam luxuriarum, diebusque et solemnitatibus martyrum non exsultare, sed insultare. Et inter hec gemimus, et hec persecutio nostra est, si est in nobis caritas que dicat: Quis infirmatur, et non ego infirmor? quis scandalizatur, et non ego uror ? Nullus ergo seruus Dei sine persecutione; uerumque est illud quod Apostolus ait: Sed et omnes qui uolunt in Christo pie uiuere, persecutionem patientur . uideris unde, uideris quomodo; diabolus ille biformis est. Leo est in impetu, draco in insidiis. Leo minetur, inimicus est; draco insidietur, inimicus est. Quando nos securi? Ecce fiant omnes Christiani, numquid et diabolus christianus erit? Tentare ergo non cessat; insidiari non cessat. Infrenatus est atque illigatus in cordibus impiorum, ne seuiat in Ecclesiam, et tantum faciat quantum uult. Fremunt dentes impiorum aduersus dignitatem Ecclesie et pacem Christianorum, et quia non habent quid agant seuiendo; saltando, blasphemando, luxuriando, non impellunt corpora Christianorum, sed lacerant animas Christianorum. Clamemus ergo una uoce omnes uerba hec: Deus, in adiutorium meum intende. Opus enim habemus sempiterno adiutorio in isto seculo. Quando autem non! Modo tamen [1 1Kb] in tribulatione positi maxime dicamus: Deus, in adiutorium meum intende.

3. [uers. 3.] Confundantur et reuereantur qui querunt animam meam. Christus dicit: siue caput dicat, siue corpus dicat; ille dicit, qui dixit: Quid me persequeris ? ille dicit, qui dixit: Cum uni ex minimis meis fecistis, mihi fecistis . Nota est ergo uox huius hominis, totius hominis, capitis et corporis: non sepe commendanda, quia nota. Confundantur, inquit, et reuereantur qui querunt animam meam. In alio psalmo dicit: Considerabam in dexteram, et uidebam, et non erat qui cognosceret me: periit fuga a me, et non est qui exquirat animam meam . Ibi de persecutoribus ait quia non erat qui exquireret animam eius; hic autem: Confundantur, et reuereantur qui querunt animam meam. Dolebat se non queri ad imitandum; gemebat se queri ad opprimendum. Queris animam iusti, cum imitari cogitas; queris animam iusti, cum occidere cogitas. Quoniam duobus modis queritur anima hominis iusti, singuli in singulis psalmis expressi sunt. Illic dolet, quia non est qui requirat animam eius ad imitandum passiones eius; hic autem: Confundantur et reuereantur qui querunt animam meam. Querunt animam eius, non ut duas habeant. Non enim sic querebant animam eius, quomodo querit latro tunicam uiatoris: ad hoc occidit, ut exspoliet, ut habeat. Qui autem persequitur ut occidat, excludit animam, non se uestit. Querunt illi animam meam; occidere me uolunt. Quid ergo tu illis optas? Confundantur, et reuereantur. Et ubi est quod audisti a Domino tuo: Diligite inimicos uestros, benefacite his qui oderunt uos, et orate pro his qui persequuntur uos ? Ecce  persecutionem pateris, et maledicis eis a quibus pateris: quomodo imitaris passiones precedentes Domini tui, pendentis in cruce, et dicentis: Pater, ignosce illis, quia nesciunt quid faciunt ? Respondet talia dicentibus martyr, et dicit: Dominum mihi proposuisti dicentem, Pater, ignosce illis, quia nesciunt quid faciunt; agnosce et uocem meam, ut sit et tua. Quid enim dixi de inimicis meis? Confundantur, et reuereantur. Iam facta est talis uindicta de inimicis martyrum. Saulus ille qui Stephanum persecutus est, confusus est et reueritus. Anhelabat cedes, querebat quos attraheret et necaret: audita desuper uoce, Saule, Saule, quid me persequeris? confusus et prostratus est, et erectus ad obediendum qui inflammatus erat ad persequendum . Hoc ergo optant martyres inimicis suis: Confundantur, et reuereantur. Quamdiu enim non confunduntur et reuerentur, necesse est facta sua defendant; gloriosi sibi uidentur, quia tenent, quia ligant, quia uerberant, quia occidunt, quia saltant, quia insultant: de his omnibus factis aliquando confundantur, et reuereantur. Si enim confundentur, et conuertentur; quia conuerti non possunt, nisi confusi fuerint, et reueriti. Optemus ergo hec inimicis nostris; securi optemus. Ecce ego dixi, et uobiscum dixerim: omnes qui adhuc saltant et cantant et insultant Martyribus, confundantur, et reuereantur; aliquando in his parietibus tundant confusi pectora sua.

4. [uers. 4.] Auertantur retrorsum, et erubescant qui cogitant mihi mala. Primo fuit impetus persequentium; modo remansit maleuolentia cogitantium. Prorsus tempora sunt in Ecclesia persecutionis distincta sequentia [1 1Kb] . Factus est impetus in Ecclesiam, quando reges persequebantur: et quia predicti erant reges et persecuturi et credituri, impleto uno, utique alterum sequebatur. Factum est et illud quod consequens fuit; crediderunt reges, data pax est Ecclesie, cepit esse in culmine dignitatis Ecclesia, etiam in hac terra, etiam in hac uita: sed non deest fremitus persecutorum; impetus suos ad cogitationes uerterunt. In illis cogitationibus tanquam in abysso ligatus est [2 1Kb] diabolus; fremit, et non erumpit. Dictum est enim de his temporibus Ecclesie: Peccator uidebit, et irascetur. Et quid faciet? Numquid quod primo? Attrahe, liga, percute. Non facit hoc. Quid ergo? Dentibus suis frendet, et tabescet . Et his tanquam irascitur martyr; et tamen pro his orat martyr. Quomodo enim bene optauit illis de quibus dixit, Confundantur, et reuereantur qui querunt animam meam; sic et nunc, Auertantur retrorsum, et erubescant qui cogitant mihi mala. Quare? Ut non precedant, sed sequantur. Qui enim reprehendit christianam religionem, et consilio suo uult uiuere, quasi precedere  uult Christum; ut ille uidelicet errauerit, et inualidus infirmusque fuerit, qui uel uoluerit pati inter manus Iudeorum, uel potuerit: ille autem cordatus sit cauens ista omnia, declinans mortem, mentiens etiam inique ne moriatur, interficiens animam suam ut uiuat corpore, magni consilii prudentisque sibi uidetur. Precedit reprehendens Christum; ueluti antecedit Christum: credat in Christum, et sequatur Christum. Nam quod optatum est modo persecutoribus cogitantibus mala, dixit hoc ipse Dominus Petro. Precedere quippe quodam loco Petrus uoluit Dominum. Loquebatur enim Saluator de passione sua, quam si non suscepisset, nos salui non essemus; et Petrus qui paulo ante eum confessus erat Filium Dei, et in illa confessione appellatus erat Petra, supra quam fabricaretur Ecclesia, paulo post Domino dicente de futura passione sua, ait: Absit, Domine; propitius esto tibi, non fiet istud. Paulo ante, Beatus es, Simon Bar Iona, quia non tibi reuelauit caro et sanguis, sed Pater meus qui in celis est: modo repente, Redi post me, satana. Quid est, Redi post me? Sequere me. Precedere me uis, consilium mihi dare uis; melius est ut consilium meum sequaris: hoc est, Redi retro, redi post me. Antecedentem compescit, ut retro redeat; et appellat satanam, quia uult precedere Dominum. Paulo ante, Beatus: modo, Satanas. Unde paulo ante, Beatus? Quia non tibi, inquit, reuelauit caro et sanguis, sed Pater meus qui in celis est. Unde modo, Satanas? Quia non sapis, inquit, que Dei sunt, sed que sunt hominum . Qui ergo uolumus recte celebrare natalitia martyrum, desideremus imitationem martyrum; ne uelimus precedere martyres, et melioris consilii nobis uideri esse, quia euitamus passiones pro iustitia et pro fide, quas illi non euitauerunt. Ergo illi qui cogitant mala, et in luxuria nutriunt corda sua, auertantur retrorsum, et erubescant. Audiant ab Apostolo postea dicente: Quem autem fructum habuistis aliquando in quibus nunc erubescitis ?

5. Quid sequitur? Auertantur statim erubescentes qui dicunt mihi: Euge, euge. Duo sunt genera persecutorum; uituperantium, et adulantium. Plus persequitur lingua adulatoris, quam manus interfectoris; nam et ipsam caminum dixit Scriptura. Certe cum de persecutione loqueretur Scriptura, dixit: Tanquam aurum in fornace probauit illos, de martyribus interfectis, et sicut holocausti hostiam [1 1Kb] accepit illos . Audi quia et lingua adulantium talis est: Probatio, inquit, argenti et auri ignis; uir autem probatur per os laudantium eum  Ignis ille, ignis et iste; de utroque te saluum oportet exire. Fregit te reprehensor, fractus es [2 1Kb] in fornace tanquam uas fictile. Formauit te uerbum, et uenit tentatio tribulationis: illud quod formatum est, oportet ut coquatur; si bene formatum est, accedit ignis ut firmet. Unde ille  dicebat in passione: Aruit sicut testa uirtus mea . Passio quippe et caminus tribulationis fecerat fortiorem. Rursus si lauderis ab adulantibus et assentantibus, et annueris eis, ueluti emens oleum, non tecum portans, sicut quinque uirgines insipientes ; erit caminus fracture tue etiam os laudantium te. Sed sine his non possumus; necesse est ut et intremus in hec, et exeamus inde: intremus in uituperationem aliquam malorum et improborum, intremus et in assentationem aliquam adulatorum; sed exire inde opus est. Rogemus eum de quo dictum est, Custodiat Dominus introitum tuum et exitum tuum ; ut intrans integer, sic exeas integer. Ait enim et Apostolus: Fidelis est Deus, qui non uos sinat tentari supra quam potestis. Ecce habes ingressum. Non dixit, Non tentemini: qui enim non tentatur non probatur; et qui non probatur, non proficit. Quid ergo optauit? Fidelis Deus, qui non uos sinat tentari supra quam potestis. Audisti ingressum; audi et exitum: Sed faciet cum tentatione etiam exitum, ut possitis tolerare . Ergo et illi auertantur statim erubescentes qui dicunt mihi: Euge, euge. Quare enim me laudant? Laudent Deum. Quis enim ego sum, ut lauder in me? aut quid ego feci? quid habeo quod non accepi? Si accepisti, inquit, quid gloriaris quasi non acceperis ? Auertantur ergo statim erubescentes qui dicunt mihi: Euge, euge. Tali oleo pingue factum est caput hereticorum , cum dicunt, Ego sum, ego sum, et dicitur illis: Tu, Domine. Acceperunt Euge, euge; secuti sunt Euge, euge: facti sunt duces ceci cecorum sequentium . Apertissimis uocibus Donato dicuntur ista cantata [1 1Kb] : Euge, euge, dux bone, dux preclare. Et non dixit ille, Auertantur statim, et crubescant qui dicunt mihi: Euge, euge; nec eos corrigere uoluit, ut Christo dicerent: Dux bone, dux preclare. At uero Apostolus reformidans Euge hominum, ut uere laudaretur in Christo, noluit se laudari pro Christo; dicentibusque quibusdam, Ego sum Pauli, respondit in libertate Domini, Numquid Paulus crucifixus est pro uobis? aut in nomine Pauli baptizati estis ? Ergo dicant martyres in persecutione etiam adulantium, Auertantur statim erubescentes qui dicunt mihi: Euge, euge.

6. [uers. 5.] Et quid fit, cum illi auertuntur, et erubescunt omnes; siue qui querunt animam meam, siue qui cogitant mihi mala, siue qui peruersa et simulata beneuolentia, lingua uolunt emollire quod feriant; cum fuerint et ipsi auersi et confusi, quid fiet? Exsultent, et iucundentur in te: non in me, non in illo, aut in illo; sed in quo facti sunt lux qui fuerunt tenebre. Exsultent, et iucundentur in te, omnes qui querunt te. Aliud est querere Deum, aliud querere hominem. Iucundentur qui querunt te. Non iucundabuntur ergo qui querunt se [2 1Kb] , quos prior quesisti antequam quererent te. Nondum querebat ouis illa pastorem; aberrauerat a grege: et descendit ad eam; quesiuit eam, reportauit in humeris suis . Contemnet te, o ouis, querentem se, qui prior quesiuit contemnentem se, et non querentem se? Iam ergo querere eum incipe, qui prior quesiuit te, et reportauit in humeris suis. Fac quod ait [1 1Kb] : Que sunt oues mee, uocem meam audiunt, et sequuntur me . Si ergo queris eum qui prior quesiuit te, et ouis facta es eius, et audis uocem pastoris tui, et sequeris eum; uide quid tibi de se ostendit, quid de corpore suo, ne in ipso errares, ne in Ecclesia errares, ne quis tibi diceret: Christus est, qui non est Christus; aut Ecclesia est, que non est Ecclesia. Multi enim dixerunt carnem non habuisse Christum, et non in corpore suo resurrexisse Christum: noli sequi uoces eorum. Audi uocem ipsius pastoris, qui indutus est carne, ut quereret perditam carnem. Resurrexit, et ait: Palpate, et uidete, quia spiritus carnem et ossa non habet, sicut me uidetis habere. Ostendit se tibi; uocem eius sequere. Ostendit et Ecclesiam; ne quis te fallat nomine Ecclesie: Oportebat, inquit, Christum pati, et resurgere a mortuis tertia die, et predicari in nomine eius penitentiam et remissionem peccatorum per omnes gentes, incipientibus ab Ierusalem . Habes uocem pastoris tui; noli sequi uocem alienorum : et furem non timebis [2 1Kb] , si uocem pastoris fueris secutus. Unde autem sequeris? Si nec cuiquam hominum dixeris, quasi eius merito, Euge, euge; nec cum gratulatione audieris, ne oleo peccatoris pinguescat caput tuum . Exsultent, et iucundentur in te, omnes qui querunt te; et dicant. Quid dicant qui exsultant? Semper magnificetur Dominus. Dicant hoc omnes qui exsultant et querunt te. Quid? Semper magnificetur Dominus, qui diligunt salutare tuum. Non tantum magnificetur Dominus, sed etiam semper. Ecce errabas, et auersus ab eo eras: uocauit te; magnificetur Dominus. Ecce inspirauit tibi confessionem peccatorum: confessus es, dedit ueniam; magnificetur Dominus. Iam cepisti iuste uiuere; iam puto quasi iustum est ut et tu magnificeris. Etenim cum te uocaret errantem, magnificandus erat Dominus; cum tibi confitenti peccata dimisit, magnificandus erat Dominus: modo iam audiens uerba eius cepisti proficere, iustificatus es, peruenisti ad quamdam uirtutis excellentiam; dignum est ut et tu aliquando magnificeris. Dicant: Semper magnificetur Dominus. Peccator es; magnificetur ut uocet: confiteris; magnificetur ut ignoscat: iam iuste uiuis; magnificetur ut regat: perseueras usque in finem; magnificetur ut glorificet. Semper ergo magnificetur Dominus. Hoc dicant iusti; hoc dicant qui querunt eum. Quisquis hoc non dicit, non querit eum. Ecce, magnificetur Dominus. Exsultent et iucundentur omnes qui querunt eum; et dicant, Semper magnificetur Dominus, qui diligunt salutare eius. Ab illo est enim illis salus, non a se. Salutare Domini Dei nostri, Saluator Dominus noster iehsu Christus: quisquis diligit Saluatorem, confitetur se  sanatum; quisquis se confitetur sanatum, misse se confitetur egrotum. Dicant ergo, Semper magnificetur Dominus, qui diligunt salutare tuum: non salutare suum, quasi se ipsi saluent; non quasi salutare hominis, tanquam ab illo saluentur. Nolite, inquit, confidere in principes, et in filios hominum, in quibus non est salus . Quare hoc? Domini est salus, et super populum tuum benedictio tua . Ergo, Semper magnificetur Dominus. Qui hoc dicunt? Qui diligunt salutare tuum.

7. [uers. 6.] Ecce magnificetur Dominus; nunquam tu, nusquam tu? In illo aliquid, in me nichil: si autem in illo quidquid ego; ille, non ego. Tu ergo quid? Ego uero egenus et pauper sum. Ille diues, ille abundans, ille nullius indigens. Ecce lumen meum, ecce unde illuminor; quoniam clamo: Tu illuminabis lucernam meam, Domine; Deus meus, illuminabis tenebras meas . Dominus soluit compeditos; Dominus erigit elisos; Dominus sapientes facit cecos; Dominus custodit proselytos . Quid ergo tu? Ego uero egenus et pauper. Ego tanquam pupillus; anima mea tanquam uidua destituta et desolata: auxilium quero; semper infirmitatem meam confiteor. Ego uero egenus et pauper. Donata sunt mihi peccata; iam cepi sequi precepta Dei: adhuc tamen egenus et pauper. Unde adhuc egenus et pauper? Quia uideo aliam legem in membris meis repugnantem legi mentis mee . Unde egenus et pauper? Quia, Beati qui esuriunt, et sitiunt iustitiam . Adhuc esurio, adhuc sitio: saturitas mea dilata est; non ablata. Ego uero egenus et pauper; Deus, adiuua me. Unde cepit, Deus in adiutorium meum intende; Deus, adiuua me. Rectissime et Lazarus Adiutus interpretari dicitur; ille egenus et pauper, qui ablatus est in sinum Abrahe : et gerit typum Ecclesie Dei, que semper confiteri debet adiutorio sibi opus esse. Hoc est uerum, hoc est pium. Dixi Domino: Deus meus es tu. Quare? Quoniam bonorum meorum non eges . Ille non eget nostri; nos egemus ipsius: ideo uerus Dominus. Nam tu non ualde uerus dominus serui tui; ambo homines, ambo egentes Deo. Si autem putas egere tui seruum tuum, ut des panem; eges et tu serui tui, ut adiuuet labores tuos: uterque uestrum altero uestrum indiget. Itaque nullus uestrum uere dominus, et nullus uestrum uere seruus. Audi uerum Dominum, cuius uerus es seruus: Dixi Domino: Deus meus es tu. Quare tu Dominus? Quoniam bonorum meorum non eges. Quid autem tu? Ego uero egenus et pauper. Ecce egenus et pauper; pascat Deus, subleuet Deus, adiuuet Deus: Deus, inquit, adiuua me.

8. Adiutor et erutor meus es tu, Domine; ne tardaueris. Tu adiutor et erutor: indigeo auxilio, adiuua; implicatus sum, erue. Nemo enim eruet de implicationibus, nisi tu. Circumstant nos nexus diuersarum curarum; hinc atque inde dilaniamur quasi spinis et sepibus, ambulamus angustam uiam; fortasse hesimus in sepibus: dicamus Deo, Tu es erutor meus. Qui ostendit angustam uiam , fecit ut sequeremur. Hec uox perseueret in nobis, fratres  Quantumcumque hic uixerimus, quantumcumque hic profecerimus, nemo dicat: Sufficit mihi; iustus sum. Qui dixerit, remansit in uia, non nouit peruenire. Ubi dixerit, Sufficit; ibi hesit. Attende Apostolum, cui non sufficit; uide quomodo se uult adiuuari, donec perueniat: Fratres, inquit, ego me non arbitror apprehendisse; ne illi sibi uiderentur apprehendisse, quibus rursus dicit, Qui se putat aliquid scire, nondum scit quemadmodum oportet scire [1 1Kb] . Quid ergo ait? Fratres, ego me non arbitror apprehendisse. Supra dixerat, Non quia iam acceperim, aut iam perfectus sim; et ibi sequitur, Fratres, ego me non arbitror apprehendisse. Si nondum accepit, egenus et pauper est: si nondum perfectus est, egenus et pauper est. Bene dicit: Deus, adiuua me. Sed intelligit aliquid, et excelsius intelligit. uide tamen quid dicat: Ei autem qui potest super [2 1Kb] omnia facere superabundantius quam petimus et intelligimus . uide ergo quia nondum peruenit, nondum apprehendit. Quid ergo ait? Fratres, ego me non arbitror apprehendisse: unum autem, que retro oblitus, in ea que ante sunt extentus, secundum intentionem sequor ad palmam superne uocationis . Ille ergo currit, tu hesisti. Ille dicit nondum se perfectum; et tu iam de perfectione gloriaris! Confundantur qui tibi dicunt: Euge, euge. Confundaris inter illos et tu, quia tu tibi dicis: Euge, euge. Qui enim seipsum laudat, sibi dicit: Euge, euge: qui ab aliis laudatur et consentit, non portat oleum secum; deficiunt faces, clausurus est ille ianuam .

9. Hoc ergo nos docuit psalmus iste breuiter, karissimi, ex admonitione solemnitatis martyrum, ut intelligamus quia martyres tribulationem hic passi sunt corporalem: nos in quantacumque pace simus, necesse est patiamur tribulationem spiritualem; et necesse est ut inter scandala, et zizania, et paleam gemat Ecclesia et illa massa, donec messis ueniat, donec uentilabrum, donec ueniat ultima uentilatio, ut separetur palea a frumento, donec ad horreum redigatur . Quod donec fiat, clamemus: Ego uero egenus et pauper sum; Deus, adiuua me: adiutor meus es tu, Domine; ne tardaueris. Quid est, Ne tardaueris? Quia multi dicunt: Longum est ut ueniat Christus. Quid ergo, quia dicimus, Ne tardaueris? uenturus est antequam statuit uenire? Quid sibi uult hoc uotum, Ne tardaueris? Ne mihi tardius uideatur quod uenturus es. Tibi enim longum uidetur; non Deo longum uidetur, cui mille anni dies unus est, uel tres hore uigilie . Sed tu si non habueris tolerantiam, tardum tibi erit: et cum tibi tardum erit, deflecteris ab eo, et eris similis illis qui in eremo fatigati sunt, et festinauerunt a Deo petere delicias, quas illis in patria reseruabat; et cum non darentur delicie in itinere, quibus forte corrumperentur, murmurauerunt aduersus Deum, et redierunt corde in Aegyptum ;  unde corpore fuerant separati, corde redierunt. Noli ergo tu sic; noli sic: time uerbum Domini dicentis, Mementote uxoris Lot . Et ipsa in uia, iam liberata de Sodomis, retro respexit; ubi respexit, ibi remansit: facta est statua salis , ut condiat te. Exemplo enim tibi data est, ut tu cor habeas, non remaneas fatuus in uia. Attende remanentem, et transi; attende respicientem retro, et tu in anteriora extentus esto, sicut Paulus. Quid est non respicere retro? Que retro oblitus, inquit. Ideo sequeris uocatus ad supernam palmam de qua postea glorieris. Quia idem Apostolus dicit: Superest mihi corona iustitie, quam mihi reddet Dominus in illo die iustus iudex .



IN PSALMUM LXX ENARRATIO.



SERMO I. De prima parte Psalmi.

1. In omnibus Scripturis sanctis, gratia Dei que liberat nos commendat se nobis, ut commendatos habeat nos. Hoc in isto psalmo canitur, de quo cum uestra Charitate loqui suscepimus. Aderit Dominus, ut sic eam corde concipiam, quomodo dignum est; et sic eam promam, quomodo expedit uobis. Multum enim mouet Dei amor et timor: timor Dei, quia iustus est; amor, quia misericors est. Quis enim ei diceret, Quid fecisti , si damnaret iniustum [1 1Kb] ? Quanta ergo misericordia eius, ut iustificet iniustum? Ex hoc prelectum nobis et Apostolum audiuimus eamdem maxime gratiam commendantem: de cuius commendatione habebat Iudeos inimicos, uelut de Legis littera presumentes, et tanquam iustitiam suam diligentes atque iactantes; de quibus dicit: Testimonium perhibeo illis, quia zelum Dei habent, sed non secundum scientiam. Et tanquam ei diceretur, Quid est enim habere zelum Dei non secundum scientiam? subiecit continuo, Ignorantes enim Dei iustitiam, et suam uolentes constituere, iustitie Dei non sunt subiecti . Gloriantes, inquit, tanquam de operibus, excludunt a se gratiam; et tanquam de sanitate sua falsa presumentes respuunt medicinam. Contra tales enim et Dominus dixerat: Non ueni uocare iustos, sed peccatores in penitentiam; non est opus sanis medicus, sed male habentibus . Hec est ergo tota scientia magna, hominem [2 1Kb] scire quia ipse per se nichil est; et quoniam quidquid est, a Deo est, et propter Deum est. Quid enim habes, inquit, quod non accepisti? Si autem et [3 1Kb] accepisti, quid gloriaris quasi non acceperis ? Hanc gratiam commendat  Apostolus; hinc habere meruit inimicos Iudeos, de littera Legis et de sua iustitia gloriantes. Hanc ergo commendans in lectione que lecta est, sic ait: Ego enim sum minimus Apostolorum, qui non sum dignus uocari Apostolus, quia persecutus sum Ecclesiam Dei . Sed ideo misericordiam, inquit, consecutus sum, quia ignorans feci in incredulitate. Deinde paulo post, Fidelis sermo est, inquit, et omni acceptione dignus, quia Christus iehsu uenit in [1 1Kb] mundum peccatores saluos facere, quorum primus ego sum. Numquid ante illum non erant peccatores? Quid est ergo, primus ego? Antecedens omnes non tempore, sed malignitate. Sed ideo, inquit, misericordiam consecutus sum, ut in me ostenderet Christus iehsu omnem longanimitatem, ad informationem eorum qui credituri sunt illi in uitam eternam : id est, ut unusquisque peccator et iniquus iam de se desperans, iam habens quasi gladiatorium animum, ut ideo faciat quidquid uult, quia necessario damnandus est, respiciat tamen ad apostolum Paulum, cui tanta crudelitas, tantaque malitia a Deo donata est; et, non de se desperando, conuertatur ad Deum. Hanc ergo gratiam commendat nobis Deus et in isto psalmo; intueamur illum, et uideamus an ita sit, an forte ego aliter suspicer. Etenim arbitror hunc eum habere affectum, et hoc omnibus prope suis syllabis resonare: id est, hoc nobis commendare, gratiam Dei gratuitam, que nos liberat indignos, non propter nos, sed propter se; ut etiamsi non hoc dicerem, neque hoc prelocutus essem, quilibet mediocris cordis homo, attente audiens uerba eiusdem psalmi, saperet hoc; et forte ipsis uerbis, si aliud habebat in corde, mutaretur, et fieret quod hic sonat. Quid est hoc? Ut tota spes nostra in Deo sit, nichilque de nobis tanquam de nostris uiribus presumamus; ne nostrum facientes quod ab illo est, et quod accepimus amittamus.

2. [uers. 1.] Titulus ergo est psalmi huius, ut solet titulus indicans in limine quid agatur in domo: Ipsi Dauid filiorum Ionadab, et eorum qui primi captiui ducti sunt. Ionadab homo fuit quidam, commendatur nobis ex prophetia Ieremie, qui filiis suis preceperat ut uinum non biberent, neque in domibus, sed in tabernaculis habitarent. Preceptum autem patris filii tenuerunt et seruauerunt, et ex hoc benedici a Domino meruerunt . Dominus autem hoc non preceperat, sed pater ipsorum. Sic autem hoc acceperunt, tanquam preceptum a Domino Deo suo: quia etsi Dominus non preceperat, ut non biberent uinum, et in tabernaculis habitarent; preceperat tamen Dominus, ut filii patri obedirent. In ea ergo re sola filius non debet obedire patri suo, si aliquid pater ipsius iusserit contra Dominum Deum ipsius. Neque enim debet irasci pater, quando ei preponitur Deus. Ubi autem hoc iubet pater quod contra Deum non sit, sic audiendus est, quomodo Deus; quia obedire patri iussit Deus. Benedixit ergo Deus filios Ionadab propter obedientiam, eosque obiecit inobedienti populo suo, exprobrans quia cum filii Ionadab obedientes  essent patri suo, illi non obedirent Deo suo. Cum autem ageret ista Ieremias, id agebat cum populo Isrel, ut pararent se ad captiuitatem ducendos esse in Babyloniam, et non resisterent uoluntati Dei, nec sperarent aliud, nisi quia futuri essent captiui. uidetur ergo inde coloratus titulus huius psalmi, ut cum dixisset, filiorum Ionadab, subiiceret, et eorum qui primi captiui ducti sunt: non quia filii Ionadab captiui ducti sunt, sed quia illis qui captiui ducendi erant oppositi sunt filii Ionadab, quia patri obedientes erant; ut intelligerent illi propterea se fieri captiuos, quia Deo obedientes non fuerunt. Accedit etiam quia Ionadab interpretatur Domini Spontaneus. Quid est hoc, Domini spontaneus? Deo uoluntate [1 1Kb] libenter seruiens. Quid est, Domini spontaneus? In me sunt, Deus, uota tua, que reddam laudis tibi . Quid est, Domini spontaneus? uoluntarie sacrificabo tibi . Si enim disciplina apostolica seruum monet ut homini domino suo, non tanquam ex necessitate, sed ex uoluntate seruiat; et libenter seruiendo se in corde liberum faciat; quanto magis Deo tota, et plena, et libenti uoluntate seruiendum est, qui uidet ipsam uoluntatem tuam? Nam si seruus tibi non ex animo seruiat, manus eius, faciem eius, presentiam eius potes uidere; cor eius non potes: et tamen ait illis Apostolus, Non ad oculum seruientes. Et quid est, Non ad oculum? Quid ergo, uisurus est dominus meus quomodo illi seruiam, ut dicas mihi: Non ad oculum seruientes? adiecit: Sed quasi serui Christi. Dominus homo non uidet; sed Dominus Christus uidet. Ex animo, inquit, cum bona uoluntate [2 1Kb] . Talis fuit Ionadab; id est, hoc nomen ipsius interpretatur. Qui sunt ergo qui primi captiui ducti sunt? Ducti sunt filii Isrel captiui primi, et secundi, et tertii; sed pro his Psalmus, aut de his Psalmus, qui primi ducti sunt, non hoc sonat: idem ipse psalmus discussus, perscrutatus, interrogatus omnibus uersibus suis aliud tibi dicit, non de illis se loqui, qui homines nescio qui, nescio quando, irruentibus hostibus, in Babyloniam captiui ducti sunt ex Ierusalem. Sed dicit Psalmus, quid, nisi quod audistis ab Apostolo? Commendat nobis gratiam Dei; commendat nobis, quia nos per nosmetipsos nichil sumus: commendat nobis, quia quidquid sumus, illius misericordia sumus; quidquid autem ex nobis sumus, mali sumus. Quare ergo, captiui? et quare nomine captiuitatis commendatur ipsa gratia liberatoris? Aperit [3 1Kb] , ipse dicit Apostolus: Condelector legi Dei secundum interiorem hominem: uideo autem aliam legem in membris meis repugnantem legi mentis mee, et captiuum me ducentem in lege peccati, que est in membris meis. Ecce habes duci captiuum. Quid ergo commendat iste psalmus? Quod sequitur ibi Apostolus: Infelix ego homo, quis me liberabit de corpore mortis huius? Gratia Dei per Iesum Christum Dominum nostrum . Quare ergo primi?  Nam dictum est, quare captiui. Quantum arbitror, et hoc elucet. Quoniam in comparatione filiorum Ionadab omnis inobedientia culpata est. Per inobedientiam autem captiui facti sumus, quia ipse Adam non obediendo peccauit. Dictum est autem ab eodem Apostolo, quod et uerum est, quia »omnes in Adam moriuntur, in quo omnes peccauerunt« . Merito et »primi ducti sunt captiui:« quia »primus homo de terra terrenus, secundus homo de celo celestis; qualis terrenus, tales et terreni; qualis celestis, tales et celestes. Sicut portauimus imaginem terreni, portemus et imaginem eius qui de celo est.« Primus homo captiuos nos fecit; secundus homo nos de captiuitate liberauit. Sicut enim in Adam omnes moriuntur, ita et in Christo omnes uiuificabuntur . Sed in Adam moriuntur per carnis natiuitatem; in Christo liberantur per cordis fidem. Non erat in potestate tua ut non nascereris ex Adam; est in potestate tua ut credas in Christum. Qantumcumque ergo ad primum hominem pertinere uolueris, ad captiuitatem pertinebis. Et quid est, pertinere uolueris? aut quid est, pertinebis? Iam pertines: exclama, Quis me liberabit de corpore mortis huius ? Audiamus ergo istum hoc exclamantem.

3. Deus [1 1Kb] , in te speraui; Domine, non confundar in eternum. Iam confusus sum; uel non in eternum! Quomodo enim non est confusus, cui dicitur: Quem fructum habuistis in his, in quibus nunc erubescitis . Quid ergo fiet, ne confundamur in eternum? Accedite ad eum, et illuminamini, et uultus uestri non erubescent . Confusi estis in Adam: recedite ab Adam, accedite ad Christum, et iam non confundemini. In te speraui, Domine; non confundar in eternum. Si in me confundor, in te non confundar in eternum.

4. [uers. 2.] In tua iustitia erue me, et exime me. Non in mea, sed in tua; si enim in mea, ero ex illis de quibus ille ait: Ignorantes Dei iustitiam, et suam iustitiam uolentes constituere, iustitie Dei non sunt subiecti . Ergo in tua iustitia, non in mea. Quia mea quid? Precessit iniquitas. Et cum ero iustus, tua iustitia erit: quia iustitia mihi abs te data iustus ero; et sic erit mea, ut tua sit, id est abs te mihi data. In eum enim credo qui iustificat impium, ut deputetur fides mea ad iustitiam . Erit ergo et sic iustitia mea; non tamen tanquam propria mea, non tanquam a meipso mihi data: sicut putabant illi qui per litteram gloriabantur, et gratiam respuebant. Nam dictum est alio loco: Iudica me, Domine, secundum iustitiam meam . Certe non gloriabatur in sua iustitia. Sed reuoca ad me Apostolum: Quid enim habes quod non accepisti ? et sic dic iustitiam tuam, ut memineris quod acceperis eam, et non eam inuideas accipientibus. Nam et ille Phariseus, tanquam a Deo recepisset, dicebat: Gratias tibi, quia non sum sicut ceteri homines. Gratias tibi: bene. Quia non sum sicut ceteri homines: quare? Inde enim te delectat quia bonus es, quod alter malus  est? Denique quid addidit? Iniusti, raptores, adulteri, sicut et Publicanus iste. Hoc iam non est exsultare, sed insultare. Ille autem captiuus nec oculos ad celum audebat leuare; sed percutiebat pectus suum, dicens: Domine, propitius esto mihi peccatori . Parum itaque est, ut illud quod in te est bonum agnoscas quod a Deo sit, nisi etiam inde non te extollas super illum quid nondum habet; qui fortasse cum acceperit, transiet te. Quando enim erat Saulus Stephani lapidator , quam multi erant Christiani quorum erat ille persecutor! Tamen quando conuersus est, omnes qui se precesserant superauit. Ergo dic Deo quod audis in Psalmo: In te speraui, Domine; non confundar in eternum: in tua iustitia, non in mea, erue me, et exime me. Inclina ad me aurem tuam. Et hec confessio est humilitatis. Qui dicit, Inclina ad me, confitetur quia iacet tanquam eger prostratus medico stanti. Denique uide quia eger loquitur: Inclina ad me aurem tuam, et saluum me fac.

5. [uers. 3.] Esto mihi in Deum protectorem. Non ad me iacula inimici perueniant, ego enim me protegere non possum. Et parum est, in protectorem; addidit, et in locum munitum, ut saluum facias me. In locum munitum mihi esto; tu esto locus munitus meus. Ubi est quod ab illo fugiebas, Adam, et te inter paradisi ligna abscondebas? Ubi est quod eius faciem formidabas, ad quem gaudere consueueras ? Abiisti, et periisti: captiuatus es, et ecce uisitaris, et ecce non dimitteris; et ecce dimittuntur nonaginta nouem oues in montibus, et queritur ouis perdita; et ecce dicitur de inuenta oue: Mortuus erat, et reuixit; perierat, et inuentus est . Ecce ipse Deus factus est locus refugii tui, qui primo erat metus fuge tue. In locum munitum, inquit, mihi esto, ut saluum facias me. Non ero saluus nisi in te: nisi tu fueris requies mea, sanari non poterit egritudo mea. Leua me a terra; in te iaceam, ut surgam in locum munitum. Quid munitius? Cum ad illum locum confugeris, dic mihi quos aduersarios formidabis? quis insidiabitur, et perueniet ad te? Nescio quis dicitur de montis uertice clamasse, cum imperator transiret, Non de te loquor: respexisse ille dicitur et dixisse, Nec ego de te. Contempserat imperatorem cum insignibus armis, et exercitu potente [1 1Kb] . Unde? De loco munito. Si securus ille in alta terra; quomodo tu in eo a quo factum est celum et terra? Esto ergo mihi in Deum protectorem, et in locum munitum, ut saluum facias me. Ego si mihi alium locum elegero, saluus esse non potero. Elige certe, homo, si inueneris, munitiorem. Non est ergo quo fugiatur ab illo, nisi ad illum. Si uis euadere iratum, fuge ad placatum. Quoniam firmamentum meum, et refugium meum es tu. Firmamentum meum, quid est? Per te sum firmus, et ex te sum firmus. Quoniam firmamentum meum, et refugium meum es tu: ut fiam firmus ex te, sicubi fuero infirmatus in me, refugiam ad te. Firmum enim te facit gratia Christi, et immobilem aduersus omnes tentationes inimici. Sed ibi est et humana  fragilitas, ibi est adhuc prima captiuitas, ibi est et lex in membris repugnans legi mentis, et captiuum uolens ducere in lege peccati : adhuc corpus quod corrumpitur, aggrauat animam . Quantumlibet firmus sis ex gratia Dei; quamdiu adhuc portas terrenum uas, in quo thesaurus est Dei, aliquid etiam de ipso uase fictili formidandum est . Ergo firmamentum meum es tu, ut firmus sim in hoc seculo aduersus omnes tentationes. Sed si multe sunt, et turbant me, refugium meum tu es. Ad hoc enim confitebor [1 1Kb] infirmitatem meam, ut sim timidus tanquam lepus, quia spinis plenus tanquam ericius. Et, ut in alio psalmo dicitur, Petra est refugium ericiis et leporibus : Petra autem erat Christus .

6. [uers. 4.] Deus meus, erue me de manu peccatoris. Generaliter [2 1Kb] peccatores, inter quos laborat iste qui de captiuitate iam liberandus est; iste qui iam clamat: Infelix ego homo, quis me liberabit de corpore mortis huius? Gratia Dei per Iesum Christum dominum nostrum ? Intus est hostis, lex illa in membris; sunt et foris hostes: quo clamas? Ad illum, cui clamatum est: Ab occultis meis munda me, Domine; et ab alienis parce seruo tuo . Ergo, Saluum me fac cum dicitur, ab egritudine tua dicitur interiore, id est ab iniquitate tua; ab ea qua captiuus es, ab ea qua ad primum hominem pertines, ut inter primos captiuos clames. Saluus autem factus ab iniquitate tua, uide iam et de iniquitatibus alienis, inter quos tibi necesse est uiuere, quousque uita ista finiatur. Et quousque? Ecce finitur tibi: numquid finitur Ecclesie. nisi in fine seculi? Iste autem unus homo, unitas Christi, clamat has uoces. Necesse est ergo ut multi exeuntes de hoc corpore fideles, iam sint in illa requie quam prestat Deus spiritibus fidelium: sed hic sunt adhuc membra Christi; in his qui in hac uita degunt, in his qui postea nascentur. Ergo usque in finem seculi erit hic iste homo, qui clamat a peccatis suis liberari, et a lege membrorum repugnante legi mentis. Deinde inter peccata aliorum, inter quos necesse est ut uiuat usque in finem. Sed duo habent genera peccatores isti: alii sunt qui Legem acceperunt, alii sunt qui non acceperunt; omnes Pagani Legem non acceperunt, omnes Iudei et Christiani Legem acceperunt. Ergo generale nomen est peccator; aut Legis transgressor, si accepit Legem; aut tantummodo iniquus sine Lege, si non accepit Legem. De utroque genere loquitur Apostolus, et dicit: Qui sine Lege peccauerunt, sine Lege peribunt; et qui in Lege peccauerunt, per Legem iudicabuntur . Tu autem qui inter utrumque genus gemis, dic Deo quod audis in Psalmo: Deus meus, erue me de manu peccatoris. Cuius peccatoris? De manu Legem pretereuntis et iniqui. Est quidem et iniquus Legem preteriens, non enim non iniquus qui Legem preterit: sed omnis Legem preteriens  iniquus est, non omnis iniquus Legem preterit. Ubi enim non est Lex, ait Apostolus, nec preuaricatio . Qui ergo Legem non acceperunt, iniqui dici possunt, preuaricatores non possunt. Iudicantur utrique secundum merita sua. Sed ego qui de captiuitate uolo liberari per gratiam tuam, clamo ad te: Libera me de manu peccatoris. Quid est, de manu eius? De potestate eius; ne cum seuit, adducat ad consensionem; ne cum insidiatur, persuadeat iniquitatem. De manu Legem pretereuntis et iniqui. Responde illi: Quid te queris liberari de manu Legem pretereuntis et iniqui? Noli consentire; sed si seuit, patiens esto, tolera [1 1Kb] . Sed quis tolerat [2 1Kb] , si deserat ille qui fit locus munitus? Quare ergo dico: Libera me de manu Legem pretereuntis et iniqui? Quia non est in me ut patiens sim, sed in te qui donas patientiam.

7. [uers. 5, 6.] Denique sequitur quare hoc dico: Quoniam tu es patientia mea. Iam si patientia, recte et quod sequitur: Domine, spes mea a iuuentute mea. Ideo patientia mea, quia spes mea: an potius ideo spes mea, quia patientia mea? Tribulatio, ait Apostolus, patientiam operatur, patientia probationem, probatio autem spem, spes uero non confundit . Merito in te speraui, Domine; non confundar in eternum. Domine, spes mea a iuuentute mea. A iuuentute tua, Deus spes tua? Nonne et a pueritia tua, et ab infantia tua? Plane, inquit. Nam uide quid sequitur, ne hoc putares ita me dixisse, Spes mea a iuuentute mea, quasi nichil profuerit Deus infantie uel pueritie mee; audi quod sequitur: In te confirmatus sum ex utero. Audi adhuc: De uentre matris mee tu es protector meus. Quare ergo, a iuuentute mea, nisi ex quo in te cepi sperare? Ante enim non in te sperabam; quamuis tu fueris protector meus, qui me saluum perduxisti ad tempus quo in te discerem sperare. A iuuentute autem mea cepi in te sperare; ex quo me aduersus diabolum armasti, ut in procinctu exercitus tui armatus fide tua, caritate, spe, ceterisque donis tuis confligerem aduersus inuisibiles inimicos tuos, audiremque ab Apostolo: Non est nobis colluctatio aduersus carnem et sanguinem; sed aduersus principatus, et potestates, et rectores mundi tenebrarum harum, aduersus spiritualia nequitie . Ergo iuuenis est qui pugnat contra ista; sed quamuis iuuenis sit, cadit, nisi ille sit spes eius cui clamat: Domine, spes mea a iuuentute mea.

8. In te cantatio mea semper. Numquid ex quo in te sperare cepi usque nunc? Sed, semper. Quid est, semper? Non tantum tempore fidei, sed et tempore speciei. Nunc enim quamdiu sumus in corpore, peregrinamur a Domino; per fidem enim ambulamus, non per speciem : ueniet tempus ut uideamus quod non uisum credimus; uiso autem quod credimus, letabimur: uiso autem quod non crediderunt impii, confundentur. Tunc ueniet res cuius est modo spes. Spes enim que uidetur, non est spes. Si  autem quod non uidemus speramus, per patientiam exspectamus . Modo ergo gemis, modo in locum refugii curris, ut saluus fias; modo in infirmitate positus medicum rogas: quid, cum acceperis perfectam etiam sanitatem? quid, cum effectus fueris equalis Angelis Dei ? iam forte istam gratiam qua liberatus es obliuisceris? Absit. In te cantatio mea semper.

9. [uers. 7.] Tanquam prodigium factus sum multis. Hic tempore spei, tempore gemitus, tempore humilitatis, tempore doloris, tempore infirmitatis, tempore uocis a compedibus, hic ergo quid? Tanquam prodigium factus sum multis. Unde, tanquam prodigium? unde mihi insultant qui me prodigium putant? Quia credo quod non uideo. Illi enim, beati in his que uident, exsultant in potu, in luxuria, in scortationibus, in auaritia, in diuitiis, in rapinis, in secularibus dignitatibus, in dealbatione lutei parietis; in his exsultant: ambulo autem ego in uiam dissimilem, contemnens ea que presentia sunt, et timens etiam prospera seculi, nec alicubi securus nisi in promissis Dei. Et illi: Manducemus et bibamus; cras enim moriemur . Quid ais? repete. Manducemus, inquit, et bibamus. Age; quid postea dixisti? Cras enim moriemur. Terruisti; non seduxisti Plane hoc ipso quod postea dixisti, incussisti mihi timorem ne tibi consentiam. Cras enim moriemur, dixisti; et precessit, Manducemus et bibamus. Cum enim dixisses, Manducemus et bibamus; adiunxisti, Cras enim moriemur. Audi contra a me: Imo ieiunemus et oremus; cras enim moriemur. Hanc uiam tenens arctam et angustam, tanquam prodigium factus sum multis; sed tu adiutor fortis. Adesto, o Domine Iesu, qui mihi dicas: Noli deficere in uia angusta; ego prior transii, ego sum ipsa uia , ego duco, in me duco, ad me perduco. Ergo quamuis prodigium factus sum multis; tamen non timebo, quia tu adiutor fortis.

10. [uers. 8.] Repleatur os meum laude, ut hymno dicam gloriam tuam; tota die magnificentiam tuam. Quid est, tota die? Sine intermissione. In prosperis, quia consolaris; in aduersis, quia corrigis; antequam essem, quia fecisti; cum essem, quia salutem dedisti: cum peccassem, quia ignouisti; cum conuersus essem, quia adiuuisti; cum perseuerassem, quia coronasti. Ita plane repleatur os meum laude, ut hymno dicam gloriam tuam; tota die magnificentiam tuam.

11. [uers. 9.] Ne proiicias me in tempore [1 1Kb] senectutis. Spes mea a iuuentute mea, ne proiicias me in tempore senectutis. Quod est hoc tempus senectutis? Cum deficiet uirtus mea, ne derelinquas me. Respondet hic tibi Deus: Imo uero deficiat uirtus tua, ut in te maneat mea; ut dicas cum Apostolo: Quando infirmor, tunc potens sum . Noli timere ne proiiciaris in infirmitate, in ista senectute [2 1Kb] . Quid enim, Dominus tuus non est infirmatus in cruce? nonne ante illum, tanquam ante hominem nichil ualentem,  captiuatum et oppressum, caput agitauerunt fortissimi, et tauri pingues, et dixerunt: Si Filius Dei est, descendat de cruce ? Numquid ille, quia infirmus erat, desertus est; qui maluit non descendere de cruce, ne non potentiam ostendisse, sed insultantibus cessisse uideretur? Quid te docuit pendens, qui descendere noluit, nisi patientiam inter insultantes, nisi ut sis fortis in Deo tuo? Forte et ex eius persona dictum sit, Tanquam prodigium factus sum multis, et tu adiutor fortis: ex persona eius secundum infirmitatem, non secundum potestatem; secundum id quod nos in se transfigurauerat, non secundum id quod ipse descenderat. Factus est enim multis prodigium. Et forte ipsa erat senectus eius; quia ex uetustate non incongrue senectus uocatur, et ait Apostolus: uetus homo noster simul crucifixus est cum illo . Si ibi erat uetus homo noster, senectus ibi erat; quia uetus, senectus. Tamen quia uerum est, Renouabitur sicut aquile iuuentus tua , resurrexit ipse die tertio, promisit resurrectionem finito seculo. Iam precessit caput; membra secutura sunt. Quid times ne derelinquat te, ne abiiciat in tempus senectutis, cum defecerit uirtus tua? Imo tunc in te erit uirtus eius, quando defecerit uirtus tua.

12. [uers. 10, 11.] Quare hoc dico? »Quia dixerunt inimici mei mihi, et qui custodiebant animam meam, consilium fecerunt in unum, dicentes: Deus dereliquit eum; persequimini et comprehendite eum, quia non est qui eruat eum.« Dictum est hoc de Christo: ille enim qui potentia magna diuinitatis, qua Patri equalis est, resuscitauerat mortuos, subito inter manus inimicorum infirmus factus est, et quasi nichil ualens prehensus est. Quando prehenderetur, nisi illi primo in corde suo dicerent: Deus dereliquit eum? Unde illa uox est in cruce: Deus meus, Deus meus, utquid dereliquisti me ? Ergo Deus dereliquit Christum, cum Deus esset in Christo mundum reconcilians sibi , cum esset et Christus Deus, ex Iudeis quidem secundum carnem, qui est super omnia Deus benedictus in secula ? Deus reliquit illum? Absit. Sed in uetere nostro uox nostra erat, quia simul crucifixus erat uetus homo noster cum illo; et de ipso uetere nostro corpus acceperat, quia Maria de Adam erat. Ergo quod illi putauerunt, hoc de cruce dixit: Quare me dereliquisti ? Quare me isti derelictum putant malo suo? Quid est, derelictum putant malo suo? Si enim cognouissent, nunquam Dominum glorie crucifixissent . Persequimini, et comprehendite eum. Familiarius tamen hoc, fratres, accipiamus ex membris Christi, et uocem nostram in his uerbis agnoscamus: quia et ille tales uoces ex persona nostra habuit, non ex potentia et maiestate sua; sed ex eo quod factus est propter nos, non secundum id quod erat qui fecit nos.

13. [uers. 12.] Domine Deus meus, ne elonges a me. Ita fit, et non elongat omnino. Prope est enim Dominus his qui obtriuerunt cor . Deus meus, in adiutorium meum respice.

 14. [uers. 13.] Confundantur et deficiant committentes animam meam. Quid optauit? Confundantur et deficiant. Quare optauit? Committentes animam meam. Quid est, committentes animam meam? Committentes quasi in rixam aliquam. Committi enim dicuntur, qui rixari prouocantur. Si ergo ita est, caueamus committentes animam nostram. Quid est, committentes animam nostram? Primo prouocantes nos ut Deo resistamus, ut in malis nostris Deus nobis displiceat. Quando enim rectus es, ut bonus sit tibi Deus Isrel, bonus rectis corde ? quando rectus es? uis audire? Quando in eo bono quod facis, Deus tibi placet; in eo autem malo quod pateris, Deus tibi non displicet. uidete quid dixerim, fratres, et cauti estote contra committentes animas uestras. Omnes enim qui uobiscum agunt, ut in meroribus et tribulationibus fatigemini, id agunt, ut in eo quod patimini Deus uobis displiceat, et exeat ex ore uestro: Quid est hoc? quid enim feci? Iam ergo tu nichil mali fecisti, et tu iustus es, ille iniustus? Peccator sum, inquis, fateor; iustum me non dico. Sed quid, peccator? numquid tantum quantum ille cui bene est? quantum Gaius Seius? Ego scio mala ipsius, ego scio iniquitates ipsius, a quibus ego, etsi peccator, longe absum; et tamen uideo eum florere omnibus bonis, et ego tanta patior! Non ergo ideo dico: Deus quid tibi feci, quia nichil omnino mali feci; sed quia non tantum feci, ut ista dignus sim pati. Iterum tu iustus es, ille iniustus? Euigila miser; commissa est anima tua. Non, inquit, ego iustum me dixi. Quid ergo dicis? Peccator sum, sed non tanta commisi ut ista dignus essem pati. Non ergo dicis Deo, Iustus sum, et tu es iniustus; sed dicis, Iniustus sum, sed tu es iniustior. Ecce commissa est anima tua, ecce iam bellum gerit anima tua. Que? contra quem? Anima tua, contra Deum; que facta est, contra eum a quo facta est. uel quia es que contra illum clames, ingrata es. Redi ergo ad confessionem infirmitatis tue; implora medici manum. Non tibi uideantur felices qui florent ad tempus. Tu castigaris; illis parcitur: forte tibi castigato et emendato filio hereditas reseruatur. Redi ergo, redi, preuaricator, ad cor ; non committatur anima tua. Potentior est multum cui bellum indixisti. Quanto grandiores lapides in celum miseris, tanto te fortior ruina pressura est. Redi potius; agnosce te. Deus est qui tibi displicet: erubesce; tu tibi displice. Nihil boni faceres, nisi ille bonus esset; et nichil mihi patereris, nisi ille iustus esset. Euigila ergo in hanc uocem: Dominus dedit, Dominus abstulit; sicut Domino placuit ita factum est: sit nomen Domini benedictum . Iniusti erant qui iuxta Iob putrescentem sani sedebant ; et tamen ille recipiendus flagellabatur, illis puniendis parcebatur. Quidquid ergo tribulationis tibi acciderit, quidquid insultationis, non committatur anima tua; non committatur, non solum contra Deum, sed nec contra eos ipsos qui tibi ista faciunt. Si enim uel ipsos odio habueris; et contra illos commissa est anima tua. Prorsus illi gratias age; pro istis ora. Forte enim et oratio pro ipsis est ista quam audisti: Confundantur  et deficiant committentes animare meam. Confundantur et deficiant: multum enim de iustitia sua presumunt; ergo confundantur. Hoc illis expedit ut peccata sua cognoscant, unde confundantur et deficiant, male enim de uiribus suis presumebant; et ipsi defecti dicant, Quando infirmor, tunc potens sum ; et ipsi defecti dicant, Ne abiicias me in tempus senectutis. Bonum ergo illis optauit, ut confundantur de malis suis, et deficiant a peruersis uiribus suis; et tunc iam defecti et confusi querant illuminatorem a confusione, et refectorem a defectione. Denique uide quid sequitur: Induantur confusionem et uerecundiam, qui cogitant mihi mala. Confusionem et uerecundiam: confusionem de mala conscientia; uerecundiam propter modestiam. Fiat hoc in illis, et boni erunt. Non tibi uideatur seuire: utinam exaudiatur pro illis! Nam seuire uidebatur et Stephanus, quando ore flammanti uerba illa iaculabatur: Dura ceruice, et non circumcisi corde et auribus, uos semper resistitis [1 1Kb] Spiritui sancto. Quam accensa iracundia, quam uehemens aduersus inimicos! Commissa tibi uidetur anima ipsius. Absit. Salutem ipsorum requirebat; phreneticos male seuientes uerbis ligabat. Nam uide quia non erat commissa anima ipsius, non solum contra Deum, sed nec contra ipsos: Domine, inquit, Iesu, accipe spiritum meum. Non ei displicuit iehsu, quia passus [2 1Kb] erat lapidationem pro uerbo ipsius; non ergo erat commissa anima eius contra Deum. Item dixit, Domine, ne statuas illis hoc delictum : non ergo erat commissa anima eius, nec contra inimicos suos. Induantur confusionem et uerecundiam, qui cogitant mihi mala. Hoc enim querunt omnes qui me tribulant; mala mihi querunt. Que mala querebat etiam mulier illa, quando suggessit: Dic aliquid in Deum, et morere . Et illa uxor Tobie, que ait marito: Ubi sunt iustitie tue ? Ad hoc dicebat, ut displiceret illi Deus, qui illum fecerat cecum; et cum illi displiceret, committeretur anima ipsius.

15. [uers. 14.] Si ergo nemo tibi tribulando persuaserit, nemo extorserit ut tibi displiceat Deus in his que pateris, aut ut oderis homines per quos pateris, non committitur anima tua; sed securus dicis quod sequitur: Ego autem semper in te sperabo, et adiiciam super omnem laudem tuam. Quid est hoc? Mouere nos debet, adiiciam super omnem laudem tuam. Perfectiorem facturus es laudem Dei? est aliquid quod superadiiciatur? si iam omnis illa laus est, tu quid adiecturus es? Laudatus est Deus in omnibus bonis factis suis, in omni creatura sua, in omni institutione rerum omnium, in gubernatione et regimine seculorum, in ordine temporum, in eminentia celi, in fecunditate terrarum, in circumfusione maris, in omni prepollentia nascentis ubique creature, in ipsis filiis hominum, in danda lege, in liberandis suis a captiuitate Aegyptiorum, et ceteris omnibus mirabilibus suis: nondum erat laudatus in eo quod suscitauit carnem in  uitam eternam. Sit ergo ista laus adiecta per resurrectionem Domini nostri Iesu Christi; ut hic eius uocem intelligamus super omnem laudem preteritam: sic hoc et recte intelligimus. Quid, tu forte peccator, qui timebas committi animam tuam, qui in ipso solo sperabas, ut a prima illa captiuitate liberareris, qui de iustitia tua non presumebas, sed de gratia illius quam sommendat hic psalmus; quid, tu adiicies aliquid super omnem laudem Dei? Adiiciam, inquit. uideamus quid adiiciat. Posset esse omnis laus tua, et nichil omnino deesse uideretur ad laudem tuam, quia et nichil deesset, si damnares omnes iniquos. Non enim non esset magna laus Dei iustitia ipsa qua iniqui damnantur: magna laus esset. Fecisti hominem, dedisti ei liberum arbitrium, in paradiso collocasti, preceptum imposuisti, mortem, si preceptum uiolaret, iustissimam denuntiasti; nichil non fecisti, nemo est qui a te amplius exigat. Peccauit; factum est genus humanum tanquam massa peccatorum, profluens de peccatoribus ; quid ergo, tu si massam istam iniquitatis damnes, quisquam tibi dicet: Iniuste fecisti? Esses plane etiam sic iustus, et omnis esset ista laus tua; sed quia liberasti et ipsum peccatorem iustificando impium, adiiciam super omnem laudem tuam.

16. [uers. 15.] Os meum enuntiabit iustitiam tuam: non meam. Inde adiiciam super omnem laudem tuam, quia et quod iustus sum, si iustus sum, iustitia tua est in me, non mea; tu enim iustificas impium . Os meum enuntiabit iustitiam tuam; tota die salutem tuam. Quid est, salutem tuam? Domini est salus . Nemo sibi usurpet quia se saluum facit: Domini est salus. Non se saluum per se quisquam facit: Domini est salus, uana salus hominis . Tota die salutem tuam: toto tempore. Aliquid aduersi est; predica salutem Domini: aliquid prosperi est; predica salutem Domini. Ne predices in prosperis, et obmutescas in aduersis; alioquin non erit quod dictum est, tota die. Tota enim dies cum sua nocte est. Numquid quando dicimus, Triginta dies, uerbi causa, transierunt, non dicimus et noctes? nonne et in ipso nomine dierum includimus noctes? In Genesi quid dicebatur? Factum est uespere, et factum est mane dies unus . Ergo dies totus cum sua nocte est; nox enim diei seruit, non dies nocti. Quidquid facis in carne mortali, iustitie debet seruire; quidquid facis ex precepto Dei, non propter emolumenta carnis fiat, ne dies seruiat nocti. Ergo tota die laudem Dei dic; scilicet in prosperis et in aduersis: in prosperis, tanquam tempore diurno; in aduersis, tanquam tempore nocturno: tota tamen die laudem Dei dic, ut non frustra cantaueris, Benedicam Dominum in omni tempore; semper laus eius in ore meo . Saluis filiis, pecore, familia, omni re sua, Iob laudabat Deum; hoc quasi diurno tempore: damna uenerunt, orbitas irruit, periit quod seruabatur, obierunt quibus seruabatur; hoc quasi nocturno tempore. uide tamen tota die laudantem. Numquid post illud diurnum tempus ubi letabatur, quia factus est illius quasi lucis, hoc est prosperitatis occasus, defecit a laudibus Dei?  Nonne dies erat in corde, unde fulgebat, Dominus dedit, Dominus abstulit; sicut Domino placuit, ita factum est: sit nomen Domini benedictum ? Et hoc quasi adhuc uespertinum erat tempus: uenit et nox crassior, tenebre profundiores, corporis dolor, putredo uermium; nec sic in ipsa putredine defecit a laudibus Dei foris in nocte, qui intus exsultabat in die. Namque uxori persuadenti blasphemiam, et committenti animam ipsius, male suadenti misere tanquam umbre nocturne, Locuta es, inquit, tanquam una ex insipientibus mulieribus. uere filia noctis! Si bona suscepimus de manu Domini, mala non sustinebimus ? Laudauimus in die, deficiemus in nocte? Tota die, id est cum sua nocte, salutem tuam.

17. Quoniam non cognoui negotiationes. Ideo, inquit, tota die salutem tuam, quoniam non cognoui negotiationes. Que sunt iste negotiationes? Audiant negotiatores, et mutent uitam; et si fuerunt, non sint; non cognoscant quod fuerunt, obliuiscantur: postremo, non approbent, non laudent; improbent, damnent, mutentur, si peccatum est negotiatio. Hinc enim auiditate nescio qua acquirendi, o negotiator, quando damnum passus fueris, blasphemabis; et non erit in te quod dictum est: Tota die laudem tuam. Quando autem pro pretiis rerum quas uendis, non solum mentiris, uerum etiam falsum iuras; quomodo in ore tuo tota die laus Dei? quando si christianus es, etiam ex ore tuo blasphematur nomen Dei , ut dicatur: Ecce quales sunt Christiani! Ergo, si propterea iste tota die laudem Dei dicit, quia non cognouit negotiationes, corrigant se Christiani; non negotientur. Sed ait mihi negotiator: Ecce ego affero quidem ex longinquo merces ad ea loca in quibus non sunt ea que attulero, unde uiuam, tanquam mercedem laboris mei peto, ut carius uendam quam emerim. Unde enim uiuam, cum scriptum sit: Dignus est operarius mercede sua ? Sed agitur de mendacio, de periurio. Hoc uitium meum est, non negotiationis: neque enim non, si uellem, possem agere sine isto uitio. Non ergo meam culpam actor [1 1Kb] ad negotium transfero: sed si mentior, ego mentior, non negotium. Possem enim dicere: Tanto emi, sed tanto uendam; si placet, eme. Non enim istam ueritatem audiens emptor repelleretur, et non potius omnes accurrerent; quia plus fidem quam mercem diligerent. Hoc ergo, inquit, me mone ne mentiar, ne periurem; non ut abiiciam negotium unde me transigo. Quo enim uocas, quando hinc reuocas? Forte ad artem aliquam? Ero sutor; calceamenta faciam hominibus. Mendaces enim et ipsi non sunt? periuri et ipsi non sunt? Nonne locatis ab alio calceamentis, cum acceperint ab alio pretium, dimittunt quod faciebant, et suscipiunt alteri facere, et fallunt eum cui promiserant cito se facturos? nonne sepe dicunt: Hodie facio, hodie impleo? Deinde in ipsa sutura tantas fraudes non faciunt? Faciunt ista, et dicunt ista; sed ipsi mali sunt, non ars quam profitentur. Omnes ergo artifices mali Deum non timentes, uel pro lucro, uel pro timore damni aut egestatis mentiuntur,  periurant; non est continua Dei laus in eis. Quomodo ergo reuocas a negotiatione? An ut agricola sim, et aduersus Deum tonantem murmurem, ut grandinem timens sortilegum [1 1Kb] consulam, ut queram quid faciam contra celum; ut optem pauperibus famem, quo possim uendere quod seruaui? ad hoc me adducis? Sed non ea faciunt, inquis, agricole boni. Nec illa negotiatores boni. Quid enim, etiam et filios habere malum est, quia quando eis caput dolet, male et infideles matres ligaturas sacrilegas et incantationes querunt? Ista hominum, non rerum peccata sunt. Potest mihi hoc dicere negotiator. Quere ergo, Episcope, quemadmodum intelligas negotiationes quas legisti in Psalterio; ne forte tu non intelligas, et me a negotiatione prohibeas. Mone ergo quemadmodum uiuam: si bene, bene mihi erit; unum tamen scio, quia si malus fuero, non negotiatio mihi facit, sed iniquitas mea. Quando uerum dicitur, non est quod contradicatur.

18. Queramus ergo quas dixerit negotiationes, quas uere qui non cognouit, tota die laudat Deum. Negotiatio et in greca lingua ab actu dicitur, et in latina a negato otio: sed siue ab actu, siue a negato otio, discutiatur quid sit [2 1Kb] . Qui enim negotiatores actuosi, quasi ex eo quod agunt presumunt, opera sua laudant, non perueniunt ad gratiam Dei. Ergo contra illam gratiam sunt negotiatores, quam commendat hic psalmus. Illam enim gratiam commendat, ut nemo de suis operibus glorietur. Quomodo quodam loco dicitur, Medici non resuscitabunt ; deserere debent homines medicinam? Sed quid est hoc? Sub isto nomine intelliguntur superbi, pollicentes salutem hominibus, cum Domini sit salus. Quomodo ergo contra medicos, id est superbos salutis pollicitatores, uigilat hoc quod dictum est, Tota die salutem tuam: sic contra negotiatores, id est, qui de actu suo et operibus gaudent, uigilat hoc quod dictum est, Os meum enuntiabit iustitiam tuam, id est non meam. Qui sunt negotiatores, id est quasi de actu suo sibi placentes? Qui ignorantes Dei iustitiam, et suam uolentes constituere, iustitie Dei non sunt subiecti . Merito et negotium dictum est, quia negat otium. Quantum mali est, quod negat otium? Merito Dominus expulit de templo illos quibus dixit, Scriptum est, Domus mea domus orationis uocabitur; uos autem fecistis eam domum negotiationis ; id est, gloriantes de operibus uestris, otium non querentes, nec audientes contra inquietudinem et negotiationem uestram dicentem Scripturam: uacate, et uidete quoniam ego sum Dominus . Quid est, uacate, et uidete quoniam ego sum Dominus; nisi, ut sciatis quia Deus est qui operatur in uobis, et non de uestris operibus extollamini? Non audis uocem dicentis: uenite ad me, omnes qui laboratis et onerati estis, et ego uos reficiam. Tollite iugum meum super uos, et discite a me, quia mitis sum et humilis corde; et inuenietis  requiem animabus uestris ? Hec requies contra negotiatores predicatur, hec requies contra eos qui oderunt otium predicatur, agendo et iactando se de operibus suis, ut non requiescant in Deo; et tanto longius a gratia resiliant, quanto magis de suis operibus extolluntur.

19. Sed est in quibusdam exemplaribus, Quoniam non cognoui litteraturam. Ubi alii codices habent, negotiationem; ibi alii, litteraturam: quomodo concordent, inuenire difficile est; et tamen interpretum diuersitas forte sensum ostendit, non errorem inducit. Queramus ergo et litteraturam quomodo intelligamus, ne sic offendamus grammaticos, quomodo paulo ante negotiatores: quia et grammaticus potest in arte sua honeste uiuere; non peierare, non mentiri. Queramus ergo litteraturam quam non cognouit iste, in cuius ore tota die laus Dei est. Est quedam litteratura Iudeorum: ad illos enim et hoc referamus; ibi inueniemus quod dictum est. Quomodo cum de negotiatoribus quereremus, propter actus et opera, inuenimus illam dici negotiationem detestandam, quam notauit Apostolus dicens: Ignorantes enim Dei iustitiam, et suam uolentes constituere, iustitie Dei non sunt subiecti . Contra quam dicit idem Apostolus: Non ex operibus, ne forte quis extollatur. Quomodo ergo? Numquid non operabimur bonum? Operabimur; sed ipso in nobis operante: Ipsius enim sumus figmentum, creati in Christo Iesu in operibus bonis . Quomodo hoc ergo inuenimus contra negotiatores, id est de actu gloriantes, de negotio quod neget otium [1 1Kb] se extollentes, inquietos potius quam bonos operatores; quia boni operatores illi sunt in quibus Deus operatur: sic et nescio quam litteraturam inuenimus apud Iudeos. Dominus adsit ut explicem uerbis, quod dignatus est donare ut corde conspicerem. Superbia Iudeorum presumentium tanquam de uiribus suis et de iustitia operum suorum, gloriabatur de Lege, quod ipsi Legem acceperint, alie gentes non acceperint; in qua Lege, non de gratia gloriabantur, sed de littera. Lex enim sine gratia, littera sola est: manet ad conuincendam iniquitatem, non ad dandam salutem. Quid enim ait Apostolus? Si enim data esset lex que posset uiuificare, omnino ex lege esset iustitia: sed conclusit Scriptura omnia sub peccato, ut promissio ex fide Iesu Christi daretur credentibus . De hac littera dicit alio loco: Littera occidit; spiritus autem uiuificat . Habes litteram, si preuaricator legis es: Qui per litteram, inquit, et circumcisionem preuaricator legis es. Nonne bene cantatur et dicitur: Erue me de manu legem pretereuntis et iniqui? Habes litteram; sed non imples litteram. Unde non imples litteram? Quoniam qui predicas non furandum, furaris; qui dicis non adulterandum, adulteras; qui abominaris idola, sacrilegium facis. Nomen enim Dei per uos blasphematur in Gentibus, sicut scriptum est . Quid tibi ergo profuit littera quam non imples? Quare autem non imples? Quia de te presumis. Quare non imples?  Quia negotiator es; opera tua extollis: nescis necessariam esse gratiam adiuuantis, ut impleatur preceptum iubentis. Ecce iussit Deus; age quod iussit. Incipis agere quasi ex uiribus tuis, et cadis; et manet super te littera puniens, non saluans. Merito Lex per Moysen data est; Gratia et ueritas per Iesum Christum facta est . Moyses quinque libros scripsit: sed in quinque porticibus piscinam cingentibus languidi iacebant; sed curari non poterant . uide quomodo manet littera, conuincens reum, non saluans iniquum. Illis enim quinque porticibus, in figura quinque librorum, prodebantur potius quam sanabantur egroti. Quid ergo ibi tunc sanabat egrotum? Motus aque. Piscina illa mota descendebat egrotus, et sanabatur unus, quia unitas: quisquis alius ad ipsum motum [1 1Kb] descenderet, non sanabatur. Quomodo commendabatur unitas corporis clamantis a finibus terre? Alius non sanabatur, nisi rursus mota fuisset piscina. Significabat ergo piscine motus perturbationem populi Iudeorum, quando uenit Dominus iehsu Christus. Angeli enim aduentu intelligebatur moueri aqua in piscina. Aqua ergo cincta porticibus quinque, gens erat Iudea cincta Lege. Et in porticibus egroti iacebant, et in sola aqua turbata et mota sanabantur. uenit Dominus, turbata est aqua, crucifixus est; descendat ut sanetur egrotus. Quid est, descendat? Humiliet se. Ergo quicumque amatis litteram sine gratia, in porticibus remanebitis; egri eritis, iacentes, non conualescentes: de littera enim presumitis. Si enim data esset lex que posset uiuificare, omnino ex lege esset iustitia. Sed data est lex, ut reos uos faceret, rei facti timeretis, timentes indulgentiam peteretis, iam de uiribus uestris non presumeretis, de littera uos non extolleretis. Nam ipsa figura est etiam, quod Eliseus primo ad mortuum resuscitandum baculum misit per seruum. Mortuus erat filius uidue hospite ipsius; nuntiatum est ei, seruo suo dedit baculum suum: uade, inquit, pone super mortuum . Nesciebat Propheta quid ageret? Precessit seruus, posuit baculum super mortuum, non surrexit mortuus. Si enim data esset lex que posset uiuificare, uere ex lege esset iustitia. Non uiuificauit lex per seruum missa; et tamen ille misit baculum suum per seruum, qui postea secutus uiuificauit. Namque cum ille infans non resurrexisset, uenit ipse Eliseus, iam figuram portans Domini, qui seruum suum cum baculo, tanquam cum Lege, premiserat; uenit ad iacentem mortuum, posuit membra sua super illum. Ille infans erat; ille iuuenis erat: contraxit et breuiauit quodammodo iuuentutis sue magnitudinem, paruulus factus ut mortuo congrueret. Mortuus ergo surrexit, cum se uiuus mortuo coaptauit: et fecit Dominus quod non fecit baculus; fecit gratia quod non fecit littera. Illi ergo qui in baculo remanserunt, in littera gloriantur, et ideo non uiuificantur. Ego autem de gratia tua uolo gloriari. Mihi autem, ait Apostolus, absit gloriari nisi in cruce Domini  nostri Iesu Christi , nisi in illo qui se mihi uiuus mortuo, ut resurgerem, coaptauit; ut iam non ego uiuerem, uiueret autem in me Christus . In ipsa gratia glorians. litteraturam non cognoui: id est, homines de littera presumentes, et a gratia resilientes, toto corde reprobaui.

20. [uers. 16.] Merito sequitur, Introibo in potentiam Domini: non meam, sed Domini. Nam illi in potentia sua de littera gloriati sunt; ideo adiunctam littere gratiam non cognouerunt. Nam Lex per Moysen data est; gratia et ueritas per Iesum Christum facta est. Ipse enim uenit ut Legem impleret, quando caritatem donauit, per quam Lex posset impleri. Plenitudo enim Legis caritas . Illi non habentes caritatem, id est, non habentes Spiritum gratie, quia caritas Dei diffusa est in cordibus nostris, per Spiritum sanctum qui datus est nobis , remanserunt gloriantes in littera. Sed quia littera occidit; spiritus autem uiuificat; non cognoui litteraturam, et introibo in potentiam Domini. Ideo uersus iste sequens confirmat perficitque sententiam, ita ut eam figat in cordibus hominum, nec alium permittat omnino irrepere ulla ex parte intellectum. Domine, memorabor iustitie tue solius. O solius! Quid addidit, solius? rogo uos. Sufficeret, memorabor iustitie tue. Solius, inquit, prorsus: ibi meam non cogito: Quid enim habes quod non accepisti? Si autem et accepisti, quid gloriaris quasi non acceperis ? Iustitia tua sola me liberat; mea sola non sunt nisi peccata. Non glorier ergo de uiribus meis; non in littera remaneam: reprobem litteraturam, id est homines de littera gloriantes, et de suis uiribus peruerse, tanquam phreneticos, presumentes; reprobem tales, intrem in potentiam Domini, ut quando infirmus sum, tunc potens sim; ut tu in me sis potens, quoniam memorabor iustitie tue solius.



SERMO II. De secunda parte Psalmi.

1. Gratiam Dei, qua gratis salui facti sumus, nullis nostris meritis precedentibus. nisi quibus supplicium debebatur, isto commendari psalmo, hesterna die insinuauimus Charitati uestre: eumque tractando quoniam finire nequiuimus, extremam eius partem in hodiernam diem distulimus, promittentes in nomine Domini nos debitum soluturos. Quod soluendi quoniam tempus est, adestote animo, tanquam agro fertili, ubi et semen multiplicetis, et pluuie ingrati non sitis. Commendauimus hesterno die titulum eius; sed propter renouandam intentionem uestram, et his intimandum qui heri absentes fuerunt, breuiter commemoramus quod recolant qui audierunt, audiant qui nescierunt. Filiorum Ionadab Psalmus est; quod nomen interpretatur Domini Spontaneus: quoniam spontanea, hoc est bona, pura, sincera et perfecta uoluntate, non ficto corde Domino seruiendum est; quod etiam illud indicat ubi dictum est, uoluntarie sacrificabo tibi . Filiis huius, id est, filiis obedientie cantatur Psalmus, et his qui primi  captiui ducti sunt, ut agnoscatur hic gemitus noster, et sufficiat diei malitia sua . Iam enim, si superbi deseruimus, uel fatigati redeamus. Nec rediri nisi per gratiam potest. Gratia gratis data est: nam nisi gratis esset, gratia non esset. Porro autem, si propterea gratia est, quia gratis est, nichil tuum precessit, ut acciperes. Nam si aliqua bona opera tua precesserunt, pretium accepisti, non gratis: pretium autem quod nobis debebatur, supplicium est. Quod ergo liberamur, non nostris meritis, sed illius gratia est. Illum ergo laudemus; illi totum quod sumus, et quod salui efficimur, debeamus. Ad quod conclusit, cum multa dixisset, dicens: Domine, memorabor iustitie tue solius. Ad istum uersum conclusa est hesterna tractactio. Primi ergo captiui, id est, pertinentes ad primum hominem: propter hoc enim captiui, propter primum hominem in quo omnes morimur; quia non prius quod spirituale est, sed quod animale postea spirituale . Propter primum hominem primi captiui: propter secundum hominem secundi redempti. Nam et ipsa redemptio clamat captiuitatem nostram. Unde enim redempti, si non antea captiui? Et eam captiuitatem expressius ab Apostolo insinuatam ex Epistola eius, uerba quedam commemorantes, insinuauimus, et repetimus: uideo aliam legem in membris meis, repugnantem legi mentis mee, et captiuum me ducentem in lege peccati, que est in membris meis . Ipsa est prima captiuitas nostra, qua concupiscit aduersus spiritum caro . uenit autem hoc de pena peccati, ut homo aduersus seipsum diuideretur, qui uni subditus esse noluit. Nihil enim tam expedit anime quam obedire. Et si expedit anime obedire in seruo ut obediat domino, in filio ut obediat patri, in uxore ut obediat uiro; quanto magis in homine ut obediat Deo? Expertus ergo malum Adam: omnis autem homo Adam; sicut in his qui crediderunt omnis homo Christus, quia membra sunt Christi: expertus ergo malum quod non debuit experiri, si crederet dicenti, Noli tangere ; expertus ergo malum, postea saltem obtemperet preceptis medici ut surgat, qui noluit credere medico ut non egrotaret. Nam et sano bonus et fidelis medicus dat preceptum, ne sit illi necessarius. Non est enim sanis necessarius medicus, sed male habentibus . Boni autem amici medici, qui nolunt uendere artem suam, et plus gaudent ad sanos quam ad egrotos, dant quedam precepta sanis, que obseruando in egritudinem non cadant. Porro autem illi si precepta contempserint, et in egritudinem inciderint, supplicant medico: quem contempserunt sani, rogant egroti. Utinam saltem rogent! ne per febrem mente perdita et medicum cedant. Audistis modo, cum Euangelium legeretur, quemadmodum in illos dicta sit parabola. Mentis sane erant qui dixerunt: Hic est heres; uenite, occidamus eum, et nostra erit hereditas ? Utique non: puta qui occiderunt filium, et patrem occisuri erant; hoc est mentem sanam non habere. Postremo ecce quia occiderunt filium: resurrexit  filius, et lapis reprobatus ab edificantibus factus est in caput anguli . Offenderunt in illum, et conquassati sunt: ueniet super eos, et conteret eos. Sed non ita iste qui cantat in Psalmo, et dicit: Introibo in potentiam Domini; non meam, sed Domini. Domine, memorabor iustitie tue solius. Nullam meam agnosco; solius tue iustitie memorabor. A te habeo, quidquid boni habeo; quidquid autem mali habeo, a me habeo. Non meritis supplicium reddidisti; sed gratiam gratis impertisti: Tue itaque solius iustitie memorabor.

2. [uers. 17.] Deus, docuisti me ex iuuentute mea. Quid me docuisti? Quia tue solius iustitie memorari debeo. Considerans enim uitam preteritam meam, uideo quid mihi debebatur, et quid acceperim pro eo quod mihi debebatur. Debebatur pena; reddita est gratia: debebatur gehenna; data est uita eterna. Deus, docuisti me ex iuuentute mea. Ex ipso initio fidei mee, qua me innouasti, docuisti me nichil in me precessisse, unde mihi dicerem deberi quod dedisti. Quis enim conuertitur ad Deum, nisi ab iniquitate? quis redimitur, nisi a captiuitate? quis autem potest dicere iniustam fuisse captiuitatem suam, quando deseruit imperatorem, et defecit ad desertorem? Imperator enim Deus, desertor diabolus: preceptum dedit imperator, fraudem suggessit desertor . Ubi aures tue inter preceptionem et deceptionem? Meliorne diabolus quam Deus? melior qui defecit [1 1Kb] , quam qui te fecit? Credidisti quod promisit diabolus, et inuenisti quod minatus est Deus. Iam ergo ex captiuitate liberatus, adhuc tamen in spe, nondum in re, ambulans [2 1Kb] per fidem, nondum per speciem, Deus, inquit, docuisti me ex iuuentute mea. Ex quo conuersus sum ad te, innouatus a te qui factus a te, recreatus qui creatus, reformatus qui formatus: ex quo conuersus sum, didici merita mea nulla precessisse; sed gratiam tuam mihi gratis uenisse, ut memorarer iustitie tue solius.

3. Quid deinde post iuuentutem? quoniam docuisti me, inquit, ex iuuentute mea; quid post iuuentutem? In ipsa enim prima conuersione tua didicisti quod ante conuersionem iustus non fuisti, sed precessit iniquitas, ut expulsa iniquitate succederet caritas; et renouatus [3 1Kb] in nouum hominem spe duntaxat, nondum re, didicisti quod nichil tui boni precesserat, et gratia Dei conuersus es ad Deum. Iam forte ex quo conuersus es, habebis aliquid tuum, et de uiribus tuis presumere debes? Quemadmodum solent homines dicere: Iam dimitte; opus erat ut uiam ostenderes, sufficit, ambulabo uiam. Et ille qui tibi uiam ostendit: Ne forte uis ut deducam te? Tu autem si superbis: Absit, sufficit, ambulabo uiam. Dimitteris, et per infirmitatem iterum aberrabis. Bonum erat tibi ut deduceret te, qui prius in uia collocauit te. Ceterum nisi et ipse ducat, rursus errabis: dic illi ergo, Deduc me, Domine, in uia tua, et ambulabo in ueritate tua .  Quod autem uiam ingressus es, iuuentus est, ipsa renouatio, et initium fidei. Antea enim ambulabas per uias tuas uagabundus; errans per siluosa, per aspera, laceratus omnibus membris: patriam querebas, hoc est stabilitatem quamdam spiritus tui, ubi diceres, Bene est; et securus diceres, quietus ab omni molestia, ab omni tentatione, ab omni postremo captiuitate; et non inueniebas. Quid dicam? uenit ad te qui tibi ostenderet uiam? uenit ad te ipsa uia, et constitutus es in ea nullis tuis meritis precedentibus, quoniam utique errabas. Quid, ex quo ingressus es, iam regis te? iam ille qui uiam docuit te, dimittit te? Non, inquit: Docuisti me ex iuuentute mea; et usque nunc annuntiabo mirabilia tua. Mirabile est enim quod adhuc facis, ut regas me, qui in uia posuisti me; et hec sunt mirabilia tua. Que sunt, putas, mirabilia Dei? Quid mirabilius inter Dei mirabilia, quam mortuos suscitare? Numquidnam ego mortuus sum, inquis? Si mortuus non esses, non diceretur tibi: Surge qui dormis, et exsurge a mortuis; et illuminabit te Christus . Mortui sunt omnes infideles, omnes iniqui; corpore uiuunt, sed corde exstincti sunt. Qui autem suscitat mortuum secundum corpus, reddit eum luci huic uidende, et huic eri ducendo: non autem suscitator eius ipse illi lux et er est; incipit uidere, quemadmodum uidebat antea. Anima non sic exsuscitatur. Anima enim exsuscitatur a Deo; quanquam et corpus exsuscitetur a Deo: sed Deus quando exsuscitat corpus, mundo reddit; quando exsuscitat animam, sibi redit. Si recedat er mundi istius, moritur corpus; si recedat Deus, moritur anima. Cum ergo animam suscitat Deus, nisi adsit qui suscitauit, suscitata non uiuit. Non enim suscitat, et dimittit ut uiuat sibi: sicut Lazarus quando resuscitatus est quatriduanus mortuus, suscitatus est corpore per Domini corporalem presentiam. Accessit enim corporaliter ad sepulcrum; clamauit, Lazare, ueni foras: et surrexit Lazarus, processit de sepulcro ligatus; deinde solutus discessit . Resuscitatus est Domino presente, sed uixit et Domino absente. Quanquam eum Dominus corporaliter resuscitasset, quantum ad uisibilia pertinet: ceterum presentia maiestatis sue illum suscitauit; qua presentia nusquam recedit. Interim tamen ad presentiam uisibilem Dominus suscitauit Lazarum; discessit de ipsa ciuitate Dominus, uel de illo loco: numquid Lazarus non uixit? Non sic anima suscitatur: suscitat illam Deus; moritur si discesserit Deus. Dicam enim audacter, fratres, sed tamen uerum. Due uite sunt, una corporis, altera anime: sicut uita corporis anima, sic uita anime Deus; quomodo si anima deserat, moritur corpus; sic anima moritur, si deserat Deus. Ipsa est ergo gratia eius, ut suscitet, et sit nobiscum. Quod ergo nos suscitat a morte nostra preterita, et innouat quodammodo uitam nostram, dicimus ei: Deus, docuisti me ex iuuentute mea. Quia uero non recedit ab eis quos suscitat, ne cum recesserit moriantur, dicimus ei: Et usque nunc annuntiabo mirabilia tua; quia  cum mecum es uiuo, et anime mee uita tu es, que morietur si dimittatur sibi. Ergo dum adest uita mea, hoc est Deus meus, usque nunc: quid postea?

4. [uers. 18.] Et usque in senectam et senium. Duo ista nomina senectutis sunt, et discernuntur a Grecis. Grauitas enim post iuuentutem aliud nomen habet apud Grecos, et post ipsam grauitatem ueniens ultima etas aliud nomen habet: nam dicitur grauis, et senex. Quia uero in latina lingua duorum istorum nominum distinctio deficit, de senectute ambo sunt posita, senecta et senium: scitis autem esse duas etates. Docuisti me gratiam tuam a iuuentute mea; et usque nunc, post iuuentutem meam, annuntiabo mirabilia tua, quia mecum es ut non moriar, qui uenisti ut surgam; et usque in senectam et senium, id est usque ad ultimum meum, nisi mecum fueris, non erit aliquid meriti mei: gratia tua semper perseueret mecum. Hoc diceret etiam unus homo, tu, ille, ego: quia uero uox ista unius cuiusdam magni hominis est, hoc est ipsius unitatis; uox est enim Ecclesie; queramus iuuentutem Ecclesie. Quando uenit Christus, crucifixus est, mortuus est, surrexit, uocauit gentes; ceperunt conuerti, facti sunt martyres fortes in Christo, fusus est sanguis fidelis, surrexit seges Ecclesie: hec iuuentus. Progredientibus autem temporibus confiteatur Ecclesia; dicat: Usque nunc annuntiabo mirabilia tua. Non tantum in iuuentute, quando Paulus, quando Petrus, quando primi Apostoli nuntiauerunt; procedente etiam etate, ego ipse, id est unitas tua, membra tua, corpus tuum, annuntiabo mirabilia tua. Quid postea? Et usque ad senectam et senium annuntiabo mirabilia tua: usque in finem seculi erit hic Ecclesia. Si enim non hic futura est usque in finem seculi; quibus Dominus dixit, Ecce ego uobiscum sum omnibus diebus, usque in consummationem seculi ? Quare ista oportebat ut dicerentur in Scripturis? Quia futuri erant inimici christiane fidei qui dicerent: Ad paruum tempus sunt Christiani, postea peribunt, et redibunt idola, rediet quod erat antea  . Quamdiu erunt Christiani? Usque ad senectam et senium; id est usque in finem seculi. Tu cum exspectas, miser infidelis, ut transeant Christiani, transis tu sine Christianis: et Christiani usque in finem seculi permanebunt; et tu per infidelitatem tuam, cum finieris breuem uitam tuam, qua fronte exies ad iudicem quem cum uiueres blasphemasti? Ergo a iuuentute mea, et usque nunc, et usque ad senectam et senium, Domine, ne derelinquas me. Non, quomodo dicunt inimici mei, usque ad tempus erit. Ne derelinquas me, donec annuntiem brachium tuum generationi omni superuenture. Et brachium Domini cui reuelatum est ? Brachium Domini, Christus. Noli ergo derelinquere me; non gaudeant qui dicunt: Usque ad certum tempus erunt Christiani. Sint qui annuntient brachium tuum. Cui? Generationi omni superuenture. Si ergo omni generationi superuenture; usque ad  finem seculi: finito enim seculo, iam nulla superueniet generatio.

5. [uers. 19.] Potentiam tuam, et iustitiam tuam: hoc est, annuntiem generationi omni superuenture brachium tuum. Et quid prestitit brachium tuum? Liberationem nostram gratuitam. Hoc ergo annuntiem, ipsam gratiam omni generationi superuenture; dicam omni homini nascituro: Nihil es per te, Deum inuoca; tua peccata sunt, merita Dei sunt; supplicium tibi debetur, et cum premium uenerit, sua dona coronabit, non merita tua, Dicam omni generationi superuenture: De captiuitate uenisti; ad Adam pertinebas. Dicam hoc omni generationi superuenture, nullas uires meas, nullam iustitiam meam; sed potentiam tuam et iustitiam tuam, Deus, usque in altissima que fecisti magnalia. Potentiam tuam et iustitiam tuam, usquequo? usque ad carnem et sanguinem? Imo, usque ad altissima que fecisti magnalia. In altis celi sunt; in altis Angeli sunt, Sedes, Dominationes, Principatus, Potestates: tibi debent quod sunt, tibi debent quod uiuunt, tibi debent quod iuste uiuunt, tibi debent quod beate uiuunt, Potentiam tuam et iustitiam tuam, usquequo? Usque in altissima que fecisti magnalia. Ne putes hominem solum pertinere ad gratiam Dei. Quid erat Angelus antequam fieret? quid est Angelus, si deserat qui creauit? Ergo, potentiam tuam et iustitiam tuam, usque in altissima que fecisti magnalia.

6. Et homo se extollit! et ut pertineat ad primam captiuitatem, audit serpentem suggerentem: Gustate, et eritis sicut dii ! Homines sicut dii! Deus, quis similis tibi? Non in abysso, non in inferno, non in terra, non in celo; omnia enim tu fecisti. Quid contendit opus cum artifice? Deus, quis similis tibi? Ego autem, ait Adam miser, et in [1 1Kb] Adam omnis homo, cum uolo esse peruerse similis tibi, ecce quid factus sum, ut de captiuitate ad te clamem: cui bene erat sub rege bono, captiuus factus sum sub meo seductore; et clamo ad te, quia cecidi abs te. Et unde abs te cecidi? Cum quero esse peruerse similis tibi. Quid enim? Deus nonne ad suam similitudinem nos uocat? Nonne ipse est qui dicit: Diligite inimicos uestros; orate pro eis qui uos persequuntur; benefacite eis qui uos oderunt? Hec dicens, ad similitudinem Dei nos hortatur. Denique quid adiungit? Ut sitis, inquit, filii Patris uestri qui in celis est. Quid enim ipse facit? Hoc facit certe: Qui solem suum oriri facit super bonos et malos, et pluit super iustos et iniustos . Qui ergo bene uult inimico suo, Deo similis est: nec ista superbia, sed obedientia est. Quare? Quia ad imaginem Dei facti sumus: Faciamus, inquit, hominem ad imaginem et similitudinem nostram . Non ergo aliquid alienum est, si imaginem Dei tenemus in nobis: utinam eam per superbiam non amittamus! Sed quid est, per superbiam uelle esse similem Deo? quid putamus, ut exclamaret captiuus: Domine, quis similis tibi? que est ista peruersa similitudo? Audite,  et intelligite, si potestis: credimus autem quia ipse qui nos posuit hec uobis dicere, dabit uobis etiam posse et intelligere. Deus nullo indiget bono, et ipse est summum bonum, et ab ipso est omne bonum. Ut ergo boni simus, Deo indigemus: ut bonus sit Deus, nobis non indiget, nec nobis tantum, sed usque ad altissima que fecit magnalia, nec ipsis celestibus, nec supercelestibus, nec celo celi quod dicitur, indiget Deus, ut aut melior sit, aut potentior, aut beatior. Quid enim esset quidquid aliud est, nisi ipse fecisset? Quo ergo eget abs te qui erat ante te, et tam potens erat, ut cum tu non esses, faceret te? Numquid quomodo parentes faciunt filios? Per quamdam concupiscentiam carnalem generant, potius quam creant; istis enim generantibus, Deus creat. Nam si tu ita creas, dic quid tua mulier paritura est. Quid dicam, Tu dic? ipsa dicat, que quod portat ignorat. Generant tamen homines filios, et ad solatium suum, et ad subsidium senectutis. Numquid ideo creauit hec omnia Deus, a quibus senex adiuuaretur? Nouit ergo Deus quod creat, et quale sit per eius bonitatem, et quale futurum sit per propriam uoluntatem; nouit Deus et ordinauit omnia. Ut autem homo sit aliquid, conuertit se ad illum a quo creatus est. Recedendo enim frigescit; accedendo feruescit: recedendo tenebrescit; accedendo clarescit. A quo enim habet ut sit, apud illum habet ut ei bene sit. Denique filius minor, qui uoluit in sua potestate habere substantiam suam, que illi apud patrem optime seruabatur, factus sue potestatis, profectus est in regionem longinquam, hesit principi malo, porcos pauit; fame correctus est qui saturitate superbus abscesserat . Ergo quisquis ita uult esse similis Deo, ut ad illum stet, fortitudinemque suam, sicut scriptum est, ad illum custodiat , non ab illo recedat: ei coherendo signetur tanquam ex annulo cera, illi affixus habeat imaginem eius, faciens quod dictum est, Mihi adherere Deo bonum est ; uere custodit similitudinem et imaginem ad quam factus est. Porro autem si peruerse uoluerit imitari Deum, ut quomodo Deus non habet a quo formetur, non habet a quo regatur, sic ipse uelit sua potestate uti, ut quomodo Deus, nullo formante, nullo regente uiuat; quid restat, fratres, nisi ut recedens ab eius calore torpescat, recedens a ueritate uanescat, recedens ab eo quod summe atque incommutabiliter [1 1Kb] est, in deterius mutatus deficiat.

7. Hoc diabolus fecit: imitari Deum uoluit, sed peruerse; non esse sub illius potestate, sed habere contra illum potestatem. Homo autem positus sub precepto, audiuit a Domino Deo, Noli tangere. Quid? Hanc arborem . Quid est enim illa arbor? Si bona est, quare non tango? si mala est, quid facit in paradiso? Prorsus ideo est in paradiso, quia bona est; sed nolo tangas. Quare non tango? Quia obedientem te uolo, non contradicentem. Serui ad hoc, serue [2 1Kb] ; sed noli male, serue. Serue, audi prius Domini  iussum, et tunc iubentis disce consilium. Bona est arbor: nolo tangas. Quare? Quia Dominus sum, et seruus es. Hec tota causa est. Si parua est, dedignaris esse seruus? Quid autem tibi expedit, nisi esse sub Domino? Quomodo eris sub Domino, nisi fueris sub precepto? Porro si expedit tibi esse sub Domino, et sub precepto, quid tibi iussurus erat Deus? Aliquid enim querit abs te? Offer mihi sacrificium, dicturus est tibi? Nonne ipse fecit omnia, in quibus et te fecit? Obsequere mihi, dicturus est tibi; siue ad lectum, cum requiesco; siue ad mensam, cum me reficio; siue ad balneas, cum lauo? Quia ergo nullo abs te indiget Deus, nichil tibi debuit iubere? Si autem debuit aliquid iubere, ut te, quod tibi expedit, sentires esse sub Domino, ab aliqua re prohibendus eras; non propter illius arboris malitiam, sed propter tuam obedientiam. Non potuit Deus perfectius demonstrare quantum sit bonum obedientie, nisi cum prohibuit ab ea re que non erat mala. Sola ibi obedientia tenet palmam; sola ibi inobedientia inuenit penam. Bonum est; nolo tangas. Non enim non tangendo moriturus es. Numquid qui hinc prohibuit, alia subtraxit? Nonne est paradisus fructuosis plenus arboribus? Quid tibi deest? Hoc nolo tangas; hinc nolo gustes. Bonum est, sed obedientia melior est. Proinde cum tetigeris, numquid arbor illa malum erit, ut moriaris? Sed inobedientia te subiecit morti, quia prohibita tetigisti. Ideo arbor illa appellata est scientie dignoscendi boni et mali , non quia inde talia quasi poma pendebant; sed quidquid esset arbor illa, cuiuslibet pomi, cuiuslibet fructus esset, ideo sic uocata est, quia homo qui nollet bonum a malo discernere per preceptum, discreturus erat per experimentum; ut tangendo uetitum, inueniret supplicium. Quare autem tetigit, fratres mei? Quid illi deerat? Dicatur mihi quid illi deerat in paradiso constituto, in media opulentia, mediisque deliciis; cui magne delicie erant ipsa uisio Dei, cuius faciem quasi inimici timuit post peccatum? Quid illi deerat, ut tangeret, nisi quia sua potestate uti uoluit, preceptum rumpere delectauit; ut nullo sibi dominante fieret sicut Deus, quia Deo nullus utique dominatur? Male uagus, male presumens, futurus mortuus, recedendo a uia iustitie [1 1Kb] ! ecce soluit preceptum, excussit a ceruice iugum discipline, hab nas regiminis exaltan e animositate disrupit; ubi est nunc? Certe captiuus clamat: Domine, quis similis tibi? uolui esse peruerse similis tibi, et factus sum similis pecori. Sub tua dominatione, sub tuo precepto uere similis eram: sed homo in honore positus non intellexit; comparatus est iumentis insensatis, et similis factus est illis . Iam de similitudine iumentorum clama sero, et dic: Deus, quis similis tibi?

8. [uers. 20, 21.] Quantas ostendisti mihi tribulationes multas et malas! Merito, superbe serue: uoluisti  enim peruerse esse similis Domino tuo, qui factus eras ad imaginem Domini tui. Bene tibi uelles ut esset recedenti ab illo bono? Prorsus dicit tibi Deus: Si recedis a me, et bene est tibi, ego non sum bonum tuum. Proinde si ille bonus, et summe bonus, et de se sibi bonus, et nullo alieno bono bonus, et ipse nostrum summum bonum; recedendo inde, quid eris, nisi malus? Item, si ipse est beatitudo nostra, quid erit recedenti, nisi miseria? Redi ergo post miseriam, et dic: Domine, quis similis tibi? Quantas ostendisti mihi tribulationes multas et malas!

9. Sed disciplina fuit; admonitio, non desertio. Denique gratias agens quid dicit? Et conuersus uiuificasti me, et de abyssis terre iterum reduxisti me. Quando enim antea? quid est hoc, iterum? Cecidisti ab altitudine, o homo, mancipium inobediens, superbe aduersus Dominum, cecidisti! Factum est in te, Omnis qui se exaltat, humiliabitur: fiat in te, Omnis qui se humiliat, exaltabitur . Redi de profundo. Redeo, inquit; redeo, agnosco: Deus, quis similis tibi? Quantas ostendisti mihi tribulationes multas et malas! Et conuersus uiuificasti me, et de abyssis terre iterum reduxisti me. Intelligimus, audio. Reduxisti enim de abyssis terre; reduxisti a profunditate et submersione peccati. Sed quare, iterum? Quando iam factum erat? Sequamur, ne forte posteriora psalmi ipsius exponant nobis, quod hic nondum intelligimus, quid dixerit iterum. Ergo audiamus: Quantas ostendisti mihi tribulationes multas et malas! et conuersus uiuificasti me, et de abyssis terre iterum reduxisti me. Quid deinde? Multiplicasti iustitiam tuam; et conuersus consolatus es me, et de abyssis terre iterum reduxisti me. Ecce alterum iterum. Si hoc iterum soluere laboramus semel positum, quis poterit soluere geminatum? Iam ipsum iterum geminatio est, et rursum positum est iterum. Adsit ille a quo gratia: adsit et brachium quod annuntiamus omni generationi superuenture: adsit ipse, et tanquam claue [1 1Kb] crucis sue clausum sacramentum aperiat. Neque enim frustra, illo crucifixo, uelum templi medium scissum est , nisi quia per ipsius passionem omnium mysteriorum secreta patuerunt. Adsit ergo ipse transeuntibus ad eum; auferatur uelamen : dicat nobis Dominus noster et Saluator iehsu Christus, quare talis uox Prophete premissa est: Ostendisti mihi tribulationes multas et malas; et conuersus uiuificasti me, et de abyssis terre iterum reduxisti me. En hoc primum positum est iterum: uideamus quid hoc sit, et inueniemus quare alterum iterum.

10. Quid est Christus? In principio erat uerbum, et uerbum erat apud Deum, et Deus erat uerbum: hoc erat in principio apud Deum. Omnia per ipsum facta sunt, et sine ipso factum est nichil. Grande hoc! magnum hoc! Tu quid, captiue? ubi iaces? In carne, sub morte. Quis ergo ille? quis tu? et quid ille postea? Propter quem? Quis ille, nisi quod dictum est, uerbum? Quod uerbum? ne forte sonat et transit?  uerbum Deus apud Deum; uerbum per quod facta sunt omnia. Quid propter te? Et uerbum caro factum est, et habitauit in nobis . Qui Filio proprio non pepercit, sed pro nobis omnibus tradidit illum; quomodo non et cum illo omnia nobis donauit ? Ecce quid, quis, propter quem. Filius Dei caro propter peccatorem, propter iniquum, propter desertorem, propter superbum, propter peruersum Dei sui imitatorem! Factus ille quod tu, filius hominis, ut nos efficeremur filii Dei [1 1Kb] ! Caro factus: unde caro? Ex Maria uirgine . Unde Maria uirgo? Ex Adam. Ergo ex illo primo captiuo; et caro in Christo de massa captiuitatis. Utquid hoc? Ad exemplum. Suscepit a te in quo moreretur pro te; suscepit a te quod offerret pro te, quo exemplo doceret te. Quid doceret te? Quia resurrecturus es. Unde enim crederes, nisi exemplum carnis precederet assumpte de massa mortis tue? Ergo in illo primo resurreximus; quia et Christus cum resurrexit, nos resurreximus. Non enim uerbum mortuum est, et resurrexit; sed in uerbo caro mortua est, et resurrexit. Ibi mortuus est Christus, ubi es tu moriturus; et ibi resurrexit Christus, ubi es tu resurrecturus. Exemplo suo docuit quid non timeres, quid sperares. Timebas mortem; mortuus est: desperabas resurrectionem; resurrexit. Sed dicis mihi: Ille resurrexit; numquid ego? Sed resurrexit in eo quod pro te accepit ex te. Ergo natura tua in illo precessit te; et quod sumptum est ex te, ascendit ante te: ibi ergo et tu ascendisti. Ascendit ergo ille prior, et in illo nos; quia caro illa de genere humano. Ergo et illo resurgente, reducti sumus ex abyssis terre. Cum itaque resurrexit Christus, de abyssis terre reduxisti me. Cum uero credimus in Christum, de abyssis terre iterum reduxisti me. Ecce unum iterum. Audi impleri ab Apostolo: Si ergo resurrexistis cum Christo, que sursum sunt querite, ubi Christus est in dextera Dei sedens; que sursum sunt sapite, non que super terram . Precessit ergo ille; iam resurreximus et nos, sed adhuc in spe. Audi hoc idem apostolum Paulum dicentem: Et ipsi in nobismetipsis ingemiscimus adoptionem, exspectantes redemptionem corporis nostri. Adhuc ingemiscis, adhuc exspectas. Quid ergo est quod tibi prestitit Christus? Audi quod sequitur: Spe enim salui facti sumus; spes autem que uidetur non est spes. Quod enim uidet quis, quid sperat? Si autem quod non uidemus speramus, per patientiam exspectamus . Reducti ergo sumus iterum ab abyssis spe. Quare iterum? Quia iam Christus precesserat. Sed quia resurgemus in re: modo enim spe uiuimus, modo secundum fidem ambulamus: reducti sumus ab abyssis terre, credendo in eum qui ante nos resurrexit ab abyssis terre; resuscitata est anima nostra ab iniquitate infidelitatis, et facta est in nobis quasi prima resurrectio per fidem. Sed si sola erit, ubi est quod Apostolus ait: »Adoptionem exspectantes  redemptionem corporis nostri?« ubi est quod illo loco dixit: »Corpus mortuum est propter peccatum; spiritus uita est propter iustitiam. Si autem qui suscitauit Christum a mortuis habitat in uobis, qui suscitauit Iesum Christum a mortuis uiuificabit et mortalia corpora uestra, per inhabitantem Spiritum eius in uobis« ? Ergo iam resurreximus mente, fide, spe, caritate; sed restat ut resurgamus corpore. Audisti unum iterum; audisti [1 1Kb] alterum iterum: unum iterum, propter Christum precedentem; et alterum, sed adhuc spe, quod restat in re. Multiplicasti iustitiam tuam: iam in credentibus, iam in illis qui primo resurrexerunt in spe. Multiplicasti iustitiam tuam. Ad ipsam iustitiam pertinet et flagellum; quia tempus est ut iudicium incipiat a domo Dei , ait Petrus; id est a sanctis eius. Flagellat autem omnem filium quem recipit . Multiplicasti iustitiam tuam: quia iam nec filiis pepercisti; sed quibus hereditatem eternam seruabas, disciplina non deseruisti. Multiplicasti iustitiam tuam; et conuersus consolatus es me: et propter corpus in fine resurrecturum, et de abyssis terre iterum reduxisti me.

11. [uers. 22.] Etenim ego confitebor tibi in uasis psalmi ueritatem tuam. uasa psalmi, psalterium. Sed quid est psalterium? Organum ligneum cum chordis. Quid significat? Interest aliquid inter ipsum et citharam: interesse dicunt qui norunt, eo quod concauum illud lignum cui chorde supertenduntur ut resonent, in superiore parte habet psalterium, cithara in inferiore. Et quia spiritus desuper, caro de terra, significari uidetur per psalterium spiritus, per citharam caro. Et quia duas dixerat reductiones nostras ab abyssis terre; unam secundum spiritum in spe, alteram secundum corpus in re; audi eas duas: Etenim ego confitebor tibi in uasis psalmi ueritatem tuam. Hoc secundum spiritum: quid de corpore? Psallam tibi in cithara, sanctus Isrel.

12. [uers. 23, 24.] Iterum hoc audi, propter ipsum iterum et iterum. Exsultabunt labia mea, cum psallam tibi. Quia labia solent dici et interioris hominis et exterioris, incertum est quomodo posita sint labia: sequitur ergo, Et anima mea quam redemisti. Ergo de labiis interioribus saluati in spe, reducti ab abyssis terre in fide et caritate, exspectantes tamen adhuc redemptionem corporis nostri, quid dicimus? Iam dixit: Et anima mea quam redemisti. Sed ne solam animam redemptam putares, in qua nunc audisti unum iterum, Adhuc autem, inquit: quid adhuc? Adhuc autem et lingua mea: ergo iam lingua corporis Tota die meditabitur iustitiam tuam: id est in eterni tate sine fine. Sed quando hoc? Iam in fine seculi [2 1Kb] resurrectione corporis, et immutatione in angelicum statum. Unde hoc probatur quia de fine dicitur, Adhuc autem et lingua mea tota die meditabitur iustitiam tuam? Cum confusi fuerint, et erubuerint qui querum  mala mihi. Quando confundentur, quando erubescent, nisi in fine seculi? Duobus enim modis confundentur; aut cum credent in Christum, aut cum uenerit Christus. Nam quamdiu hic est Ecclesia; quamdiu gemit triticum inter paleas, quamdiu gemunt spice inter zizania , quamdiu gemunt uasa misericordie inter uasa ire facta in contumeliam , quamdiu gemit lilium inter spinas, non deerunt inimici qui dicant, Quando morietur, et peribit nomen eius ; id est, Ecce ueniet tempus ut finiantur, et non sint Christiani: sicut ceperunt ex aliquo tempore, ita usque ad certum tempus erunt. Sed cum ista dicunt; et sine fine [1 1Kb] moriuntur, et permanet Ecclesia, predicans brachium Domini omni generationi superuenture. ueniet et ipse ultimus in claritate sua; resurgent omnes mortui, quisque cum causa sua: separabuntur boni ad dexteram, mali autem ad sinistram ; et confundentur qui insultabant, erubescent qui garriebant: et sic lingua mea post resurrectionem meditabitur iustitiam tuam, tota die laudem tuam, sum confusi fuerint, et erubuerint qui querunt mihi mala.



IN PSALMUM LXXI ENARRATIO  .

1. [uers. 1.] In Salomonem quidem psalmi huius titulus prenotatur; sed hec in eo dicuntur, que non possint illi Salomoni regi Isrel secundum carnem, iuxta ea que de illo sancta Scriptura loquitur, conuenire: Domino autem Christo aptissime possunt. Unde intelligitur etiam ipsum uocabulum Salomonis ad figuratam significationem adhibitum, ut in eo Christus accipiatur. Salomon quippe interpretatur Pacificus; ac per hoc, tale uocabulum illi uerissime atque optime congruit, per quem mediatorem ex inimicis [2 1Kb] , accepta remissione peccatorum, reconciliamur Deo. Etenim cum inimici essemus, reconciliati sumus Deo per mortem Filii eius . Idem ipse est ille pacificus, qui fecit utraque unum, et medium parietem macerie soluens, inimicitias in carne sua; legem mandatorum decretis euacuans, ut duos conderet in se in unum nouum hominem, faciens pacem: et ueniens euangelizauit pacem iis qui longe, et pacem iis qui prope . Ipse in Euangelio dicit: Pacem relinquo uobis, pacem meam do uobis . Et multis aliis testimoniis Dominus Christus pacificus esse monstratur: non secundum pacem quam nouit et querit hic mundus; sed illam pacem de qua dicitur apud prophetam, Dabo eis solatium uerum, pacem super pacem ; cum scilicet paci reconciliationis additur pax immortalitatis. Nam post omnia reddita que promisit Deus, nouissimam pacem nos exspectare debere, qua cum Deo uiuamus in eternum, idem propheta ostendit, ubi ait: Domine, Deus  noster, pacem da nobis; omnia enim dedisti nobis . Pax erit plane illa perfecta, quando nouissima inimica destruetur mors. Et in quo erit hoc, nisi in pacifico illo reconciliatore nostro? Sicut enim in Adam omnes moriuntur; sic et in Christo omnes uiuificabuntur . Quoniam ergo inuenimus uerum Salomonem, hoc est uerum pacificum; quid deinde psalmus ipse de illo doceat attendamus.

2. [uers. 2.] Deus, iudicium tuum regi da, et iustitiam tuam filio regis. Dominus ipse in Euangelio dicit, Pater non iudicat quemquam; sed omne iudicium dedit Filio : hoc est ergo, Deus, iudicium tuum regi da. Qui rex etiam filius est regis, quia et Deus Pater utique rex est. Ita scriptum est, quod rex fecit nuptias filio suo . More autem Scripture idem repetitur. Nam quod dixit, iudicium tuum; hoc aliter dixit: iustitiam tuam: et quod dixit, regi; hoc aliter dixit, filio regis; sicut est illud. Qui habitat in celis, irridebit eos, et Dominus subsannabit eos . Quod est, qui habitat in celis; hoc est, et Dominus: et quod est, irridebit eos; hoc est, subsannabit eos. Et, Celi enarrant gloriam Dei, et opera manuum eius annuntiat firmamentum . Celi repetiti sunt nomine firmamenti: et quod dictum est, gloriam Dei; repetitum est, opera manuum eius: et quod dictum est, enarrant; repetitum est, annuntiat. Iste autem repetitiones multum eloquia diuina commendant; siue eadem uerba, siue aliis uerbis eadem sententia repetatur: et maxime reperiuntur in Psalmis; et in eo genere sermonis quo animi est mouendus affectus.

3. Deinde sequitur: Iudicare populum tuum in iustitia, et pauperes tuos in iudicio. Rex Pater regi Filio ad quam rem dedit iudicium suum et iustitiam suam satis ostenditur, cum dicit, Iudicare populum tuum in iustitia, id est, ad iudicandum populum tuum. Talis locutio est apud Salomonem: Prouerbia Salomonis, filii Dauid, scire sapientiam et disciplinam ; hoc est, Prouerbia Salomonis, ad sciendam sapientiam et disciplinam. Ita, iudicium tuum da, iudicare populum tuum; id est, iudicium tuum da, ad iudicandum populum tuum. Quod autem ait prius, populum tuum; hoc ait posterius, pauperes tuos: et quod ait prius, in iustitia; hoc posterius, in iudicio; more illo repetitionis. Ubi sane demonstrat populum Dei pauperem esse debere, id est, non superbum, sed humilem. Beati enim pauperes spiritu, quoniam ipsorum est regnum celorum . Qua paupertate etiam beatus Iob pauper fuit, et antequam magnas illas terrenas diuitias amisisset. Quod ideo commemorandum putaui, quoniam sunt quidam qui facilius omnia sua pauperibus distribuunt, quam ipsi pauperes Dei fiant. Inflati sunt enim iactantia qua putant sibi esse tribuendum, non gratie Dei, quod bene uiuunt; et ideo iam nec bene uiuunt, quantacumque bona opera facere uideantur. De suo quippe habere se putant, et gloriantur quasi non acceperint : diuites sui, non pauperes Dei; abundantes sibi, non egentes  Deo. Sed ait Apostolus: Si distribuero omnia mea pauperibus, et tradidero corpus meum ut ardeam, caritatem autem non habeam, nichil mihi prodest. Tanquam si diceret: Si distribuero omnia mea pauperibus, et pauper Dei non fuero, nichil mihi prodest. Charitas enim non inflatur ; nec est uera [1 1Kb] Dei caritas in eo qui ingratus est sancto Spiritui eius, per quem diffunditur in cordibus nostris caritas eius . Et ideo tales non pertinent ad populum Dei, quia non sunt pauperes Dei. Pauperes quippe Dei dicunt: Nos autem non spiritum huius mundi accepimus, sed Spiritum qui ex Deo est, ut sciamus que a Deo donata sunt nobis . Nam cum et in isto psalmo, propter suscepti hominis sacramentum quo uerbum caro factum est , dicatur Deo Patri regi, Iustitiam tuam da filio regis; nolunt isti sibi dari iustitiam, sed a semetipsis eam habere confidunt. Ignorantes enim Dei iustitiam, et suam uolentes constituere, iustitie Dei non sunt subiecti . Non sunt itaque, ut dixi, pauperes Dei, sed diuites sui; quia non sunt humiles, sed superbi. ueniet uero ille iudicare populum Dei in iustitia, et pauperes Dei in iudicio: et eo iudicio discernet a diuitibus eorum pauperes suos; sed quos paupertate sua fecit diuites suos. Clamat ei quippe populus pauper: Iudica me, Deus, et discerne causam meam de gente non sancta .

4. Quod autem mutato uerborum ordine, cum prius dixisset, Deus, iudicium tuum regi da, et iustitiam tuam filio regis, prius ponens iudicium, deinde iustitiam; prius iustitiam posuit, deinde iudicium, dicens, Iudicare populum tuum in iustitia, et pauperes tuos in iudicio; magis ostendit iudicium se appellasse iustitiam, nichil interesse demonstrans quo ordine ponatur, cum idem significet. Solet enim dici iudicium prauum quod iniustum est; iustitiam uero iniquam uel iniustam dicere non solemus. Si enim praua, et iniusta erit; nec iustitia iam dicenda est. Proinde ponendo iudicium, atque iustitie nomine repetendo; uel ponendo iustitiam, et eam iudicii nomine repetendo, satis edocet proprie se appellare iudicium quod pro iustitia poni solet, id est, quod in male iudicando intelligi non potest. Ubi enim Dominus dicit, Nolite iudicare personaliter, sed rectum iudicium iudicate , ostendit esse posse prauum iudicium, cum dicit, Rectum iudicium iudicate: denique illud uetat; hoc precipit. Cum uero sine ulla adiectione dicit iudicium, continuo iustum uult intelligi; sicut est quod ait Relinquitis grauiora Legis, misericordiam, et iudicium . Et illud quod Ieremias dicit: Faciens diuitias suas non cum iudicio . Non ait, Faciens diuitias suas prauo iniustoue iudicio, uel non cum iudicio recto aut iusto; sed, non cum iudicio: iudicium non appellans, nisi quod rectum ac iustum est.

5. [uers. 3.] Suscipiant montes pacem populo, et colles iustitiam. Montes maiores sunt, colles minores. Nimirum ergo hi sunt quos alius habet psalmus: Pusillos  cum magnis. Isti quippe montes exsultauerunt sicut arietes, et isti colles sicut agni ouium, in exitu Isrel ex Aegypto , id est in populi Dei liberatione ab huius seculi seruitute. Excellenti ergo sanctitate eminentes in Ecclesia, montes sunt; qui idonei sunt et alios docere , sic loquendo ut fideliter instruantur, sic uiuendo ut salubriter imitentur: colles autem sunt illorum excellentiam sua obedientia subsequentes. Quare ergo montes pacem, et colles iustitiam? An forte nichil interesset, etiamsi ita diceretur: Suscipiant montes iustitiam populo, et colles pacem? Utrisque enim iustitia, et utrisque pax necessaria est: et fieri potest ut alio nomine pax ap pellata sit ipsa iustitia; hec est enim uera pax, non qualem iniusti inter se faciunt. An potius cum distinctione non contemnenda intelligendum est quod ait, Montes pacem, et colles iustitiam? Excellentes quippe in Ecclesia, paci debent uigilanti intentione consulere; ne propter suos honores superbe agendo schismata faciant, unitatis compage disrupta. Colles autem ita eos imitando et obediendo subsequantur, ut eis Christum anteponant; ne malorum montium, quoniam uidentur excellere, uana auctoritate seducti, se a Christi unitate disrumpant. Ideo dictum est: Suscipiant montes pacem populo. Dicant quidem: Imitatores mei estote, sicut et ego Christi . Sed rursus dicant: Licet si nos, aut angelus de celo uobis annuntiauerit preterquam quod accepistis. anathema sit . Dicant etiam: Numquid Paulus pro uobis crucifixus est, aut in nomine Pauli baptizati estis ? Ita suscipiant pacem populo Dei, id est, pauperibus Dei; non illis, sed cum illis regnare cupientes. Illi quoque non dicant, Ego sum Pauli, ego sum Apollo, ego uero Cephe; sed omnes dicant: Ego sum Christi . Hec est iustitia: non anteponere seruos Domino, nec equare; ita leuare oculos in montes unde ueniat auxilium sibi, ut tamen auxilium suum non sperent a montibus, sed a Domino qui fecit celum et terram .

6. Potest et sic conuenientissime intelligi, Suscipiant montes pacem populo, ut pacem intelligamus in reconciliatione qua Deo reconciliamur: montes quippe eam suscipiunt populo eius. Hoc Apostolus ita testatur: uetera transierunt; ecce facta sunt noua: omnia autem ex Deo, qui reconciliauit nos sibi per Christum, et dedit nobis ministerium reconciliationis. Ecce quomodo suscipiunt montes pacem populo eius. Deus enim erat in Christo, mundum reconcilians sibi; non reputans illis delicta eorum, et ponens in nobis uerbum reconciliationis. In quibus, nisi in montibus qui suscipiunt pacem populo eius? Quocirca legati pacis subsequenter adiungunt, et dicunt: Pro Christo ergo legatione fungimur, tanquam Deo exhortante per nos; obsecramus pro Christo reconciliari Deo . Hanc pacem suscipiunt montes populo eius, id est, predicationem legationemque pacis eius: colles autem iustitiam; hoc est obedientiam, quod est in hominibus et in omni rationali creatura omnis iustitie origo atque perfectio; ita ut duorum hominum,  id est, Adam qui fuit caput mortis nostre, et Christi qui est caput salutis nostre, hec commendetur magna distinctio: quia sicut per inobedientiam unius hominis, peccatores constituti sunt multi; ita et per obedientiam unius hominis, iusti constituentur multi . Suscipiant ergo montes pacem populo, et colles iustitiam; ut hoc modo utrisque concordantibus, fiat quod scriptum est, Iustitia et pax osculate sunt se . Quod uero alii codices habent, Suscipiant montes pacem populo, et colles: utrosque predicatores euangelice pacis intelligendos puto; siue precedentes, siue subsequentes. In his autem codicibus illud sequitur: In iustitia iudicabit pauperes populi. Sed illi magis codices approbantur, qui habent quod supra exposuimus, Suscipiant montes pacem populo, et colles iustitiam. Aliqui autem habent, populo tuo; aliqui non habent tuo, sed tantummodo populo.

7. [uers. 4.] Iudicabit pauperes populi, et saluos faciet filios pauperum. Pauperes et filii pauperum iidem ipsi mihi uidentur; sicut eadem ciuitas est Sion et filia Sion. Si autem distinctius intelligendum est; pauperes accipimus, montes; filios autem pauperum, colles: uelut Prophetas atque Apostolos, pauperes; filios autem eorum, id est, qui sub eorum auctoritate proficiunt, filios pauperum. Quod uero supra dictum est, Iudicabit, et postea, saluos faciet, quedam uelut expositio est quomodo iudicabit. Ad hoc enim iudicabit, ut saluos faciat, id est, a perdendis damnandisque discernat, quibus donat salutem paratam reuelari in tempore nouissimo . A talibus quippe illi dieitur, Ne comperdas cum impiis animam meam ; et, Iudica me, Deus, et discerne causam meam de gente non sancta . Considerandum etiam quod non ait, Iudicabit pauperem populum; sed, pauperes populi. Supra enim ubi dixit, Iudicare populum tuum in iustitia, et pauperes tuos in iudicio, eumdem dixit populum Dei quos pauperes eius; id est, tantummodo bonos et ad dexteram partem pertinentes. Quia uero in hoc seculo simul dextri sinistrique pascuntur, qui uelut agni et hedi in fine separandi sunt ; totum sicut commixtus est [1 1Kb] , nomine populi nuncupauit. Et quia iudicium etiam hic in bono ponit, id est, ad saluos faciendos; ideo ait, Iudicabit pauperes populi: id est, eos ad salutem discernet, qui sunt in populo pauperes. Iam qui sint pauperes supra exposuimus  : hos et egenos intelligamus. Et humiliabit calumniatorem. Nullus melius quam diabolus hic calumniator agnoscitur. Calumnia eius est: Numquid gratis colit Iob Deum ? Humiliat autem illum Dominus iehsu, gratia sua suos adiuuans, ut gratis Deum colant, id est, delectentur in Domino . Humiliauit etiam sic: quia cum in eo diabolus, id est, princeps huius mundi nichil inuenisset , occidit per calumnias Iudeorum; quibus est usus calumniator tanquam uasis suis, operans in filiis diffidentie . Humiliatus est enim, quia ille  quem occiderant resurrexit, et regnum abstulit mortis; cuius ille potestatem ita gerebat, ut ex uno homine quem deceperat, omnes per mortem traheret ad condemnationem. Sed humiliatus est: quoniam si ob unius delictum mors regnauit per unum, multo magis qui abundantiam gratie et iustitie accipiunt, in uita regnabunt per unum Iesum Christum , qui humiliauit calumniatorem, falsa crimina, iniquos iudices, falsos testes, ut eum perderent immittentem.

8. [uers. 5.] Et permanebit soli, uel permanebit cum sole. Sic enim melius interpretandum quidam nostri putauerunt, quod in greco est . Quod si latine uno uerbo dici posset, compermanebit dicendum esset: ideo quia latine uerbum non potest dici; ut saltem sententia exprimeretur, dictum est, permanebit cum sole. Nihil est enim aliud compermanebit soli, quam permanebit cum sole. Quid autem magnum est permanere cum sole ei per quem facta sunt omnia, et sine quo factum est nichil ; nisi quia hec prophetia propter eos premissa est, qui putant religionem nominis christiani usque ad certum tempus in hoc seculo uicturam, et postea non futuram? Permanebit ergo cum sole, quamdiu sol oritur et occidit: hoc est, quamdiu tempora ista uoluuntur, non deerit Ecclesia Dei, id est, Christi corpus in terris. Quod uero adiungit, Et ante lunam, generationes generationum: potuit dicere, Et ante solem, id est, et cum sole, et ante solem; quod intelligeretur, Et cum temporibus, et ante tempora. Quod ergo tempus antecedit, eternum est: et hoc uere habendum est eternum, quod nullo tempore uariatur, sicut in principio erat uerbum. Sed per lunam significare maluit incrementa defectusque mortalium. Denique cum dixisset, ante lunam; uolens quodammodo exponere pro qua re lunam posuerit, generationes, inquit, generationum: tanquam diceret, Ante lunam, id est ante generationes generationum, que transeunt decessione et successione mortalium, tanquam decrementis incrementisque lunaribus. Ac per hoc quid melius intelligitur permanere ante lunam, nisi omnia mortalia immortalitate precedere? Quod etiam sic non inconuenienter accipi potest, ut quod iam humiliato calumniatore sedet ad dexteram Patris, hoc sit permanere cum sole. Splendor enim eterne glorie intelligitur Filius ; tanquam sol sit Pater, et splendor eius Filius eius; sed sicut ista dici possunt de inuisibili substantia Creatoris: non sicut de ista uisibili creatura, in qua sunt corpora celestia, quorum illustrius eminet sol, de quo hec similitudo adhibita est; sicut adhibetur etiam de terrestribus, petra, leo, agnus, homo habens duos filios, et cetera. Ergo humiliato calumniatore permanet cum sole; quia uicto diabolo per resurrectionem, sedet ad dexteram Patris , ubi iam non moritur, et mors ei ultra non dominabitur . Et hoc ante lunam, tanquam primogenitus a mortuis precedens Ecclesiam, mortalium decessione ac successione transeuntem. Ipse sunt generationes generationum. Aut forte quia generationes sunt, quibus generamur  mortaliter; generationes autem generationum, quibus regeneramur immortaliter. Et hec est Ecclesia quam ille antecessit, ut permaneret ante lunam, primogenitus ex mortuis. Sane quod est in greco , nonnulli interpretati sunt, non generationes, sed generationis generationum: quia ambiguus est casus in greco, et utrum genitiuus singularis sit , id est, huius generationis, an accusatiuus pluralis , id est, has generationes, non euidenter apparet; nisi quia merito sensus ille prelatus est, ut tanquam exponendo quid dixerit lunam, secutus adiungeret, generationes generationum.

9. [uers. 6.] Et descendet sicut pluuia in uellus, et sicut gutte stillantes super terrum. Recoluit et admonuit illud quod factum est per iudicem Gedeon, de Christo id habere finem. Petiit quippe ille signum a Domino, ut in area positum solum uellus complueretur, et sicca esset area; et rursum solum uellus siccum esset, et complueretur area; et ita factum est . Quod significauit, tanquam in area in toto orbe terrarum, siccum uellus fuisse priorem populum Isrel. Idem ipse ergo Christus descendit sicut pluuia in uellus, cum adhuc area sicca esset; unde etiam dixit: Non sum missus nisi ad oues que perierunt domus Isrel . Ibi matrem de qua formam serui acciperet, in qua hominibus appareret, elegit; ibi discipulos quibus hoc idem precepit, dicens: In uiam Gentium ne abieritis, et in ciuitates Samaritanorum ne introieritis: ite primum ad oues que perierunt domus Isrel . Cum dicit, Ite primum ad illas, ostendit et postea, cum iam esset area compluenda, ituros eos etiam ad alias oues que non essent ex ueteri populo Isrel, de quibus dicit: Habeo alias oues que non sunt ex hoc ouili; oportet me et ipsas adducere, ut sit unus grex et unus pastor . Hinc et Apostolus: Dico enim, inquit, Christum ministrum fuisse circumcisionis propter ueritatem Dei, ad confirmandas promissiones patrum. Sic pluuia descendit super uellus, sicca adhuc area. Sed quoniam sequitur, Gentes autem super misericordia glorificare Deum ; ut accedente tempore compleretur quod per Prophetam dicit, Populus quem non cognoui seruiuit mihi: in obauditu auris obediuit mihi : uidemus iam gratia Christi siccam remansi se gentem Iudeorum, totumque orbem terrarum in omnibus gentibus christiane gratie plenis nubibus complui. Alio quippe uerbo eamdem pluuiam significauit, dicens, Gutte stillantes; non iam super uellus, sed super terram. Quid est enim aliud pluuia quam gutte stillantes? Ideo autem illam gentem uelleris nomine significari puto, uel quia exspolianda fuerat auctoritate doctrine, sicut ouis exspoliatur uellere; uel quia in abdito eamdem pluuiam detinebat, quam nolebat preputio predicari, id est, incircumcisis gentibus reuelari.

10. [uers. 7.] Orietur in diebus eius iustitia et abundantia pacis, donec tollatur luna. Id quod dictum est, tollatur, alii interpretati sunt, auferatur: alii uero, extollatur; unum uerbum grecum sicut unicuique uisum  est, transferentes, quod ibi positum est, . Sed qui dixerunt, tollatur, et qui dixerunt, auferatur, non usque adeo dissonant. Tollatur enim magis habet consuetudo ita dici, ut auferatur et non sit, quam ita ut altius eleuetur; auferatur uero prorsus aliter intelligi non potest, nisi ut perdatur, hoc est, ut non sit: extollatur autem nichil nisi ut altius eleuetur. Quod quidem cum in malo ponitur, superbiam solet significare; sicuti est: In tua sapientia noli extolli . In bono autem ad honorem pertinet ampliorem, uelut cum aliquid eleuatur; sicuti est: In noctibus extollite manus uestras in sancta, et benedicite Dominum . Hic ergo si auferatur dictum intellexerimus, quid erit donec auferatur luna, nisi efficiatur ut non sit? Fortassis enim hoc intelligi uoluit, ne ulterius sit mortalitas, quando nouissima inimica destruetur mors : ut pacis abundantia usque ad hoc perducatur, ne quid resistat felicitati beatorum [1 1Kb] ex infirmitate mortalitatis; quod erit in illo seculo, cuius tenemus fidelem promissionem Dei per Iesum Christum Dominum nostrum, de quo dicitur, Orietur in diebus eius iustitia et abundantia pacis: donec morte omnino deuicta atque destructa, omnis mortalitas absumatur. Sin uero uocabulo lune, non mortalitas carnis per quam nunc transit Ecclesia, sed ipsa omnino Ecclesia significata est, que permaneat in eternum, ab hac mortalitate liberata; ita dictum accipiendum est, Orietur in diebus eius iustitia et abundantia pacis, donec extollatur luna, tanquam diceretur: Orietur in diebus eius iustitia, que contradictionem ac rebellationem carnis uincat, et fiet pax in tantum crescens et abundans, donec luna extollatur, id est, eleuetur Ecclesia, per gloriam resurrectionis cum illo regnatura, qui eam in hac gloria primogenitus a mortuis antecessit, ut sederet ad dexteram Patris ; ita cum sole permanens ante lunam, quo postea extolleretur et luna.

11. [uers. 8.] Et dominabitur a mari usque ad mare, et a flumine usque ad terminos orbis terre. De quo utique dixerat: Orietur in diebus eius iustitia et abundantia pacis, donec extollatur luna. Si Ecclesia hic recte significatur uocabulo lune, consequenter ostendit quam late eamdem Ecclesiam fuerat diffusurus, cum adiecit: Et dominabitur a mari usque ad mare. Mari quippe magno cingitur terra, qui uocatur Oceanus; de quo influit quiddam exiguum in medio terrarum, et facit ista maria nota nobis, que nauigiis frequentantur. Proinde, a mari usque ad mare, a quolibet fine terre, usque ad quemlibet finem dominaturum dixit, cuius nomen et potestas toto orbe fuerant predicanda, multumque ualitura. Quod ne aliter posset intelligi, a mari usque ad mare; continuo subiecit, et a flumine usque ad terminos orbis terre. Quod ergo ait, usque ad terminos orbis terre; hoc ante dixerat, a mari usque ad mare. Quod uero nunc ait, a flumine; euidenter expressit inde uoluisse Christum potestatem  suam iam commendare, unde et discipulos cepit eligere; a flumine scilicet Iordane, ubi super baptizatum Dominum cum descenderet Spiritus sanctus, sonuit uox de celo: Hic est Filius meus dilectus . Hinc ergo doctrina eius incipiens et magisterii celestis auctoritas, dilatatur usque ad terminos orbis terre, cum predicatur Euangelium regni in uniuerso orbe, in testimonium omnibus gentibus; et tunc ueniet finis.

12. [uers. 9.] Coram illo decident [1 1Kb] Aethiopes, et inimici eius terram lingent. Per Aethiopes, a parte totum, omnes gentes significauit; eam eligens gentem, quam potissimum nominaret, que in finibus terre est. Coram illo procident, dictum est, adorabunt eum. Et quia schismata futura erant per diuersa terrarum loca, que inuiderent Ecclesie catholice toto terrarum orbe diffuse; eadem porro schismata per hominum nomina se fuerant diuisura, et, homines amando quibus auctoribus scissa sunt, glorie Christi, que per omnes terras est, inimicatura: ideo cum dixisset, Coram illo decident Aethiopes; adiunxit, et inimici eius terram lingent; id est, homines amabunt, ut inuideant glorie Christi, cui dictum est, Exaltare super celos, Deus, et super omnem terram gloria tua . Homo quippe audire meruit: Terra es, et in terram ibis . Hanc terram lingendo, id est, talium auctoritate uaniloqua delectati, eos amando, et in suauissimos habendo, contradicunt diuinis eloquiis, quibus catholica Ecclesia prenuntiata est, non in aliqua parte terrarum futura, sicut quelibet schismata; sed in uniuerso mundo fructificando atque crescendo, usque ad ipsos Aethiopes, extremos uidelicet et teterrimos hominum, peruentura.

13. [uers. 10, 11.] Reges Tharsis et insule munera offerent; reges Arabum et Saba dona adducent. Et adorabunt eum omnes reges terre; omnes gentes seruient ei. Hoc iam non expositorem, sed contemplatorem desiderat; imo non solum letantium fidelium, sed etiam infidelium gementium infertur aspectibus: nisi fortasse querendum est quid dictum sit, dona adducent. Ea quippe adduci solent, que ambulare possunt. Numquidnam ergo de immolandis uictimis dici potuit? Absit ut talis oriatur in diebus eius iustitia. Sed ista dona que adducenda predicta sunt, homines mihi uidentur significare, quos in societatem Ecclesie Christi regum adducit auctoritas; quamuis reges etiam persequentes dona adduxerint, non scientes quid facerent sanctos martyres immolando.

14. [uers. 12.] Cum uero exponeret causas cur ei tantus honor deferretur a regibus, eique seruiretur ab omnibus gentibus: Quia liberauit, inquit, egenum a potente, et pauperem cui non erat adiutor. Iste egenus et pauper, populus est credentium in eum. In hoc populo sunt etiam reges adorantes eum. Non enim egeni esse dedignantur et pauperes, id est humiliter peccata confitentes, et egentes gloria et gratia Dei, ut eos rex ille, filius Regis, liberet a potente. Idem  quippe est potens, ille qui superius calumniator est dictus: quem potentem ad homines sibi subdendos et in captiuitate retinendos non uirtus eius fecit, sed humana peccata. Idem ipse et fortis est dictus; ideo et hic potens. Sed qui humiliauit calumniatorem, et intrauit in domum fortis, ut eo alligato uasa eius diriperet , hic liberauit egenum a potente, et pauperem cui non erat adiutor. Non enim hoc efficere potuit uel cuiusquam uirtus, uel quisquam homo iustus, uel aliquis Angelus. Cum ergo nullus esset adiutor, ipse adueniens saluos fecit eos.

15. [uers. 13.] Occurrebat autem, Si propter peccata homo tenebatur a diabolo, numquidnam Christo qui eruit egenum a potente, peccata placuerunt? Absit: sed, Parcet ipse inopi et pauperi; id est, peccata dimittet humili, et non de suis meritis confidenti, aut de sua uirtute salutem speranti, sed indigenti gratia Saluatoris sui. Cum autem addidit, Et animas pauperum saluas faciet, utrumque adiutorium gratie commendauit; et quod est in remissionem peccatorum, cum ait, Parcet pauperi et inopi; et quod est in participatione iustitie, cum addidit, Et animas pauperum saluas faciet. Nemo enim sibi est idoneus ad salutem, que salus [1 1Kb] est perfecta iustitia, nisi Dei adiuuet gratia; quia plenitudo Legis non est nisi caritas, que non a nobis existit in nobis, sed diffunditur in cordibus nostris per Spiritum sanctum qui datus est nobis .

16. [uers. 14.] Ex usuris et iniquitate redimet animas eorum. Que sunt iste usure, nisi peccata, que etiam debita nominantur ? Usuras autem appellatas puto, quia plus mali inuenitur in suppliciis, quam commissum est in peccatis. Nam, uerbi gratia, cum homicida corpus tantum hominis perimat, anime autem nocere nichil possit; ipsius et anima et corpus perditur in gehenna. Propter huiusmodi contemptores presentis precepti, et irrisores futuri supplicii dictum est: Ego ueniens, cum usuris exigerem . Ab his usuris redimuntur anime pauperum, sanguine illo qui fusus est in remissionem peccatorum. Redimet ergo ab usuris, remittendo peccata, que debebant ampliora supplicia: redimet autem ab iniquitate, adiuuando per gratiam etiam ad faciendam iustitiam. Eadem itaque duo repetita sunt que supra dicta erant. Quod enim supra est, Parcet inopi et pauperi, hoc intelligitur, Ex usuris: quod uero ibi dicit, Et animas pauperum saluas faciet; hoc dictum uidetur, Ex iniquitate: ut redimet ad utrumque subandiatur. Nam parcendo redimet ab usuris; saluos autem faciendo redimet ab iniquitate. Ita, cum parcet pauperi et inopi, et animas pauperum saluas faciet; sic ex usuris et iniquitate redimet animas eorum. Et honorabile nomen eius coram ipsis. Dant enim honorem nomini eius pro tantis beneficiis, qui respondent dignum et iustum esse gratias agere Domino Deo suo. uel quod habent codices aliqui, Et honorabile nomen eorum coram ipso: quia etsi uidentur huic seculo contemptibiles Christiani,  nomen eorum coram ipso est honorabile, qui eis illud dedit, iam non memor nominum illorum per labia sua , quibus antea uocabantur, cum essent Gentilium superstitionibus obligati, uel suorum malorum meritorum signati uocabulis, antequam essent christiani: quod nomen honorabile est coram ipso, etsi contemptibile uidetur inimicis.

17. [uers. 15.] Et uiuet, et dabitur ei de auro Arabie. Non diceretur, Et uiuet,  nisi illa uita commendaretur, in qua iam non moritur, et mors ei ultra non dominabitur . Atque ideo et uiuet qui contemptus est moriens: quoniam sicut alius propheta dicit, Tolletur de terra uita eius . Sed quid est, et dabitur ei de auro Arabie? Nam quod inde aurum etiam ille Salomon accepit, in hoc psalmo figurate transiectum est in alium uerum Salomonem, id est uerum pacificum: non enim ille dominatus est a flumine usque ad terminos orbis terre. Sic ergo prophetatum est, etiam sapientes huius mundi in Christo fuisse credituros. Per Arabiam autem Gentes intelligimus: per aurum sapientiam, que ita excellit inter omnes doctrinas, ut aurum inter metalla; unde scriptum est, Accipite prudentiam sicut argentum, et sapientiam sicut aurum probatum . Et orabunt de ipso semper. Quod habet grecus, , aliqui interpretati sunt, de ipso; aliqui, pro ipso, uel pro eo. Quid est autem, de ipso, nisi forte quod oramus dicentes: Adueniat regnum tuum ? Christi namque aduentus presentabit [1 1Kb] fidelibus regnum Dei. Pro eo uero quomodo intelligatur, angustum est; nisi quia cum oratur pro Ecclesia, pro ipso oratur, quia corpus est eius. De Christo quippe et Ecclesia premissum est sacramentum magnum: Erunt duo in carne una . Iam uero quod sequitur, Tota die, id est toto tempore, benedicent ei, satis apertum est.

18. [uers. 16.] Et erit firmamentum in terra, in summis montium. Omnes enim promissiones Dei in illo Etiam , id est, in illo [2 1Kb] firmate sunt; quia in illo impletum est quidquid pro salute nostra prophetatum est. Nam summa montium, Scripturarum diuinarum auctores, id est, per quos ministrate sunt, intelligere conuenit; in quibus utique ipse est firmamentum, quoniam ad illum omnia que diuinitus scripta sunt, referuntur. Hoc autem in terra esse uoluit, quia propter eos qui in terra sunt, illa conscripta sunt: unde et ipse in terram uenit, ut ea cuncta firmaret, id est, in se monstraret impleri. »Oportebat enim,« inquit, »impleri omnia que scripta sunt in Lege et Prophetis et Psalmis de me« ; id est, »in summis montium.« Sic enim uenit »in nouissimis temporibus manifestus mons Domini,  paratus in cacumine montium« ; quod hic ait, »in summis montium. Superextolletur super Libanum fructus eius.« Libanum solemus accipere ueluti huius seculi dignitatem; quoniam mons est Libanus excelsas arbores habens, et nomen ipsum interpretatur Candidatio. Quid enim mirum, si super huius seculi preclarum omne fastigium fructus superextollitur Christi, cuius fructus dilectores omnia secularia culmina contempserunt? Si autem in bono accipimus Libanum, propter cedros Libani quas plantauit ; quis alius fructus intelligendus est, qui super hunc Libanum extollitur, nisi de quo Apostolus dicit de caritate sua locuturus: Adhuc supereminentem uiam uobis demonstro ? Hec enim et in primo proponitur munerum diuinorum, ubi ait. Fructus autem spiritus est caritas; atque inde cetera utique consequentia contexuntur  Et florebunt de ciuitate sicut fenum terre. Quoniam ambigue posita est ciuitas, nec adiunctum est eius, aut Dei; non enim dictum est, de ciuitate eius, uel de ciuitate Dei, sed tantum de ciuitate; in bono intelligitur, ut de ciuitate Dei, hoc est, de Ecclesia floreant sicut fenum; sed fenum fructiferum, sicuti est frumenti: nam et hoc fenum appellatur in sancta Scriptura; sicut in Genesi iussum est producere terram omne lignum et omne fenum , nec adiunctum est, omne frumentum; quod procul dubio non preteriretur nisi feni nomine etiam hoc intelligeretur; et in multis aliis Scripturarum locis hoc inuenitur. Si autem sic accipiendum est, Et florebunt sicut fenum terre, quemadmodum dictum est, Omnis caro fenum, et claritas hominis sicut flos feni; profecto et ciuitas illa intelligenda est, que seculi huius societatem significat: non enim frustra primus Cain condidit ciuitatem . Exaltato itaque fructu Christi super Libanum, id est super arbores diuturnas et ligna imputribilia, quia ille fructus eternus est; omnis claritas hominis secundum temporalem seculi celsitudinem feno comparatur, quoniam a credentibus et uitam eternam iam sperantibus spernitur felicitas temporalis, ut impleatur quod scriptum est. Omnis caro fenum, et omnis claritas carnis ut flos feni: fenum aruit, flos decidit. uerbum autem Domini manet in eternum . Ibi est fructus eius exaltatus super Libanum. Semper enim caro fenum fuit, et claritas carnis ut flos feni: sed quia non demonstrabatur que fuerat eligenda et preponenda felicitas, flos feni pro magno habebatur; nec solum minime contemnebatur, sed etiam maxime appetebatur. Quasi ergo tunc ita esse ceperit, quando auersum [1 1Kb] est atque contemptum quidquid florebat in seculo, ita dictum est, Superextolletur super Libanum fructus eius, et florebunt de ciuitate sicut fenum terre: id est, diffamabitur super omnia quod in eternum promittitur, et comparabitur feno terre quidquid pro magno habetur in seculo.

19. [uers. 17.] Sit ergo nomen eius benedictum in secula: ante solem permanet nomen eius. Per solem  tempora significata sunt: ergo in eternum permanet nomen eius; eternum enim antecedit tempora, nec clauditur tempore. Et benedicentur in ipso omnes tribus terre. In ipso quippe impletur quod promissum est Abrahe. »Non« enim »dicit, In seminibus, tanquam in multis; sed tanquam in uno, Et semini tuo, quod est Christus« . Abrahe autem dicitur: »In semine tuo benedicentur omnes tribus terre« . »Neque filii carnis, sed filii promissionis deputantur in semine« . »Omnes gentes magnificabunt eum.« Tanquam exponendo repetitum est quod supra dictum est. Quia enim benedicentur in eo, magnificabunt eum: non ipsi faciendo ut magnus sit, qui per seipsum magnus est; sed laudando et magnum fatendo. Sic enim magnificamus Deum; sic etiam dicimus: Sanctificetur nomen tuum : quod semper utique sanctum est.

20. [uers. 18.] Benedictus Dominus, Deus Isrel, qui facit mirabilia solus. Consideratis omnibus supra dictis eructatur hymnus, et benedicitur Dominus Deus Isrel. Impletur enim quod ad illam sterilem dictum est, Et qui eruit te, ipse Dominus, Deus Isrel, uniuerse terre uocabitur . Ipse facit mirabilia solus: quoniam quicumque faciunt, ipse in eis operatur, qui facit mirabilia solus.

21. [uers. 19] Et benedictum nomen glorie eius [1 1Kb] in eternum, et in seculum seculi. Quid aliud latini interpretes dicerent, qui non possent dicere, in eternum, et in eternum eterni? Quasi enim aliud dictum sit, in eternum, et aliud in seculum, ita sonat: sed grecus habet, , , quod forte commodius diceretur, in seculum, et in seculum seculi; ut in seculum intelligeretur, quantum hoc seculum durat; in seculum autem seculi, quod post huius finem futurum promittitur. Et replebitur gloria eius omnis terra: fiat, fiat. Iussisti, Domine, ita fit; ita fit, donec illud quod cepit a flumine, perueniat omnino usque ad terminos orbis terre.



IN PSALMUM LXXII ENARRATIO. SERMO  .

1. [uers. 1.] Audite, audite dilectissima uiscera corporis Christi, quorum spes Dominus Deus uester est, et non respicitis in uanitates et insanias mendaces ; et qui adhuc respicitis, audite ne respiciatis. Psalmus iste inscriptionem habet, id est titulum, Defecerunt hymni Dauid, filii Iesse  : Psalmus ipsi Asaph. Tot habemus psalmos in quorum titulis scriptum est nomen Dauid, nusquam est additum filii Iesse, nisi in hoc solo. Quod credendum est  non frustra factum, neque inaniter: ubique enim nobis innuit Deus, et ad intellectum uocat pium studium caritatis. Quid est, Defecerunt hymni Dauid, filii Iesse? Hymni laudes sunt Dei cum cantico: hymni cantus sunt continentes laudem Dei. Si sit laus, et non sit Dei, non est hymnus: si sit laus, et Dei laus, et non cantetur, non est hymnus. Oportet ergo ut, si sit hymnus, habeat hec tria: et laudem, et Dei, et canticum. Quid est ergo, Defecerunt hymni? Defecerunt laudes que cantantur in Deum. Molestam rem et quasi luctuosam uidetur nuntiare. Qui enim cantat laudem, non solum laudat, sed etiam hilariter laudat: qui cantat laudem, non solum cantat, sed et amat eum quem cantat. In laude confitentis est predicatio: in cantico amantis affectio. Defecerunt ergo hymni Dauid, ait: et addidit, filii Iesse. Erat enim Dauid rex Isrel, filius Iesse , tempore quodam ueteris Testamenti; quo tempore Nouum Testamentum occultatum ibi erat, tanquam fructus in radice. Si enim queras fructum in radice, non inuenies; nec tamen inuenies in ramis fructum, nisi qui de radice processerit. Illo ergo tempore, populo primo uenienti ex semine Abrahe carnaliter; nam et populus secundus pertinens ad Nouum Testamentum, ad semen Abrahe pertinet, sed iam spiritualiter: illi ergo populo primo adhuc carnali, ubi pauci prophete intelligebant et quid desideraretur a Deo, et quando haberet publice predicari, prenuntiauerunt futura hec tempora, et aduentum Domini nostri Iesu Christi. Et quemadmodum Christus ipse secundum carnem nasciturus, in radice erat occultus in semine Patriarcharum, et quodam tempore reuelandus tanquam fructu apparente, sicut scriptum est, Floruit uirga de radice Iesse : sic etiam ipsum Nouum Testamentum, quod in Christo est prioribus illis temporibus occultum erat, solis Prophetis cognitum, et paucissimis piis, non ex manifestatione presentium, sed ex reuelatione futurorum. Nam quid sibi uult, fratres, ut unum quiddam commemorem, quod Abraham mittens seruum suum fidelem ad desponsandam uxorem unico filio suo, facit eum iurare sibi, et in iuramento dicit ei: Pone manum sub femore meo, et iura ? Quid erat in femore Abrahe, ubi ille manum posuit iurans? Quid ibi erat, nisi quod et tunc ei promissum est: In semine tuo benedicentur omnes gentes . Femoris nomine caro significatur. De carne Abrahe, per Isaac et Iacob, et ne multa commemoremus, per Mariam Dominus noster iehsu Christus.

2. Quia uero radix erat in Patriarchis, unde ostendemus? Paulum interrogemus. Gentes iam credentes in Christum, et quasi superbire cupientes contra Iudeos qui crucifixerunt Christum; cum et de ipso populo uenerit alius paries, occurrens in angulo, id est in ipso Christo, de diuerso uenienti parieti preputii, id est Gentium: cum ergo erigerent se gentes, sic illas reprimit: Si enim tu, inquit, ex naturali incisus oleastro, insertus es in illis, noli gloriari aduersus ramos. Nam si gloriaris: non tu radicem portas, sed radix  te. Ergo de radice Patriarcharum dicit fractos quosdam ramos propter infidelitatem, et insertum ibi oleastrum, ut esset particeps pinguedinis oliue, id est, Ecclesiam ex Gentibus uenientem. Et quis inserit oleastrum in oliua? Oliua solet in oleastro; oleastrum in oliua nunquam uidimus. Nam quisquis fecerit, non inueniet baccas nisi oleastri. Quod enim inseritur, hoc crescit, et eius rei fructus inuenitur: inuenitur non radicis fructus, sed surculi. Hoc ostendens Apostolus omnipotentia sua Deum fecisse, ut oleaster in radicem oliue insereretur, et non baccas siluestres, sed oliuam daret; ad omnipotentiam Dei reuocans hoc Apostolus ait: Si tu ex naturali incisus es oleastro, et contra naturam insertus es in bonam [1 1Kb] oliuam, noli gloriari, inquit, aduersus ramos. Sed dicis, ait: Fracti sunt rami, ut ego inserar. Bene; propter incredulitatem fracti sunt: tu autem fide sta [2 1Kb] ; noli altum sapere, sed time. Quid enim est, Noli altum sapere? Noli superbire, quia insertus es; sed time ne frangaris per infidelitatem, sicut illi fracti sunt. Propter infidelitatem, inquit, fracti sunt: tu autem fide sta; noli altum sapere, sed time. Nam si Deus naturalibus ramis non pepercit, neque tibi parcet. Et sequitur bonus locus, et necessarius, et totus audiendus: uides ergo, inquit, bonitatem et seueritatem Dei: in eos quidem qui fracti sunt, seueritatem; in te autem qui insertus es bonitatem, si permanseris in bonitate; alioquin, id est, si non permanseris in bonitate, et tu excideris: et illi si non permanserint in infidelitate, inserentur .

3. Tempore igitur ueteris Testamenti, fratres, promissiones a Deo nostro populo illi carnali terrene erant et temporales. Promissum est regnum terrenum; promissa est terra illa, in quam etiam inducti sunt ab Aegypto liberati: per Iesum Naue introducti sunt in terram promissionis, ubi etiam Ierusalem terrena edificata est, ubi regnauit Dauid. Acceperunt terram, liberati ex Aegypto, transeuntes per Rubrum mare; finitis anfractibus et erroribus [3 1Kb] solitudinum, acceperunt terram, acceperunt regnum: deinde post regnum acceptum, quia terrena acceperant, ceperunt merito peccatorum suorum oppugnari, expugnari, captiuari; ad extremum euersa est et ipsa ciuitas. Tales erant et ille promissiones non perseuerature, per quas tamen figurarentur future promissiones perseuerature; ut ille omnis decursus temporalium promissionum figura esset, et quedam prophetia futurorum. Itaque cum illud regnum deficeret, ubi regnauit Dauid, filius Iesse, id est, homo quidam, etsi propheta, etsi sanctus, quia uidebat et preuidebat Christum uenturum, de cuius semine etiam secundum carnem nasciturus erat; tamen homo, tamen nondum Christus, tamen nondum rex noster, Filius Dei, sed rex Dauid, filius Iesse: quia ergo defecturum erat illud regnum, per quod regnum acceptum laudabatur tunc Deus a carnalibus; hoc solum enim  pro magno habebant, quia liberati erant temporaliter ab his a quibus opprimebantur, et euaserant hostes persequentes per mare Rubrum, et ducti erant per solitudinem, et inuenerant patriam et regnum; hinc solum laudabant Deum, nondum intelligentes quid in illis figuris presignaret et promitteret Deus: deficientibus ergo rebus pro quibus laudabat Deum populus carnalis, cui regnauit ille Dauid, defecerunt hymni Dauid; non Filii Dei, sed filii Iesse. Periculosum locum tituli psalmi presentis, sicut Dominus uoluit, preteruecti sumus: accepistis quare dictum sit, Defecerunt hymni Dauid, filii Iesse.

4. Cuius uox est Psalmus [1 1Kb] ? Asaph. Quid est, Asaph? Sicut inuenimus in interpretationibus ex lingua hebrea in grecam, et ex greca nobis in latinam translatis, Asaph Synagoga interpretatur. uox est ergo Synagoge. Sed tu cum audieris Synagogam, noli continuo detestari quasi interfectricem Domini. Erat quidem illa Synagoga interfectrix Domini; nemo dubitat: sed memento de Synagoga fuisse arietes, quorum filii sumus. Unde dicitur in psalmo: Afferte Domino filios arietum . Qui inde arietes? Petrus, Ioannes, Iacobus, Andreas, Bartholomeus, et ceteri Apostoli. Hinc et ipse primo Saulus, postea Paulus: id est, primo superbus, postea humilis. Saül enim, unde dictum est nomen Sauli, nostis quia rex superbus et infrenis fuit. Non quasi iactantia aliqua nomen sibi mutauit Apostolus; sed ex Saulo factus est Paulus, ex superbo modicus. Paulum enim Modicum est. uis nosse quid sit Saulus? Ipsum audi iam Paulum recordantem quid fuerit per malitiam suam, et quid iam sit per gratiam Dei; audi quomodo fuerit Saulus, et quomodo sit Paulus: Qui fui, inquit, prius blasphemus, et persecutor, et iniuriosus . Audisti Saulum; audi et Paulum: Ego enim sum, inquit, minimus Apostolorum. Quid est minimus, nisi ego sum Paulus? Et sequitur: Qui non sum dignus uocari apostolus. Quare? Quia fui Saulus. Quid est, fui Saulus? Ipse dicat: Quia persecutus sum, inquit, Ecclesiam Dei; sed gratia Dei, ait, sum id quod sum . Abstulit sibi omnem granditatem suam; minimus iam in se, grandis in Christo. Et iste Paulus quid dicit? Non repulit Deus plebem suam, de plebe ex Iudeis ueniente, plebem suam, inquit, quam presciuit: nam et ego Isrelita sum ex semine Abraham, de tribu Beniamin . Ergo et Paulus nobis de Synagoga; et Petrus et alii Apostoli de Synagoga. Itaque cum audieris [2 1Kb] uocem Synagoge, noli attendere meritum, sed intende partum. Loquitur ergo in hoc psalmo Synagoga, deficientibus hymnis Dauid, filii Iesse; id est deficientibus rebus temporalibus, per quas solebat a carnali populo laudari Deus. Quare autem ille defecerunt, nisi ut alie quererentur? Ut quererentur que? Que ibi non erant? Non; sed que ibi tegebantur figuris: non que iam ibi non erant; sed ibi tanquam in radice occultabantur quibusdam secretis mysteriorum,  que, inquit ipse Apostolus, figure nostre fuerunt .

5. Et attendite iam breuiter ipsam figuram nostram. Populus Isrel sub Pharaonis et Aegyptiorum dominatione ; populus Christianus, ante fidem predestinatus iam Deo, et adhuc seruiens demonibus et diabolo principi eorum: ecce populus subiugatus Aegyptiis, seruiens peccatis suis; non enim nisi per peccata nostra potest diabolus dominari. Liberatur populus ab Aegyptiis per Moysen; liberatur populus a preterita uita peccatorum per Dominum nostrum Iesum Christum. Transit populus ille per mare Rubrum; iste per Baptismum. Moriuntur in mari Rubro omnes inimici populi illius ; moriuntur in Baptismo omnia peccata nostra. Intendite, fratres. Post mare illud Rubrum non continuo patria datur, nec tanquam iam hostes desint, secure triumphatur; sed restat eremi solitudo, restant hostes insidiantes in uia: sic et post Baptismum restat uita christiana in tentationibus. In illa eremo suspirabatur patrie promisse; quid aliud Christiani suspirant iam abluti Baptismo? Numquid iam regnant cum Christo? Nondum uentum est ad terram promissionis nostram; sed non defecturam, non enim ibi deficient hymni Dauid. Hoc modo audiant omnes fideles; sciant ubi sint: in eremo sunt; patrie suspirant. Mortui sunt hostes in Baptismo; sed insequentes a tergo. Quid est, insequentes a tergo? Ante faciem futura habemus; a tergo preterita: omnia preterita peccata deleta sunt in Baptismo; quibus modo tentamur, non a tergo insequuntur, sed in uia insidiantur. Unde Apostolus, adhuc in uia huius eremi constitutus, Que retro, inquit, oblitus, in ea que ante sunt extentus, secundum intentionem sequor ad palmam superne uocationis Dei ; tanquam diceret, Ad patriam superne promissionis Dei. Et ibi iam, fratres, in eremo quidquid passus est ille populus, et quidquid eis Deus largitus est; quecumque illa flagella fuerunt, quecumque dona, significationes sunt rerum quas in hac solitudine huius uite, ambulantes in Christo, querentes patriam, et accipimus ad consolationem, et patimur ad probationem. Non ergo mirum quia illud defecit quod figurabat futurum. Nam perductus est populus ad patriam promissionis; numquid semper staturam? Si hoc esset, non esset figura, sed res. Quia uero figura erat, ad temporale quiddam perductus est ille populus. Si ad temporale quiddam perductus est, oportebat ut deficeret, et defectu suo cogeretur querere quod nunquam deficeret.

6. Synagoga ergo, id est, qui Deum ibi pie colebant, sed tamen propter terrenas res, propter ista presentia: sunt enim impii qui presentium rerum bona a demonibus querunt; hic autem populus ideo melior erat Gentibus, quod quamuis presentia bona et temporalia, tamen ab uno Deo querebat, qui est creator omnium, et spiritualium, et corporalium: cum ergo illi pii secundum carnem attenderent, id est, illa Synagoga que erat in bonis, pro tempore bonis  [1 1Kb] , non spiritualibus, quales erant ibi Prophete, quales pauci intellectores regni celestis, eterni; ergo illa Synagoga animaduertit que acceperit a Deo, et que promiserit Deus populo illi, abundantiam rerum terrenarum, patriam, pacem, felicitatem terrenam: sed in his omnibus figure erant; et non intelligens quid ibi lateret in rebus figuratis, putauit hoc pro magno dare Deum, nec habere melius quod dare posset diligentibus se et seruientibus sibi. Attendit, et uidit quosdam peccatores, impios, blasphemos, seruos demonum, filios diaboli, uiuentes in magna nequitia et superbia, abundare rebus talibus terrenis, temporalibus, pro qualibus rebus ipsa Deo seruiebat: et nata est cogitatio pessima in corde, que faceret nutare pedes, et prope labi a Dei uia. Et ecce ista cogitatio in populo erat ueteris Testamenti: utinam non sit in carnalibus fratribus nostris, cum iam aperte predicatur felicitas Noui Testamenti! Quid enim dixit illa tunc Synagoga? quid dixit ille populus? Nos seruimus Deo, et corripimur, flagellamur; subducuntur nobis ea que diligimus, et que pro magno a Deo acceperamus; illi autem scelerati homines nequissimi, superbi, blasphemi, inquieti, abundant omnibus rebus, propter quas nos Deo seruimus: puto sine causa seruitur Deo. Hic sensus est Psalmi, deficientis populi et nutantis: dum considerat bona terrena propter que seruiebat Deo, abundare his qui non seruirent Deo, nutat, et prope labitur: et cum hymnis illis deficit, quia in talibus cordibus hymni deficiebant. Quid est, in talibus cordibus hymni deficiebant? Quia iam talia cogitabant, Deum non laudabant. Quomodo enim laudarent Deum, quibus quasi peruersus uidebatur, dans impiis tantam felicitatem, et auferens eam a seruientibus sibi? Non illis bonus uidebatur Deus: et quibus Deus bonus non uidebatur, non utique ab eis laudabatur; a quibus autem Deus non laudabatur, defecerunt in illis hymni. Postea uero populus iste intellexit quid eum admoneret Deus querere, cum ista temporalia subtraheret seruis suis, et donaret ea inimicis suis, blasphemis, impiis: admonitus intellexit quia pre omnibus que dat Deus, et bonis, et malis, et aliquando aufert, et bonis, et malis, pre omnibus seruat aliquid bonis. Quid est, seruat aliquid bonis? quid illis seruat? Seipsum. Iam quantum arbitror, curritur in Psalmo; intellectus est in nomine Domini. Audi recordantem et penitentem qui errauerat, putando Deum non bonum qui dat bona terrena malis, et aufert illa a seruis suis. Intellexit enim quid Deus seruaret seruis suis; et recogitans, seque castigans erupit hoc modo.

7. Quam bonus Deus Isrel! Sed quibus? Rectis corde. Peruersis quid? Peruersus uidetur. Sic et in alio psalmo dicit: Cum sancto sanctus eris, et cum uiro innocente innocens eris, et cum peruerso peruersus eris . Quid est, peruersus eris cum peruerso? Peruersum te putabit peruersus. Non quod ullo modo peruertatur Deus. Absit: quod est, est.  Sed quemadmodum sol, oculos puros, sanos, uegetos fortes habenti, tranquillus apparet, in oculos autem lippos quasi tela aspera iaculatur; intuentem illum uegetat, hunc excruciat, non mutatus, sed mutatum [1 1Kb] : sic cum ceperis esse peruersus, et tibi Deus peruersus uidebitur; tu mutatus es, non ille. Erit ergo tibi pena, quod bonis gaudium. Hoc iste recolens, Quam bonus, inquit, Deus Isrel rectis corde!

8. [uers. 2.] Quid autem tibi? Mei autem pene commoti sunt pedes. Quando commoti sunt pedes, nisi quando non erat rectum cor? Unde non erat rectum cor? Audi: Paulo minus effusi sunt gressus mei. Quod dixit, pene; hoc dixit, paulo minus: et quod dixit, pene moti sunt pedes; hoc dixit, effusi sunt gressus. Pene moti sunt pedes, pene effusi sunt gressus. Moti pedes: sed unde, moti pedes, et effusi gressus? Moti pedes, ad errandum; effusi gressus, ad lapsum; non omnino, sed pene. Quid enim est? Iam ibam in errorem, non ieram: iam cadebam, non cecideram.

9. [uers. 3.] Sed quare et [2 1Kb] hoc? Quia zelaui, inquit, in peccatoribus, pacem peccatorum intuens. Attendi peccatores; uidi illos habere pacem. Quam pacem? Temporalem, fluxam, caducam atque terrenam; sed tamen talem qualem et ego a Deo desiderabam. uidi illos habere qui non seruiebant Deo, quod ego desiderabam ut seruirem Deo; et moti sunt pedes mei, et pene effusi sunt gressus mei.

10. [uers. 4, 5.] Quare autem hoc habent peccatores, dicit breuiter: Quia non est declinatio mortis [3 1Kb] eorum; et firmamentum in flagello eorum. In laboribus hominum non sunt, et cum hominibus non flagellabuntur. Iam intellexi, inquit, quare illi habent pacem, et florent in terra; quia morti eorum non est declinatio, id est, quia certa mors et eterna eos manet, que nec declinat ab eis, nec ipsi ab ea declinare possunt. Quia non est declinatio mortis eorum; et firmamentum in flagello eorum. Et est firmamentum in flagello eorum: non est enim temporale flagellum eorum, sed firmum in sempiternum. Propter hec ergo mala que illis eterna futura sunt, modo quid? In laboribus hominum non sunt, et cum hominibus non flagellabuntur. Numquid et ipse diabolus cum hominibus non flagellatur, cui tamen eternum supplicium preparatur?

11. [uers. 6.] Propterea quid hinc isti, dum non flagellantur, dum non laborant cum hominibus? Ideo, inquit, obtinuit eos superbia. Attende illos superbos, indisciplintos; attende taurum deuotum uictime, permissum errare libere, et uastare que potest, usque ad diem occisionis. Iam bonum est, fratres, in ipsis Prophete uerbis audiamus hunc quasi taurum de quo dixi. Sic enim illum et alibi Scriptura commemorat: dicit eos tanquam ad uictimam preparatos, et parci eis ad malam libertatem . Ideo, dixit, obtinuit eos superbia. Quid est, obtinuit eos superbia? Circumamicti sunt iniquitate et impietate sua. Non dixit, tecti; sed, circumamicti, undique cooperti  impietate sua. Merito miseri nec uident, nec uidentur, quia circumamicti sunt, nec uidentur interiora eorum. Nam quisquis malorum hominum, quasi felicium secundum tempus, interiora conspiceret; quisquis eorum uideret truces censcientias, quisquis animas eorum posset inspicere diuerberari tantis perturbationibus cupiditatum et timorum, uideret illos miseros, et quando felices uocantur. Sed quia circumamicti sunt iniquitate et impietate sua, non uident; sed nec uidentur. Nouerat illos Spiritus qui de illis ista dicit; et eo oculo tales debemus inspicere, quo scimus uidere, si nobis auferatur ab oculis tegumen impietatis, uideamus istos; et cum felices sunt, fugiamus; et cum felices sunt, non imitemur: nec a Domino Deo nostro talia nobis pro magno optemus [1 1Kb] , qualia accipere meruerunt qui illi non seruiunt. Aliud quiddam seruat; aliud desiderandum est: quid sit autem, audite.

12. [uers. 7.] Primo isti describantur. Prodiet [2 1Kb] quasi ex adipe iniquitas eorum. uide si non taurus ille agnitus est. Audite, fratres: non quomodocumque transeundum est quod dixit, Prodiet quasi ex adipe iniquitas eorum. Sunt enim mali, sed macie mali; ideo mali, quia macri, id est exiles, exigui, tabe quadam [3 1Kb] necessitatis affecti: et ipsi mali, et damnandi; ferenda est enim magis omnis necessitas, quam perpetranda aliqua iniquitas. Tamen aliud est de necessitate peccare; aliud in abundantia. Pauper mendicus furtum facit; ex macie processit iniquitas: diues abundans rebus tantis, quare diripit res alienas? Illius iniquitas ex macie: huius ex adipe processit. Ideo macro cum dicis: Quare hoc fecisti? Humiliter afflictus et abiectus respondet: Necessitas cegit me. Quare non timuisti Deum? Egestas compulit. Dic diuiti: Quare hec facis, et non times Deum? si tamen tantus es qui possis dicere. uide si uel dignatur audire; uide si non etiam in te ipso  prodiet iniquitas ex adipe eius. Iam enim preceptoribus et correptoribus suis inimicitias indicunt; et fiunt inimici uerum dicentibus, iam sueti compalpari uerbis adulantium, aure molli, corde non sano. Quis dicat diuiti: Male fecisti rapere res alienas? Aut forte si ausus fuerit aliquis dicere, et talis est cui non possit ille resistere, quid respondet? Totum in contemptum Dei loquitur. Quare? Quia superbus est. Quare? Quia pinguis est. Quare? Quia deuotus ad uictimam est. Prodiet quasi ex adipe iniquitas eorum.

13. Transierunt in dispositionem cordis. Ibi intus transierunt. Quid est transierunt? Pretergressi sunt uiam. Quid est transierunt? Excesserunt metas humani generis; homines se pares ceteris non putant. Transierunt, inquam, metas humani generis. Quando dicis tali homini: Frater tuus est iste pauper; eosdem parentes habuistis, Adam et Euam: noli attendere  tumorem tuum, noli attendere typhum in quem elatus es; etsi te circumstat familia, etsi numerosum aurum et argentum, etsi domus marmorata continet, etsi tecta laqueata contegunt, simul te et pauperem contegit tectum mundi celum; sed diuersus es a paupere rebus non tuis, extrinsecus appositis: te in illis uide, non illas in te. Attende teipsum, qui sis ad pauperem; teipsum, non quod habes. Quid enim despicis fratrem? In uisceribus matrum uestrarum ambo nudi fuistis. Certe etiam cum de ista uita exieritis, et iste carnes, exhalata [1 1Kb] anima, fuerint putrefacte, dignoscantur ossa diuitis et pauperis! De conditione loquor equali, de ipsa sorte generis humani in qua omnes nascuntur: et diues cum hic sit, et pauper, non semper hic erit; et sicut diues non uenit diues, sic nec diues abscedit: idem ipse est utriusque introitus, et par exitus. Addo quod forte mutabitis uices. Iam ubique Euangelium predicatur: attende quemdam pauperem ulcerosum qui iacebat ante ianuam diuitis, et cupiebat saturari de micis que cadebant de mensa diuitis; attende et illum parem [2 1Kb] tuum qui induebatur purpura et bysso, et epulabatur quotidie splendide. Contigit nempe mori inopem illum, et auferri ab Angelis in sinum Abrahe: ille autem mortuus est, et sepultus est; nam illius forte sepulturam nemo curauit: et cum apud inferos ille diues in tormentis esset, nonne eleuauit oculos suos, et uidit in infinito gaudio eum quem contempsit ante ianuam suam, et de digito eius aque stillam desiderauit, qui de mensa eius cadentes micas desiderauerat? Fratres, labor ille pauperis quantus fuit? Delicie ille diuitis quam longe fuerunt? Quod autem mutauerunt, perpetuum est. Illius ergo quia non erat declinatio in morte, et firmamentum erat in flagello eius; in laboribus hominum non fuit, et inter homines flagellatus non est: ille autem flagellatus hic, requieuit ibi; quia flagellat omnem filium quem recipit . Sed cui dicis ista? Epulanti splendide, et induenti se quotidie purpura et bysso. Cui dicis? Qui transiit in dispositionem cordis. Merito sero dicturus est, Mitte Lazarum; dicat uel fratribus meis ; quando ei non conceditur fructus penitentie. Non enim penitentia, non datur; sed sempiterna erit penitentia et nulla salus post penitentiam. Ergo isti transierunt in dispositionem cordis.

14. [uers. 8.] Cogitauerunt et locuti sunt malignitatem. Sed loquuntur malignitatem homines et cum timore, isti autem quomodo? Iniquitatem in altum locuti sunt. Non solum locuti sunt iniquitatem; sed etiam clare, audientibus omnibus, superbe: Ego facio, ego ostendo; senties cum quo habes, uiuere te non sinam [3 1Kb] . uel cogitares ea, non etiam effunderes: uel intra claustra cogitationis mala cupiditas cerceretur, uel refrenaret eam intra cogitationem suam. Quare? an forte macer est? Prodiet quasi ex adipe  iniquitas eorum. Iniquitatem in altum locuti sunt.

15. [uers. 9.] Posuerunt in celum os suum, et lingua eorum transiit super terram Quid est hoc, transiit super terram? Quod dictum est, Posuerunt in celum os suum. Hoc est enim, transiit super terram, transeunt terrena omnia. Quid est, transire terrena omnia? Non se cogitat hominem subito mori posse, cum loquitur: quasi semper uicturus minatur: transcendit cogitatio illius terrenam fragilitatem; nescit quali uase coopertus est, nescit quod scriptum est alio loco de talibus: Exiet spiritus eius, et reuertetur in terram suam; in illa die peribunt omnes cogitationes eius . Sed isti diem ultimum suum non cogitantes, loquuntur superbiam [1 1Kb] ; et in celum ponunt os suum, et trascendunt terram. Si ultimum suum diem non cogitaret, id est iudicii sui ultimum diem, latro missus in carcerem, nichil illo esset immanius; et tamen posset effugere. Quo fugis ne moriaris? Certus erit ille dies. Quid est diu quod uicturus es? Quantum est diu quod habet finem, etsi diu esset? Huc accedit quia non est: et non est diu, et incertum est ipsum quod dicitur diu. Quare hoc non cogitat? Quia posuit in celum os suum, et lingua eius transiit super terram.

16. [uers. 10.] Ideo reuertetur huc populus meus. Iam ipse Asaph reuertitur huc. uidit enim ista abundare iniquis, uidit superbis: redit ad Deum, et incipit querere et disputare. Sed quando? Cum dies pleni inuenientur in eis. Quid est, dies pleni? Cum autem uenit plenitudo temporis, misit Deus Filium suum . Ipsa est plenitudo temporis, quando uenit ille temporalia docere contemni, non habere magnum quidquid mali homines cupiunt; pati quidquid mali homines metuunt. Factus est uia, reuocauit ad cogitationem intimam, admonuit quid a Deo querendum esset. Et uide de qua cogitatione reuerberata in se, et quodammodo reuocante fluctus impetus sui, transitur ad uera eligenda. Ideo reuertetur populus meus huc; et dies pleni inuenientur in eis.

17. [uers. 11.] Et dixerunt: Quomodo sciuit Deus, et si est scientia in Altissimo? uide per quam cogitationem transeunt. Ecce iniqui felices sunt non curat Deus res humanas. uere scit quid agamus? uidete que dicuntur. Rogamus, fratres; iam Christiani non dicant: Quomodo sciuit Deus, et si est scientia in Altissimo.

18. [uers. 12.] Unde enim tibi uidetur non scire Deum, et non esse scientiam in Altissimo? Respondet: Ecce ipsi peccatores, et abundantes in seculo obtinuerunt diuitias. Et peccatores sunt, et abundantes diuitias in seculo obtinuerunt. Confessus est quia ideo nolebat esse peccator, ut haberet diuitias. Carnalis anima uisibilibus rebus et terrenis uendiderat iustitiam suam. Qualis iustitia, que propter aurum habetur; quasi pretiosius sit aurum quam ipsa iustitia, aut cum quisquam negat res alienas, maius damnum patiatur cui negat, quam ille qui illi negat! Ille perdit uestem, iste fidem. Ecce ipsi peccatores, et abundantes in seculo obtinuerunt diuitias. Inde ergo  nescit Deus, et inde non est scientia in Altissimo!

19. [uers. 13.] Et dixi: Ergo [1 1Kb] sine causa iustificaui cor meum. Quando seruio Deo, et ista non habeo; non seruiunt illi, et his abundant: Ergo sine causa iustificaui cor meum, et laui in innocentibus [2 1Kb] manus meas. Hoc sine causa feci. Ubi est merces bone uite mee? ubi est premium seruitutis mee? Bene uiuo, et egeo; et iniquus [3 1Kb] abundat. Et laui in innocentibus manus meas.

20. [uers. 14.] Et fui flagellatus tota die. A me non recedunt flagella Dei. Bene seruio; et flagellor, non seruit, et ornatur. Magnam questionem sibi fecit. Agitatur anima, transit anima transitura ad contemnenda terrena et concupiscenda eterna. Transitus est ipsius anime in hac cogitatione: ubi fluctuat in quadam tempestate, peruentura est ad portum. Et quomodo solent egri, qui lentius egrotant cum sanitas longe est, uicina sanitate plus estuant: accessionem creticam [4 1Kb] medici uocant, per quam transitur ad sanitatem; maior ibi estus, sed ducens ad salutem; maior ibi ardor, sed uicina refectio: sic ergo et hic estuat. Nam periculosa uerba sunt, fratres, molesta, et pene blasphema, Quomodo sciuit Deus? Hoc est et pene: non dixit, Nesciuit Deus; non dixit, Non est scientia in Altissimo: sed quasi querens, hesitans, dubitans Hoc est quod ait paulo ante: Pene effusi sunt gressus mei. Quomodo sciuit Deus, et si est scientia in Altissimo? Non confirmat; sed ipsa dubitatio periculosa est. Per periculum transit ad sanitatem. Audi iam sanitatem: Ergo in uanum iustificaui cor meum, et laui inter innocentes manus meas: et fui flagellatus tota die, et argutio mea in matutinum. Argutio, correptio est: qui arguitur, corripitur. Quid est, in matutinum? Non differtur. Differtur impiorum; mea non differtur: illa sera, uel nulla est; mea in matutinum. Et fui flagellatus tota die, et argutio mea in matutinum.

21. [uers. 15.] Si dicebam, Narrabo sic: id est, docebo sic. Quomodo docturus es? Quia non est scientia in Altissimo? quia non scit Deus? Hanc sententiam uis proferre, quia sine causa iuste uiuunt qui iuste uiuunt, quia perdidit homo iustus seruitutem suam, quia magis Deus malis fauet, aut neminem curat? hoc uis dicere, hoc narrare? Reprimit se, auctoritate compescente. Qua auctoritate? uult homo aliquando erumpere in istam sententiam; sed reuocatur Scripturis dicentibus ut semper bene uiuatur, dicentibus quia Deus curat res humanas, quia discernit inter pium et impium. Ergo et iste uolens iam istam proferre sententiam, reuocat se. Et quid ait? Si dicebam, Narrabo sic: ecce generationem filiorum tuorum reprobaui. Reprobaui generationem filiorum tuorum, si narrabo sic: generationem iustorum reprobabo. Sicut et quedam habent exemplaria: Ecce generationi [5 1Kb] filiorum tuorum cui concinui? id est, cui filiorum tuorum  concinui? id est, cui congrui, cui accommodatus sum? Dissonui ab omnibus, si sic doceo. Concinit enim qui consonat; qui autem non consonat, non concinit. Aliud dicturus sum quam dixit Abraham, quam dixit Isaac, quam dixit Iacob, quam dixerunt Prophete? Illi enim omnes dixerunt quia curat Deus res humanas: ego dicturus sum quia non curat? Maiorne in me prudentia, quam in illis? maiorne intellectus in me quam in illis? Saluberrima auctoritas reuocauit cogitationem ab impietate.

22. [uers. 16.] Et quid sequitur? Si dicebam, narrabo sic: ecce generationem filiorum tuorum reprobaui. Ergo ne reprobaret, quid fecit? Et suscepi cognoscere. Suscepit cognoscere: Deus illi adsit, ut cognoscat. Interim, fratres, a magno lapsu reuocatur, quando non se iam scientem presumit, sed suscepit cognoscere quod nesciebat. Iam enim uolebat quasi sciens uideri, et predicare nullam esse Deo curam de rebus humanis. Facta est enim ista iniquorum nequissima et impia doctrina. Sciatis, fratres, multos disputare, et dicere quia Deus res humanas non curat, quia casibus reguntur omnia, uel quia stellis subiecte sunt uoluntates nostre, quia unusquisque non pro meritis agitur, sed necessitate stellarum suarum: doctrina mala, doctrina impia! In hec iste ibat, cuius pene commoti sunt pedes, et cuius paulo minus effusi sunt gressus; in hunc ibat errorem: sed quia non concinebat generationi filiorum Dei, suscepit cognoscere; et damnauit scientiam in qua iustis Dei non congruebat. Et quid dicat audiamus; quia suscepit cognoscere, et adiutus est, et didicit aliquid, et indicauit nobis. Et suscepi, inquit, cognoscere. Hoc labor est ante me. uere magnus labor, cognoscere quomodo et Deus curet res humanas, et bene sit malis, et laborent boni! Magna uis questionis! ideo, Hoc labor est ante me. Quasi stat mihi in facie murus quidam: sed habes uocem psalmi, In Deo meo transgrediar murum . Hoc labor est ante me.

23. [uers. 17.] uerum dicis: labor est ante te; sed ante Deum non est labor: fac te ante Deum ubi non est labor, et nec tibi erit labor. Et fecit hoc; nam dicit quamdiu labor ante se: Donec intream in sanctuarium Dei, et intelligam in nouissima. Magna res, fratres. Iam diu laboro, inquit, et ante faciem meam laborem quemdam quasi inextricabilem uideo, ut cognoscam quomodo et iustus sit Deus, et res humanas curet, et non sit iniquus, quod peccantes et scelera facientes felicitatem habent in hac terra; pii uero et Deo seruientes in tentationibus plerumque et in laboribus fatigantur: magna difficultas est hoc scire; sed donec intream in sanctuarium Dei. In sanctuario enim Dei quid tibi prestatur, ut hanc soluas questionem? Et intelligam, inquit, in nouissima; non in presentia. Ego, inquit, de sanctuario Dei intendo oculum in finem; presentia transgredior. Totum hoc quod uocatur humanum genus, omnis ista massa mortalitalis uentura est ad examen, uentura est ad libram; appendentur ibi opera hominum. Cuncta modo nubes inuoluit; sed Deo cognita sunt merita singulorum. Et  intelligam, inquit, in nouissima: sed non a me; nam ante me labor est. Unde intelligam in nouissima? Intrem in sanctuarium Dei. Ibi ergo intellexit, et unde modo isti felices.

24. [uers. 18.] uerumtamen propter dolositatem posuisti eis. Quia dolosi sunt, id est fraudulenti; quia dolosi sunt, dolos patiuntur. Quid est hoc, quia fraudulenti sunt, fraudem patiuntur? Fraudem uolunt facere generi humano in omnibus nequitiis suis; fraudem et ipsi patiuntur, ut terrena bona eligant, et relinquant eterna. Ergo, fratres, in eo quod fraudem faciunt, fraudem patiuntur. Quod iamdudum dixi, fratres; quale cor habet, qui ut lucretur uestem, perdit fidem? Ille cui tulit uestem passus est fraudem, an iste qui tanto damno percutitur? Si pretiosior est uestis quam fides, maiore damno ille afficitur: si autem incomparabiliter fides excedit totum mundum, ille uidebitur damnum uestis perpeti; huic autem dicitur, Quid prodest homini, si totum mundum lucretur; anime autem sue damnum patiatur ? Ergo quid illis contigit? Propter dolositatem posuisti eis: deiecisti eos dum extollerentur. Non dixit, Deiecisti eos, quia elati sunt: non quasi posteaquam elati sunt, deiecisti illos; sed in eo ipso quod elati sunt, deiecti sunt. Sic enim efferri, iam cadere est: Deiecisti eos dum extollerentur.

25. [uers. 19.] Quomodo facti sunt in desolationem subito! Admiratur super eis, intelligens in nouissima. Defecerunt: uere quomodo fumus, qui dum extollitur, deficit, defecerunt. Quomodo dicit, defecerunt? Quomodo qui intelligit in nouissima. Defecerunt: perierunt propter iniquitatem suam.

26. [uers. 20.] ueluti somnium exsurgentis. Quomodo defecerunt? Quomodo deficit somnium exsurgentis. Fac hominem in somnis uidere se inuenisse thesauros: diues est, sed donec euigilet. ueluti somnium exsurgentis: sic defecerunt, quomodo somnium euigilantis. Queritur igitur, et non est: nichil in manibus, nichil in lecto. Pauper dormierat, diues in somnis factus fuerat; si non euigilasset, diues esset: euigilauit, inuenit erumnam quam dimiserat dormiens. Et isti [1 1Kb] inuenient miseriam quam sibi comparauerant: cum euigilauerint de hac uita, transit illud quod quasi in somno tenebatur, ueluti somnium exsurgentis. Et ne diceretur: Quid ergo? parua tibi uidetur claritas eorum, parua tibi uidetur pompa eorum, parui tibi uidentur tituli, imagines, statue, laudes, cunei clientium? Domine, ait, in ciuitate tua imaginem [2 1Kb] illorum ad nichilum rediges. Itaque, fratres mei, libere loquens de hoc loco, uel unde licet [3 1Kb] ; quia quando uobis miscemur, magis uos ferimus quam docemus: in nomine Christi et in timore eius exhortor uos, ut quicumque ista non habetis, non cupiatis; quicumque habetis, non in eis presumatis. Ecce dixi uobis: non dico, Damnamini, quia habetis; sed, damnamini, si de talibus presumatis, si de talibus inflemini, si propter  talia magni uobis uideamini, si propter talia pauperes non agnoscatis, si generis humani conditionem communem propter excellentem uanitatem obliuiscamini. Tunc enim Deus necesse est retribuat in nouissima, et in ciuitate sua imaginem talium ad nichilum redigat. Qui autem diues est, hoc modo sit quo precepit Apostolus: »Precipe,« inquit, »diuitibus huius mundi non superbe sapere; neque sperare in incerto diuitiarum suarum, sed in Deo uiuo, qui prestat nobis omnia abundanter ad fruendum.« Abstulit superbiam diuitum; dat consilium. Quasi dicerent: Diuites sumus; superbire nos prohibes, iactare pompas diuitiarum nostrarum uetas; quid ergo facturi sumus de istis diuitiis? Usque adeo non est quod inde faciant? Diuites sint, inquit, in operibus bonis; facile tribuant, communicent. Et quid prodest hoc? Thesaurizent sibi fundamentum bonum in futurum, ut apprehendant ueram uitam . Ubi debent sibi thesaurizare? Quo misit iste oculum, intrans in sanctuarium Dei. Exhorrescant omnes fratres nostri diuites, abundantes pecunia, auro, argento, familia, honoribus; exhorrescant quod modo dictum est: Domine, in ciuitate tua imaginem illorum ad nichilum rediges. Nonne digni sunt hec pati, ut Deus in ciuitate sua imaginem illorum ad nichilum redigat; quia et ipsi in ciuitate sua terrena imaginem Dei ad nichilum redegerunt? In ciuitate tua imaginem eorum ad nichilum rediges.

27. [uers. 21.] Quia delectatum est cor meum. Dicit quibus rebus tentatur: Quia delectatum est, inquit, cor meum; et renes mei mutati sunt. Quando me delectauerunt temporalia ista, mutati sunt renes mei. Potest et sic intelligi: Quia delectatum est cor meum, in Deum; et renes mei mutati sunt, id est, libidines mee mutate sunt, et castus totus factus sum. Renes mei mutati sunt. Et audi quomodo.

28. [uers. 22.] Et ego ad nichilum redactus sum, et non cognoui. Ego ille, qui modo ista dico de diuitibus, aliquando talia desideraui: ideo et ego ad nichilum redactus sum, quando pene effusi sunt gressus mei. Et ego ad nichilum redactus sum, et non cognoui: non est ergo desperandum et de illis, in quos talia dicebam.

29. [uers. 23.] Quid est, non cognoui? Quasi pecus factus sum ad te; et ego semper tecum. Multum interest inter istum et alios. Iste quasi pecus factus est desiderando terrena, quando redactus ad nichilum non cognouit eterna: sed non recessit a Deo suo, quia non illa desiderauit a demonibus, a diabolo. Hoc enim iam uobis commendaui: uox est Synagoge, id est, illius populi qui non seruiuit idolis. Pecus quidem factus sum, a Deo meo terrena desiderans; sed nunquam recessi ab ipso Deo meo.

30. [uers. 24.] Quia ergo, quamuis factus pecus, non recessi a Deo meo, sequitur: Tenuisti manum dextere mee. Non dixit, manum dexteram meam; sed, manum dextere mee. Si dextere manus est, manus habet manum: Manum tenuisti dextere mee, ut deduceres me. Quid posuit, manum? Potestatem.  Hoc enim dicimus quemquam habere in manu, quod habet in potestate; quomodo dixit diabolus Deo de Iob: Mitte manum tuam, et tolle que habet . Quid est, mitte manum tuam? Da potestatem. Manum Dei, potestatem Dei dixit; sicut scriptum est alio loco: Mors et uita in manibus lingue . Numquid lingua habet manus? Sed quid est, in manibus lingue? In potestate lingue. Quid est, in potestate lingue? Ex ore tuo iustificaberis, et ex ore tuo condemnaberis . Tenuisti ergo manum dextere mee, potestatem dextere mee. Que erat dextera mea? Quia ego semper tecum. In sinistram [1 1Kb] habebam, quia pecus factus sum; id est, quia terrena in me fuit concupiscentia: sed dextera mea erat, quia semper tecum eram. Huius dextere mee manum tenuisti, id est, potestatem rexisti. Quam potestatem? Dedit eis potestatem filios Dei fieri : cepit esse iam inter filios Dei, ad Nouum Testamentum pertinens. uide quomodo retenta est manus dextere eius. In uoluntate tua deduxisti me. Quid est, in uoluntate tua? Non in meritis meis. Quid est, in uoluntate tua? Audi Apostolum, qui fuit pecus primo terrena desiderans, et secundum uetus Testamentum uiuens; quid ait? Qui primo fui blasphemus, et persecutor, et iniuriosus; sed misericordiam consecutus sum . Quid est, in uoluntate tua? Gratia Dei sum id quod sum . Et cum gloria [2 1Kb] assumpsisti me. Iam quo assumptus est, et in qua gloria, quis explicat? quis dicit? Exspectemus hoc, quia in resurrectione erit; in nouissimis erit: Cum gloria assumpsisti me.

31. [uers. 25.] Et cepit cogitare felicitatem ipsam celestem, et arguere se, quia pecus fuit, et terrena desiderauit. Quid enim mihi est in celo, et a te quid uolui super terram? Ex uoce uestra intellexisse uos uideo. Comparauit uoluntati sue terrene premium celeste quod accepturus est; uidit quid ibi sibi seruaretur, et cogitans, et estuans in cogitatione cuiusdam rei ineffabilis, quam nec oculus uidit, nec auris audiuit, nec in cor hominis ascendit , non dixit, Illud, aut illud mihi est in celo; sed, Quid mihi est in celo? Quid est illud quod habeo in celo? quid est? quantum est? quale est? Et, cum non transit quod habeo in celo, a te quid uolui super terram? Seruas mihi tu: sic dicam ut possum, sed date ueniam; accipite conatum meum, deuotionem nitendi; nam explicandi nulla facultas est [3 1Kb] : seruas, inquit, mihi tu in celo diuitias immortales, te ipsum; et ego uolui a te in terra quod habent et impii, quod habent et mali, quod habent et facinorosi; pecuniam, aurum, argentum, gemmas, familias; quod habent et scelerati multi, quod habent multe femine turpes, multi uiri turpes: hec pro magno desideraui a Deo meo super terram, cum seruet se mihi in celo Deus meus. Quid enim mihi est in celo? Ostendere habet ipsum quid. Et a te quid uolui super terram?

 32. [uers. 26.] Defecit cor meum et caro mea, Deus cordis mei Hoc ergo mihi est in celo seruatum, Deus cordis mei, et pars mea Deus meus. Quid est, fratres? Inueniamus diuitias nostras; eligat sibi partes genus humanum. uideamus homines cupiditatum diuersitate laniari: eligant alii militiam, alii aduocationem, alii diuersas uariasque doctrinas, alii negotiationem, alii agriculturam; istas partes sibi faciant de rebus humanis: clamet populus Dei, Pars mea Deus meus. Non ad tempus pars mea; sed pars mea Deus in secula. Aurum etsi semper habeo, quid habeo? Deum etsi non semper haberem [1 1Kb] , quam magnum bonum haberem! Huc accedit quia mihi seipsum promittit, et id me in eternum habiturum promittit. Tantum habeo, et nunquam non habeo! Magna felicitas! Pars mea Deus. Quamdiu? In secula. Quoniam ecce uide quomodo illum amauit; fecit cor castum: Deus cordis mei, et pars mea Deus in secula. Factum est cor castum; gratis iam amatur Deus, non ab illo petitur aliud premium. Qui aliud premium petit a Deo, et propterea uult seruire Deo, carius facit quod uult accipere, quam ipsum a quo uult accipere. Quid ergo? nullum premium Dei? Nullum, preter ipsum. Premium Dei, ipse Deus est. Hoc amat, hoc diligit; si aliud dilexerit, non erit castus amor. Recedis ab igne immortali; frigesces, corrumperis. Noli recedere; corruptio tua erit, fornicatio tua erit. Iam iste redit, iam istum penitet, iam penitentiam iste eligit, iam dicit, Pars mea Deus. Et quomodo delectatur in ipso, quem sibi partem elegit!

33. [uers. 27.] Ecce qui longe se faciunt a te, peribunt. Iste ergo recessit a Deo, sed non longe: quia quasi pecus factus sum, inquit, et ego semper tecum. Illi uero longe recesserunt, quia non solum terrena desiderauerunt, sed ea a demonibus et a diabolo petierunt. Qui longe se faciunt a te, peribunt. Et quid est, longe a Deo fieri? Perdidisti omnem qui fornicatur abs te. Huic fornicationi contrarius est amor castus. Quis est amor castus? Amat iam anima sponsum suum: quid ab illo querit, ab sponso suo quem diligit? Forte quomodo sibi eligunt homines aut generos, aut sponsos femine; eligit forte diuitias, et aurum eius amat, et fundos, et argentum, et pecuniam, et equos, et familiam, et cetera. Absit: iste ipsum solum amat, gratis amat; quia in ipso habet omnia, quia per ipsum facta sunt omnia . Perdidisti, inquit, omnem qui fornicatur abs te.

34. [uers. 28.] Tu autem quid facis? Mihi autem adherere Deo bonum est. Hoc est totum bonum. uultis amplius? Doleo uolentes. Fratres, quid uultis amplius? Deo adherere nichil est melius, quando eum uidebimus facie ad faciem . Modo ergo quid? Quia adhuc peregrinus loquor: Adherere, inquit, Deo bonum est; sed modo in peregrinatione, quia nondum uenit res, Ponere in Deo spem meam. Quamdiu ergo nondum adhesisti, ibi pone spem. Fluctuas; premitte ad terram ancoram. Nondum heres per presentiam; inhere per spem. Ponere in Deo  spem meam. Et quid hic ages, ponens in Deo spem tuam? Quod erit negotium tuum, nisi ut laudes quem diligis, et facias tecum coamatores eius [1 1Kb] ? Ecce si amares aurigam, non raperes ceteros ut tecum amarent? Amator aurige quacumque transit loquitur de illo, ut cum illo eum ament et ceteri. Gratis amantur flagitiosi homines; et a Deo premium queritur ut ametur! Ama Deum gratis; nulli inuideas Deum. Rapite eum quotquot potestis, quotquot pos essuri estis: non fit angustus; nullos in illo limites facietis; totum singuli possidebitis, et totum omnes habebitis. Ergo hoc fac cum hic es, id est, cum ponis in Deo spem tuam. Quid enim sequitur? Ut annuntiem omnes laudes tuas in atriis filie Sion. Ut annuntiem omnes laudes tuas: sed ubi? In atriis filie Sion; quia predicatio Dei preter Ecclesiam inanis est. Parum est laudare Deum, et annuntiare omnes laudes eius: In atriis filie Sion annuntia. Ad unitatem tende [2 1Kb] , noli diuidere populum; sed rape ad unum, et fac unum. Oblitus sum quamdiu dixi. Iam finito Psalmo, et ex isto odore [3 1Kb] coniicio me diuturnum habuisse sermonem: sed studiis uestris non sufficio; uiolenti estis nimis: utinam ista uiolentia rapiatis regnum celorum!



IN PSALMUM LXXIII ENARRATIO SERMO AD POPULUM.

1. [uers. 1.] Psalmi huius titulus est: Intellectus Asaph. Asaph latine Congregatio, grece Synagoga dicitur. uideamus quid intellexerit ista synagoga. Nos autem intelligamus primitus synagogam; exinde intelligemus quid intellexerit synagoga. Omnis congregatio generali nomine synagoga appellatur: et pecorum et hominum potest dici congregatio; non autem hic pecorum congregatio est, quando audiuimus intellectum. Nam homo cum in se neglexerit intellectum in honore positus, quid de illo dictum est audi: Homo in honore positus non intellexit; comparatus est iumentis insensatis, et similis factus est illis . Quia ergo non est pecorum congregatio, nec diu disserendum est, nec diligentius commendandum; sed quia hominum est, quorum hominum sit hoc debemus intelligere. Non utique eorum hominum est, qui in honore positi non intelligentes, comparati sunt iumentis insensatis, et similes facti sunt eis; sed eorum qui intelligunt. Prescribit enim hoc titulus Psalmi, dicens: Intellectus Asaph. Intelligens [4 1Kb] ergo quedam congregatio est, cuius uocem audituri sumus. Sed quoniam proprie Synagoga dicta est congregatio populi Isrel, ita ut ubicumque audierimus Synagogam, non iam soleamus intelligere nisi populum Iudeorum; uideamus ne forte ipsius uox sit in isto psalmo. Sed  qualium Iudeorum, et qualis populi Isrel? Non enim palee, sed forte frumenti ; non ramorum fractorum , sed forte confirmatorum. Non enim omnes qui sunt ex Isrel, hi sunt Isrelite; sed in Isaac, inquit, uocabitur tibi semen: hoc est, non hi qui filii carnis, hi filii Dei; sed filii promissionis deputantur in semine . Sunt ergo quidam Isrelite, ex quibus erat ille de quo dictum est: Ecce uere Isrelita, in quo dolus non est . Non secundum hoc dico, quod et nos Isrelite sumus, quia et nos semen Abrahe sumus; Gentibus quippe loquebatur Apostolus, cum diceret: Ergo semen Abrahe estis, secundum promissionem heredes . Secundum hoc ergo omnes Isrelite, qui sequimur uestigia fidei patris nostri Abrahe. Sed illo modo hic intelligamus Isrelitarum uocem, quomodo dixit Apostolus: Nam et ego Isrelita sum ex semine Abrahe, de tribu Beniamin . Hic ergo intelligamus quod Prophete dixerunt: Reliquie salue fient . Reliquiarum itaque saluatarum audiamus hic uocem; ut loquatur Synagoga, que acceperat uetus Testamentum, et intenta erat in promissa carnalia; et ex hoc factum est ut nutarent ei pedes. Nam et in alio quodam psalmo, ubi etiam titulus habet Asaph, quid dicitur? Quam bonus Deus Isrel rectis corde! Mei autem pene moti sunt pedes. Et quasi diceremus: Unde tibi moti sunt pedes? Paulo minus, inquit, effusi sunt gressus mei, quia zelaui in peccatoribus, pacem peccatorum intuens. Cum enim secundum promissa Dei ad uetus Testamentum pertinentia exspectaret felicitatem terrenam, animaduertit eam abundare apud impios; in his rebus quas exspectabat a Deo, pollere illos qui non colerent Deum; et tanquam sine causa Deo seruisset, nutauerunt pedes eius. Ibi enim dicit: Ecce ipsi peccatores, et abundantes in seculo obtinuerunt diuitias. Numquid in uano iustificaui cor meum ? uidete quemadmodum paulo minus effusi sunt gressus eius, ut iam dicat sibi anima: Que utilitas, quia seruio Deo? Ecce ille non seruit, et felix est; ego seruio, et laboro. Postremo puta quia ego felix sum; quando et ille felix est qui non seruit, quare me putem ideo felicem esse quia seruio? Ille autem psalmus cuius testimonium produxi, precedit istum quem nunc in manibus habemus.

2. Opportune autem non ex nostra, sed ex Dei dispensatione factum est, ut modo audiremus ex Euangelio, Quia lex per Moysen data est; Gratia et ueritas per Iesum Christum facta est . Si enim discernimus duo Testamenta, uetus et Nouum, non sunt eadem Sacramenta, nec eadem promissa: eadem tamen pleraque precepta. Nam, Non occides, Non mechaberis, Non furaberis, Honora patrem et matrem, Non falsum testimonium dixeris, Non concupisces rem proximi tui, Non concupisces uxorem proximi tui , et nobis preceptum est; et quisquis ea non obseruauerit, deuiat, nec omnino dignus est qui accipere [1 1Kb] mereatur montem sanctum Dei, de quo dictum est: Quis habitabit in tabernaculo tuo; aut quis  requiescet in monte sancto tuo ? Innocens manibus, et mundo corde [1 1Kb] . Discussa ergo precepta, aut omnia eadem inueniuntur, aut uix aliqua in Euangelio que non dicta sint a Prophetis. Precepta eadem; Sacramenta non eadem, promissa non eadem. uideamus quare precepta eadem; quia secundum hec Deo seruire debemus. Sacramenta non eadem, quia alia sunt Sacramenta dantia salutem, alia promittentia Saluatorem. Sacramenta Noui Testamenti dant salutem; Sacramenta ueteris Testamenti promiserunt Saluatorem. Cum ergo iam teneas promissa, quid queris promittentia, habens iam Saluatorem? Hoc dico, teneas promissa [2 1Kb] , non quod iam acceperimus uitam eternam; sed quia iam uenerit Christus, qui per Prophetas prenuntiabatur. Mutata sunt Sacramenta; facta sunt faciliora, pauciora, salubriora, feliciora. Promissa quare non eadem? Quia promissa est terra Chanaan, terra copiosa, fructuosa, affluens lacte et melle; promissum regnum temporale, promissa felicitas seculi, promissa fecunditas filiorum, promissa subiectio inimicorum : hec omnia ad terrenam felicitatem pertinent. Sed quare ipsa primo promitti oportebat? Quia »non primo quod spirituale est, sed quod animale; postea,« inquit, »spirituale. Primus homo de terra terrenus; secundus homo de celo celestis: qualis terrenus, tales et terreni; et qualis celestis, tales et celestes. Sicut portauimus imaginem terreni, portemus et imaginem eius qui de celo est« . Ad imaginem terreni pertinet uetus Testamentum; ad imaginem celestis Nouum Testamentum. Sed ne quisquam putaret ab alio factum esse hominem terrenum, ab alio celestem; ideo Deus ostendens se esse utriusque creatorem, etiam utriusque Testamenti se esse uoluit auctorem; ut et terrena promitteret in uetere Testamento, et celestia in Nouo Testamento. Sed quamdiu prius [3 1Kb] homo terrenus es? quamdiu terrena sapis? Numquid quoniam puero dantur quedam puerilia, ludicra quibus puerilis animus auocetur, propterea grandescenti non ei excutiuntur e manibus, ut aliquid iam utilius tractet, quod grandem decet? uerumtamen tu ipse dedisti filio tuo, et nuces paruulo, et codicem grandi. Non ergo, quia illa quasi ludicra puerorum Deus per Nouum Testamentum excussit de manibus filiorum, ut aliquid utilius daret grandescentibus, propterea priora illa non ipse dedisse putandus est: ipse utrumque dedit. Sed Lex ipsa per Moysen data est; Gratia et ueritas per Iesum Christum facta est : gratia, quia impletur per caritatem quod per litteram iubebatur; ueritas, quia redditur quod promittebatur. Hoc ergo intellexit Asaph iste. Denique omnia que Iudeis promissa fuerant, ablata sunt. Ubi est regnum eorum? ubi templum? ubi unctio?  ubi sacerdos? ubi iam apud illos Prophete? Ex quo uenit qui per Prophetas predicabatur, in illa gente iam nichil horum est; iam perdidit terrena, et nondum querit celestia.

3. Inherere ergo terrenis, quamuis ea Deus donet, non debes. uerumtamen non quia inherere eis non debemus, alium ea dare, nisi Deum, credere debemus; ipse ea dat; sed noli pro magno exspectare ab eo bonum, quod dat et non bono. Nam si pro magno ea daret, malis ea non daret. Ideo autem ea uoluit dare et malis, ut discant boni aliud ab eo querere, quod non dat et malis. Illi autem inherentes terrenis miseri, et non de illo presumentes qui fecit celum et terram, qui eis dedit et ipsa terrena, qui eos etiam temporaliter de Aegypti captiuitate liberauit, qui eos per diuisum mare duxit, qui eorum inimicos persequentes fluctibus obruit ; non in illo presumentes qui daret utique celestia grandibus, sicut terrena paruulis dedit, timentes perdere quod acceperant, occiderunt qui dederat. Hec dicimus, fratres, ut homines [1 1Kb] de Nouo Testamento discatis non inherere terrenis. Si enim illi inexcusabiliter terrenis inheserunt, quibus ipsum Nouum Testamentum nondum fuerat reuelatum; quanto inexcusabilius terrena sectantur, quibus iam promissa celestia in Nouo Testamento reuelata sunt! Nam recolite, fratres mei, quid dictum sit a persequentibus Christum. Si dimiserimus eum, uenient Romani, et tollent nobis, et locum, et gentem . uidete quia timendo terrena perdere, regem celi occiderunt. Et quid eis factum est? Perdiderunt etiam ipsa terrena; et ubi occiderunt Christum, ibi occisi sunt: et cum terram nolentes perdere, datorem uite occiderunt, eamdem terram occisi perdiderunt; et eo tempore quo illum occiderunt, ut ex ipso tempore admonerentur quare ista perpessi sunt. Quando enim euersa est ciuitas Iudeorum, Pascha celebrabant, et in multis millibus hominum tota ipsa gens conuenerat ad illius festiuitatis celebrationem. Ibi Deus, per malos quidem, sed tamen ille bonus; per iniustos, sed iustus et iuste, ita in eos uindicauit, ut perimerentur multa hominum millia, et ipsa ciuitas euerteretur. Hoc in isto psalmo plangit intellectus Asaph; et in ipso planctu, tanquam intellectus discernit terrena a celestibus, discernit uetus Testamentum a Nouo Testamento; ut uideas per que transeas, quid exspectes, quid relinquas, quibus hereas. Sic ergo cepit.

4. Utquid repulisti nos, Deus, in finem? Repulisti in finem: ex persona populi Iudeorum, et ex persona congregationis que proprie Synagoga appellatur. Utquid repulisti nos, Deus, in finem? Non reprehendit, sed querit, Utquid, quamobrem, propter quid hoc fecisti? Quid fecisti? Repulisti nos in finem. Quid est, in finem? Forte usque in finem seculi. An repulisti nos in Christum, qui finis est omni credenti ? Utquid enim repulisti nos. Deus, in finem? Iratus est animus tuus super oues gregis tui. Quare iratus es super oues gregis tui; nisi  quia terrenis inherebamus, et pastorem non agnoscebamus?

5. [uers. 2.] Memento congregationis tue, quam possedisti ab initio. Numquid ista potest esse uox Gentium? numquid Gentes possedit ab initio? Sed possedit semen Abrahe, populum Isrel etiam secundum carnem natum de Patriarchis, patribus nostris; quorum nos filii facti sumus, non ueniendo de carne, sed imitando fidem. Illi autem a Deo possessi ab initio, quid eis contigit? Memento congregationis tue, quam possedisti ab initio. Redemisti uirgam hereditatis tue. Ipsam congregationem tuam, uirgum hereditatis tue redemisti. Hanc ipsam congregationem dixit uirgam hereditatis. Respiciamus ad factum primum, quando uoluit possidere ipsam congregationem, liberans illam de Aegypto, quod signum dederit Moysi, cum diceret Moyses ei: Quod signum dabo, ut credant mihi quia tu me misisti? Et Deus ait ad illum: Quid in manu tua portas? uirgam. Proiice illum in terram. Et dimisit uirgam in terram, et facta est serpens; et expauit Moyses, et fugit Moyses ab eo. Et ait illi Dominus: Apprehende caudam eius. Et apprehendit; et reuersa est in statum suum, uirga facta, sicut antea uirga erat . Quid significat? non enim frustra factum est. Interrogemus Litteras Dei. Quid serpens persuasit homini? Mortem . Ergo mors a serpente. Si mors a serpente, uirga in serpente, Christus in morte. Ideo etiam cum a serpentibus in deserto morderentur et necarentur, precepit Dominus Moysi, ut serpentem eneum exaltaret in eremo, et admoneret populum, ut quisquis a serpente morsus esset, illum intueretur, et sanaretur . Sic et fiebat; sic et homines a uenenis, morsi a serpentibus, sanabantur intuendo serpentem. Sanari a serpente, magnum sacramentum! Quid est, intuendo serpentem sanari a serpente? Credendo in mortuum saluari a morte. Et tamen expauit et fugit Moyses. Quid est, ab illo serpente fugisse Moysen? Quid, fratres, nisi quod scimus in Euangelio factum? Mortuus est Christus, et expauerunt discipuli, et ab illa spe in qua fuerant recesserunt . Sed quid dictum est? Apprehende caudam eius. Quid est, caudam? Posteriora comprehende. Hoc significauit et illud: Posteriora mea uidebis . Primo factus serpens, sed cauda retenta facta uirga; primo occisus, postea resurrexit. Est etiam in cauda serpentis finis seculi; quia sic modo mortalitas Ecclesie ambulat: alii eunt, alii ueniunt per mortem tanquam per serpentem, quia a serpente mors seminata est; sed in fine seculi, tanquam cauda, redimus ad manum Dei, et efficimur stabilitum regnum Dei, ut impleatur in nobis, Redemisti uirgam hereditatis tue. Sed quia Synagoge uox est; redempta autem uirga hereditatis Dei magis apparet in Gentibus, occulta autem spes Iudeorum, uel eorum qui futuri sunt ut credant, uel eorum qui eo tempore crediderunt, quando misso Spiritu sancto, discipuli omnium gentium linguis locuti sunt . Tunc enim aliquot millia de Iudeis ipsis Christi crucifixoribus crediderunt; et quia prope inuenti erant, ita crediderunt, ut omnia que  habebant uenderent, et pretia rerum suarum ante pedes Apostolorum ponerent . Quia ergo occultum erat hoc, magisque redemptio uirge Dei clara futura erat in Gentibus; explanat [1 1Kb] unde dicat quod dixit: Redemisti uirgam hereditatis tue. Hoc dixit non de Gentibus, in quibus manifestum est. Sed unde? Montem Sion. Adhuc et mons Sion potest aliter intelligi. Istum quem inhabitasti in ipso: ubi erat populus ante, ubi institutum templum, ubi celebrata sacrificia, ubi omnia illo tempore necessaria, Christum promittentia. Promissio, cum res redditur, iam fit superflua. Nam antequam reddatur quod promittitur, necessaria est ipsa promissio, ne promissum sibi obliuiscatur cui promittitur, et non exspectando moriatur. Oportet ergo ut exspectet, ut cum uenerit accipiat: ideo non debet deserere promissionem. Propter hoc non deserebantur figure, ut ueniente die, umbre tollerentur: Montem Sion istum quem inhabitasti in ipso.

6. [uers. 3.] Eleua manum tuam in superbiam eorum in finem. Quomodo nos repellebas in finem, sic eleua manum tuam in superbiam eorum in finem. Quorum superbiam? A quibus euersa est Ierusalem. A quibus autem, nisi a regibus Gentium? Bene eleuata est manus eius in superbiam eorum in finem; nam et ipsi iam Christum cognouerunt. Finis enim Legis Christus, ad iustitiam omni credenti . Quam bene illis optat? Quasi iratus loquitur, et maledicere uidetur: et utinam eueniat quod maledicit! imo iam in nomine Christi euenire gaudeamus. Iam tenentes sceptrum, subduntur ligno crucis; iam fit quod predictum est: Adorabunt eum omnes reges terre; omnes gentes seruient illi . Iam in frontibus regum pretiosius est signum crucis, quam gemma diadematis. Eleua manum tuam in superbiam eorum in finem. Quanta maligne operatus est inimicus in sanctis tuis! In his que sancta tua erant; id est, in templo, in sacerdotio, in illis omnibus Sacramentis, que illo tempore fuerunt, quanta maligne operatus est inimicus! Reuera inimicus tunc operatus est. Gentes enim tunc, que hoc fecerunt, deos falsos colebant, simulacra adorabant, demonibus seruiebant; operati sunt tamen multa mala in sanctis Dei. Quando possent, nisi permitterentur? quando autem permitterentur, nisi iam sancta illa, primo promissiua, necessaria [2 1Kb] non essent, cum ipse qui promiserat teneretur? Ergo quanta maligne operatus est inimicus in sanctis tuis!

7. [uers. 4]. Et gloriati sunt omnes qui oderunt te. Seruos attende demonum, seruos simulacrorum; quales tunc Gentes erant, quando euerterunt templum et ciuitatem Dei, et gloriati sunt. In medio solemnitatis tue. Mementote quod dixi, tunc euersam esse Ierusalem, cum ipsa solemnitas ageretur; in qua solemnitate Dominum crucifixerunt: congregati seuierunt; congregati perierunt.

 8. [uers. 5.] Posuerunt signa sua, signa; et non cognouerunt. Habebant signa que ibi ponerent, uexilla sua, aquilas suas, dracones suos, signa Romana; aut etiam statuas suas, quas primo in templo posuerunt; aut forte signa sua, que audierant a uatibus demonum suorum. Et non cognouerunt. Quid non cognouerunt? Quia non haberes in me potestatem, nisi tibi data esset desuper . Non cognouerunt quia non ipsis honor delatus est, ut affligerent, ut caperent, uel euerterent ciuitatem; sed impietas eorum tanquam securis Dei facta est: facti sunt instrumentum irati, non in [1 1Kb] regnum placati. Facit enim hoc Deus quod plerumque facit et homo. Aliquando iratus homo apprehendit uirgam iacentem in medio, fortasse qualecumque sarmentum, cedit inde filium suum; ac deinde proiicit sarmentum in ignem, et filio seruat hereditatem: sic aliquando Deus per malos erudit bonos, et per temporalem potentiam damnandorum exercet disciplinam liberandorum. Quid enim? putatis, fratres, quia uere sic data est disciplina illi genti, ut omnino periret? Quanti inde postea crediderunt! quanti adhuc credituri sunt! Alia est palea, aliud frumentum; super utrumque tamen intrat tribula: sed sub una tribula aliud comminuitur, aliud purgatur. Quantum bonum nobis Deus prestitit de malo Iude traditoris! De ipsa seuitia Iudeorum quantum bonum prestitum est fidelibus Gentibus! Occisus est Christus, ut esset in cruce quem attenderet qui esset a serpente percussus . Sic ergo et isti forte a diuinis suis audierant, quia debuerunt ire ad Ierusalem, et capere eam; et cum cepissent atque euertissent eam, dixerunt sibi quod a demonibus suis factum sit: Posuerunt signa sua, signa; et non cognouerunt. Quid non cognouerunt? Sicut in egressum [2 1Kb] desuper. Quia nisi desuper egrederetur iussio, nunquam seuientibus Gentibus in Iudeorum populum talia licerent. Sed egressum est desuper, quomodo dicit Daniel: A principio orationis tue egressus est sermo . Hoc et Dominus ipsi Pilato inflanti se, et ponenti signa sua, signa, et non cognoscenti, et dicenti ad Christum, Mihi non respondes? nescis quia potestatem habeo occidendi te, et potestatem habeo dimittendi te? Et Dominus ad inflatum, tanquam uesicam reflandam [3 1Kb] pungens: Non haberes, inquit, in me potestatem, nisi data tibi esset desuper . Sic et hic, Posuerunt signa sua, signa: et non cognouerunt. Quomodo non cognouerunt? Sicut in egressum desuper. Quomodo egressus factus fuerat desuper, ut hoc impleretur, numquid sic illi cognoscere potuerunt?

9. [uers. 6.] Iam percurramus uersus istos, euersa Ierusalem, propterea quia et manifesti sunt, et non libet immorari nec in pena inimicorum. Quasi in silua lignorum securibus conciderunt ianuas eius in idipsum; in dolabro et fractorio deiecerunt eam: id est, conspiranter, constanter, in dolabro et fractorio deiecerunt eam.

 10. Incenderunt igni sanctuarium tuum; polluerunt in terra tabernaculum nominis tui.

11. [uers. 8, 9.] Dixerunt in corde suo, cognatio eorum in unum. Quid dixerunt? uenite, comprimamus omnes solemnitates Domini de terra. Domini, ex persona huius interpositum est, ex persona Asaph: non enim illi seuientes Dominum appellarent, cuius templum euertebant. uenite, comprimamus omnes solemnitates Domini a terra. Quid Asaph? quid intellectus Asaph in his? quid? Non proficit, uel disciplina data? mentis prauitas non corrigitur? Euersa sunt omnia que primo erant: nusquam sacerdos, nusquam altare Iudeorum, nusquam uictima, nusquam templum. Ergo nichil aliud agnoscendum est quod huic decedenti successit? aut uero hoc promissiuum signum auferretur, nisi uenisset quod promittebatur? uideamus ergo hic modo intellectum Asaph; uideamus si proficit ex tribulatione. Attende quid dicat: Signa nostra non uidimus, iam non est propheta, et nos non cognoscet adhuc. Ecce isti Iudei qui se dicunt non agnosci adhuc, id est, in captiuitate adhuc se esse, nondum se liberari, exspectant adhuc Christum. uenturus est Christus; sed ueniet ut iudex: primo uocator, postea discretor. ueniet, quia uenit [1 1Kb] , et eum uenturum esse manifestum est; sed iam desuper ueniet. Ante te erat, o Isrel! quassatus es, quia offendisti in iacentem; ne conteraris, obserua desuper uenientem. Ita enim predictum est per prophetam: Quisquis offenderit in lapidem illum, conquassabitur; et super quem uenerit, conteret eum . Conquassat paruus; conteret magnus [2 1Kb] . Iam signa tua non uides, iam non est propheta; et dicis, Et nos non agnoscet adhuc: quia uos non agnoscitis adhuc. Iam non est propheta, et nos non agnoscet adhuc.

12. [uers. 10.] Usquequo, Deus, exprobrabit inimicus? Clama [3 1Kb] quasi derelictus, quasi desertus; clama tanquam eger qui medicum cedere quam curari maluisti: non te agnoscit adhuc. uide quid fecerit, qui te non agnoscit adhuc. Etenim quibus non est annuntiatum de eo, uidebunt; et qui non audierunt, intelligent : et tu adhuc clamas, Iam non est propheta et nos non cognoscet adhuc. Ubi est intellectus tuus? Irritat aduersarius nomen tuum in finem. Ad hoc irritat aduersarius nomen tuum in finem, ut iratus corripias, corripiens cognoscas in finem; aut certe in finem, usque ad finem. Usque ad quem finem? Quousque cognoscas, quousque clames, quousque apprehensa cauda redeatur ad regnum.

13. [uers. 11.] Utquid auertis manum tuam et dexteram tuam de medio sinu tuo in finem? Iterum aliud signum quod datum est Moysi. Quomodo enim superius de uirga signum, ita et de dextera. Cum enim illud factum esset de uirga, dedit Deus alterum signum:  Mitte, inquit, manum tuam in sinum tuum, et misit: Produc eam, et produxit; et inuenta est alba, id est immunda. Albor enim in cute, lepra est, non candor . Ipsa enim hereditas Dei, id est, populus eius foras ab eo missus, immundus factus est. Sed quid illi ait? Reuoca eam in sinum tuum: reuocauit, et reuersa est ad colorem suum . Quando hoc facis, ait Asaph iste? Quousque dexteram tuam alienas a sinu tuo, ut foris immunda remaneat? Reuoca eam; redeat ad colorem, agnoscat saluatorem. Utquid auertis manum tuam et dexteram tuam de medio sinu tuo in finem? Hec clamat cecus, non intelligens; et hoc Deus facit quod facit [1 1Kb] . Quare enim uenit Christus? Cecitas ex parte Isrel facta est, ut plenitudo Gentium intraret, et sic omnis Isrel saluus fieret . Ergo iam Asaph agnosce quod precessit, ut uel sequaris, si precedere non potuisti. Non enim frustra uenit Christus, aut frustra occisus est Christus; aut frustra granum cecidit in terram, nisi ut multipliciter surgeret . Exaltatus est serpens in eremo, ut percussum a ueneno sanaret . Attende quod factum est: noli putare uacare quod uenit; ne te malum inueniat, cum iterum uenerit.

14. [uers. 12.] Intellexit Asaph, quia in titulo Psalmi, Intellectus Asaph. Et quid ait? Deus autem rex noster ante secula, operatus est salutem in medio terre. Hac nos clamamus, Iam non est propheta; et nos non cognoscet adhuc: hac autem Deus noster, rex noster, qui est ante secula, quia ipse est in principio uerbum, per quod facta sunt secula; operatus est salutem in medio terre. Deus ergo rex noster ante secula, quid fecit? Operatus est salutem in medio terre; et ego adhuc clamo quasi desertus. Ille operatur salutem in medio terre; et ego remansi terra. Intellexit Asaph bene, quia Intellectus Asaph. Quare enim ista, aut qualem salutem operatus est Christus; nisi ut discerent homines eterna desiderare, non semper temporalibus inherere? Deus autem rex noster ante secula, operatus est salutem in medio terre. Dum nos clamamus, Usquequo, Domine, exprobrabit inimicus in finem? usquequo irritat aduersarius? usquequo manum tuam auertis a sinu tuo? Cum hec dicimus, Deus autem rex noster ante secula, operatus est salutem in medio terre; et nos dormimus. Iam uigilant Gentes; et nos stertimus, et tanquam nos Deus deseruerit, in somnis deliramus. Operatus est salutem in medio terre.

15. [uers. 13.] Iam ergo Asaph corrige te ad intellectum; dic nobis qualem salutem operatus est Deus in medio terre. Cum illa terrena uestra salus euersa est, quid fecit? quid promisit? Tu confirmasti in uirtute tua mare. Tanquam gente Iudeorum uelut arida a fluctibus separata, mare in amaritudine sua Gentes erant, terramque illam undique circumluebant: ecce confirmasti in uirtute tua mare, et remansit terra sitiens imbrem tuum. Tu confirmasti in uirtute tua mare: contriuisti capita draconum in aqua. Draconum capita, demoniorum superbias, a quibus Gentes possidebantur,  contriuisti super aquam; quia eos quos possidebant, tu per Baptismum liberasti.

16. [uers. 14.] Quid adhuc post capita draconum? Illi enim dracones habent principem suum, et ipse primus est magnus draco. Et de illo quid fecit qui operatus est salutem in medio terre? Audi: Tu confregisti caput draconis. Cuius draconis? Intelligimus dracones omnia demonia sub diabolo militantia: quem ergo singularem draconem cuius caput confractum est, nisi ipsum diabolum intelligere debemus? Quid de illo fecit? Tu confregisti caput draconis. Illud est initium peccati. Caput illud est quod accepit maledictum, ut semen Eue obseruaret caput serpentis . Admonita est enim Ecclesia initium peccati deuitare. Quod est initium peccati, tanquam caput serpentis? Initium omnis peccati superbia . Confractum est ergo caput draconis; confracta est superbia diabolica. Et quid de illo fecit, qui operatus est salutem in medio terre? Dedisti eum in escam populis Aethiopibus. Quid est hoc? Quomodo intelligo populos Aethiopes? Quomodo, nisi per hos, omnes Gentes? Et bene per nigros; Aethiopes enim nigri sunt. Ipsi uocantur ad fidem, qui nigri fuerunt; ipsi prorsus, ut dicatur eis: Fuistis enim aliquando tenebre; nunc autem lux in Domino . Ipsi prorsus uocantur nigri; sed ne remaneant nigri: de his enim fit Ecclesia, cui dicitur, Que est ista que ascendit dealbata ? Quid enim de nigra factum est, nisi quod dictum est: Nigra sum, et speciosa ? Et quomodo acceperunt isti in escam draconem istum? Puto quia magis Christum acceperunt in escam: sed Christum quo se consummarent; diabolum quem consumerent. Nam inde et uitulus ille quem adorauit populus infidelis, apostata, querens deos Aegyptiorum, dimittens eum qui liberauit de seruitute Aegyptiorum; unde agitatum est illud magnum sacramentum. Cum enim sic irasceretur Moyses colentibus et adorantibus idolum, et zelo Dei inflammatus uindicaret temporaliter, ut a morte sempiterna deuitanda terreret; tamen ipsum caput uituli in ignem misit et exterminauit, comminuit, in aquam sparsit, et dedit populo bibere : sic factum est magnum sacramentum. O ira prophetica, et animus non turbatus, sed illuminatus! Quid egit? Mitte in ignem, ut prius confundatur forma ipsa; minutatim comminue, ut paulatim consumatur; mitte in aquam, da populo bibere. Quid est hoc, nisi quia adoratores diaboli corpus ipsius facti erant? Quomodo agnoscentes Christum, fiunt corpus Christi, ut eis dicatur: uos autem estis corpus Christi et membra . Corpus diaboli consumendum erat, et hoc ab Isrelitis consumendum. Ex illo enim populo Apostoli; ex illo prima Ecclesia. Et dictum erat Petro de Gentibus: Macta et manduca . Quid est, Macta et manduca? Occide quod sunt, et fac quod es. Hac, Macta et manduca; hac, Comminue et bibe: utrumque tamen in eodem sacramento; quia oportebat utique, et sine dubitatione oportebat, ut corpus quod erat diaboli, credendo transiret in corpus Christi. Sic diabolus  consumitur amissis membris suis. Hoc figuratum est et in serpente Moysi. Nam fecerunt magi similiter, proiectisque uirgis suis exhibuerunt dracones; sed draco Moysi omnium illorum magorum uirgas absorbuit . Intelligatur ergo et modo corpus diaboli: hoc fit; deuoratur a Gentibus que crediderunt, factus est esca populis Aethiopibus. Illud quoque intelligi potest, dedisti eum escam populis Aethiopibus: quia nunc eum omnes mordent. Quid est mordent? Reprehendendo, culpando, accusando. Quomodo dictum est, in prohibitione quidem, sed tamen expressum: Si autem mordetis et comeditis inuicem; uidete ne ab inuicem consumamini . Quid est, mordetis et comeditis inuicem? Litigatis cum inuicem, detrahitis inuicem, opprobria obiicitis inuicem. Attendite ergo nunc his morsibus consumi diabolum. Quis non iratus seruo suo, etiam paganus, dicat illi: Satanas? uide diabolum datum in escam. Hoc dicit Christianus, hoc dicit Iudeus, hoc dicit Paganus; ipsum adorat, et de ipso maledicit.

17. [uers. 15.] uideamus ergo reliqua. Fratres, obsecro, intendite: cum magna uoluptate audiuntur, quia audita etiam in orbe terrarum cognoscuntur. Hec quando dicebantur, non fuerunt; quia tunc promittebantur, non reddebantur: nunc uero qua uoluptate afficimur, cum ea que predicta legimus in libro, compleri uidemus in mundo! uideamus quid fecerit, quem iam intelligit Asaph, quod operatus est salutem in medio terre. Tu disrupisti fontes et torrentes: ut manarent liquorem sapientie, ut manarent diuitias fidei, ut irrigarent salsitatem Gentium, ut omnes infideles in fide dulcedinem sua irrigatione conuerterent. Disrupisti fontes et torrentes. Forte discretum est; forte unum est, quia fontes tam largi fuerunt ut flumina facerent. Tu disrupisti fontes et torrentes. Si autem ad discretionem: in aliis fit uerbum Dei fons aque salientis in uitam eternam ; alii autem audientes uerbum, et non sic habentes ut bene uiuant, tamen non tacentes lingua, torrentes fiunt. Torrentes enim dicuntur proprie, qui non sunt perennes: nam aliquando et translate dicitur torrens pro fluuio; sicut dictum est: Inebriabuntur ab ubertate domus tue, et torrente deliciarum tuarum potabis eos : non enim ille torrens aliquando siccabitur. Sed torrentes proprie dicuntur fluuii qui estate deficiunt, aquis autem hiemalibus inundantur et currunt. uides ergo hominem bene fidelem, perseueraturum usque in finem, non relicturum Deum in omni tentatione; pro ueritate, non pro falsitate et errore, omnes molestias sustinentem: hic unde sic uiget, nisi quia uerbum factum est in eo fons aque salientis in uitam eternam? Alius autem accipit uerbum; predicat, non tacet, currit: sed estas probat fontem aut torrentem. Tamen ex utroque rigetur terra, ab eo qui operatus est salutem in medio terre; exundent fontes, currant torrentes: Tu disrupisti fontes et torrentes.

18. Tu siccasti fluuios Etham. Hac rumpit fontes et torrentes, hac siccat fluuios, ut inde currant aque,  et hinc aque siccentur. Fluuios, inquit, Etham. Quid est Etham? uerbum enim hebreum est. Quid interpretatur Etham? Fortis, robustus. Quis est iste fortis et robustus, cuius fluuios siccat Deus? Quis, nisi ille ipse draco? Nemo enim intrat in domum fortis, ut uasa illius diripiat, nisi prius alligauerit fortem . Ipse est fortis, de uirtute sua presumens, et Deum deserens; ipse est fortis, qui ait: Ponam sedem meam ad aquilonem, et ero similis Altissimo . De ipso calice peruerse fortitudinis homini propinauit. Fortes esse uoluerunt, qui se deos futuros de cibo uetito crediderunt. Factus est Adam fortis cui insultaretur [1 1Kb] : Ecce factus est Adam tanquam unus ex nobis . Fortes et Iudei de iustitia sua presumentes: Ignorantes enim Dei iustitiam, et suam iustitiam querentes constituere, tanquam fortes, iustitie Dei non sunt subiecti . uidete hominem digessisse fortitudinem suam, et remansisse infirmum, inopem, longe stantem, nec oculos ad celum leuare audentem; sed percutientem pectus suum, et dicentem: Domine, propitius esto mihi peccatori . Iam infirmus est, iam infirmitatem confitetur; non est fortis: arida terra est; rigetur fontibus et torrentibus. Illi adhuc fortes sunt, qui de uirtute sua presumunt. Siccentur flumina eorum: non proficiant doctrine gentium, haruspiscum, mathematicorum, magice artes; quoniam siccati sunt fluuii Fortis [2 1Kb] : Tu siccasti fluuios Etham. Arescat illa doctrina; inundentur mentes Euangelio ueritatis.

19. [uers. 16.] Tuus est dies, et tua est nox. Quis hoc ignorat, quando ipse fecit hec omnia; quia per uerbum facta sunt omnia ? Illi ipsi qui operatus est salutem in medio terre, illi dicitur: Tuus est dies, et tua est nox. Aliquid hic intelligere debemus, quod pertineat ad ipsam salutem quam operatus est in medio terre. Tuus est dies. Qui sunt isti? Spirituales. Et tua est nox. Qui sunt isti? Carnales, Tuus est dies; et tua est nox. Loquantur spirituales spiritualia spiritualibus; dictum est enim: Spiritualibus spiritualia comparantes, sapientiam loquimur inter perfectos . Nondum capiunt istam sapientiam carnales: Non potui uobis loqui quasi spiritualibus, sed quasi carnalibus . Ergo cum spirituales spiritualibus loquuntur, Dies diei eructat uerbum: cum uero et ipsi carnales non tacent fidem crucifixi Christi, quam possunt capere parui, Nox nocti annuntiat scientiam . Tuus est dies, et tua est nox. Ad te pertinent spirituales, ad te pertinent carnales: illos illustras incommutabili sapientia et ueritate; illos consolaris carnis manifestatione, tanquam luna consolans noctem. Tuus est dies, et tua est nox. uis audire diem? uide si capis; erige quantum potes mentem tuam. uideamus si pertines ad diem; iam uideamus, si non palpitat aspectus tuus. Potes uidere quod audisti modo ex Euangelio: In principio erat uerbum, et uerbum  erat apud Deum, et Deus erat uerbum? Non nosti enim tu cogitare uerba, nisi que sonant et transeunt. Potes iam capere uerbum, non sonum, sed Deum? Annon ibi audisti: Et Deus erat uerbum? Sed tu ista uerba cogitas, Omnia per ipsum facta sunt: et per ipsum facti sunt et qui uerba faciunt. Quale ergo illud uerbum est? Capis, o carnalis? responde; capis? Non capis, adhuc ad noctem pertines; luna tibi necessaria est, ne in tenebris moriaris. Etenim quidam peccatores intenderunt arcum, ut sagittarent in obscura luna rectos corde . Obscurata est enim caro Christi de cruce deposita, et in sepulcro posita: et illi qui occiderunt insultauerunt; et nondum resurrexerat, et sagittati sunt discipuli recti corde, sed in obscura luna. Ergo ut non solum dies diei eructet uerbum, sed etiam nox nocti annuntiet scientiam; quoniam tuus est dies, et tua est nox; dignare descendere, manere apud eum a quo descendis, sed uenire ad quos descendis. Dignare descendere qui in hoc mundo eras, et mundus per te factus est, et mundus te non cognouit. Habeat et nox consolationem suam; habeat, inquit, uerbum caro factum est, et habitauit in nobis : Tuus est dies, et tua est nox. Tu perfecisti solem et lunam: solem, spirituales; lunam, carnales. Adhuc carnalis est, non deseratur, et ipse perficiatur. Tu perfecisti solem et lunam: solem, tauquam sapientem; lunam, tanquam insipientem; non tamen deseruisti. Nam ita scriptum est: Sapiens permanet sicut sol; stultus autem sicut luna mutatur . Quid ergo, quia sol permanet, id est, quia sapiens permanet sicut sol, stultus sicut luna mutatur, adhuc carnalis, adhuc insipiens deserendus est? Et ubi est quod dictum est ab Apostolo: Sapientibus et insipientibus debitor sum ? Tu perfecisti solem et lunam.

20. [uers. 17.] Tu fecisti omnes terminos terre. Nonne et ante, quando fundauit terram? Sed quomodo fecit terminos terre, qui operatus est salutem in medio terre? Quomodo, nisi quomodo dicit Apostolus: Gratia autem salui facti sumus, et hoc non ex nobis, sed Dei donum est; non ex operibus, ne forte quis extollatur? Ergo non erant opera bona Erant; sed quomodo? Gratia Dei. Sequere; uideamus. Ipsius enim sumus figmentum, creati in Christo Iesu in operibus bonis . Ecce quomodo fecit terminos terre, qui operatus est salutem in medio terre: Tu fecisti omnes terminos terre. Aestatem et uer tu fecisti ea. Feruentes spiritu estas est. Tu, inquam, fecisti spiritu feruentes: tu fecisti et nouellos in fide; uer est. Aestatem et uer tu fecisti ea. Non glorientur quasi non acceperint: tu fecisti ea.

21. [uers. 18.] Memor esto huius creature tue. Cuius creature tue? Inimicus exprobrauit Domino. O Asaph, dole in intellectu pristinam cecitatem tuam! Inimicus exprobrauit Domino. Dictum est Christo in gente sua, Peccator est iste; non nouimus unde sit: nos nouimus Moysen, illi locutus est Deus; iste Samaritanus est . Inimicus exprobrauit Domino; et populus imprudens exacerbauit nomen tuum. Populus imprudens tunc Asaph; sed non  intellectus Asaph tunc. Quid dicitur in superiore psalmo? Quasi pecus factus sum ad te; et ego semper tecum: quia non iit ad deos et idola Gentium. Etsi non cognouit ut pecus, tamen recognouit ut homo, dixit enim, Semper tecum, quasi pecus: et quid postea ibi in ipso psalmo, ubi Asaph? Tenuisti manum dextere mee; in uoluntate tua deduxisti me, et cum gloria assumpsisti me . In uoluntate tua, non in iustitia mea; dono tuo, non opere meo. Ergo et hic, Inimicus exprobrauit Domino; et populus imprudens exacerbauit nomen tuum. Omnes ergo perierunt? Absit. Etsi aliqui ex ramis fracti sunt, manent tamen aliqui quo insereretur oleaster ; et radix manet, et ex ipsis ramis per infidelitatem fractis reuocati sunt quidam per fidem: nam et ipse apostolus Paulus per infidelitatem fractus erat, et per fidem radici restitutus est. Ita plane populus imprudens exacerbauit nomen tuum, quando dictum est: Si filius Dei est, descendat de cruce .

22. [uers. 19.] Sed quid tu, Asaph, iam in intellectu? Ne tradideris bestiis animam confitentem tibi. Agnosco, inquit Asaph; quia, sicut in alio psalmo dicitur, Peccatum meum cognoui, et facinus meum non operui . Quare? Quia locutus est Petrus mirantibus linguas Isrelitis, quoniam ipsi occiderunt Christum, cum propter illos missus sit Christus. Hoc audito, compuncti sunt corde, et dixerunt ad Apostolos, Quid ergo faciemus? dicite nobis. Et Apostoli: Agite penitentiam, et baptizetur unusquisque uestrum in nomine Domini Iesu Christi; et dimittentur uobis peccata uestra . Quia ergo per penitentiam confessio facta est, Ne tradideris bestiis animam confitentem tibi. Quare, confitentem tibi? Quia conuersus sum in erumna, dum configitur spina . Compuncti sunt corde; et facti sunt erumnosi penitendo, qui fuerant gloriosi seuiendo. Ne tradideris bestiis animam confitentem tibi. Quibus bestiis, nisi quarum capita contrita sunt super aquam? Quia dictus est bestia, leo, et draco, ipse diabolus. Noli, inquit, dare diabolo et angelis eius animam confitentem tibi. Deuoret serpens, si adhuc terrena sapio, si terrena desidero, si adhuc in promissis ueteris Testamenti, Nouo reuelato, remaneo. Cum autem iam deposuerim superbiam, et iustitiam meam non agnoscam, sed gratiam tuam; non habeant in me superbe bestie potestatem. Ne tradideris bestiis animam confitentem tibi. Animas pauperum tuorum ne obliuiscaris in finem. Diuites eramus, fortes eramus; sed siccasti fluuios Etham: iam modo non constituimus iustitiam nostram, sed agnoscimus gratiam tuam; pauperes sumus, exaudi mendicos tuos. Iam non audemus oculos ad celum leuare, sed percutientes pectus nostrum dicimus: Domine, propitius esto mihi peccatori ; Animas pauperum tuorum ne obliuiscaris in finem.

23. [uers. 20.] Respice in testamentum tuum. Redde quod promisisti: tabulas tenemus, hereditatem exspectamus. Respice in testamentum tuum; non illud uetus: non propter terram Chanaan roge; non propter inimicorum  temporalem subiectionem, non propter filiorum carnalem fecunditatem, non propter diuitias terrenas, non propter salutem temporalem; Respice in testamentum tuum, quo promisisti regnum celorum. Iam agnosco testamentum tuum; iam intellectus est Asaph, non est pecus Asaph, iam uidet quod dictum est: »Ecce dies ueniunt, dicit Dominus; et consummabo domui Isrel et domui Iuda testamentum nouum, non secundum testamentum quod disposui patribus eorum. . Respice in testamentum tuum; quoniam repleti sunt qui obscurati sunt terre domorum iniquarum:« quia corda habebant iniqua. Domus nostre, corda nostra: ibi libenter habitant beati mundo corde . Respice ergo in testamentum tuum; et reliquie salue fiant : quia multi qui attendunt ad terram, obscurati sunt, et repleti sunt terra. Intrauit in oculos eorum puluis, et excecauit eos, et facti sunt puluis quem proiicit uentus a facie terre . Repleti sunt qui obscurati sunt terre domorum iniquarum. Attendendo enim terram obscurati sunt, de quibus dictum est in alio psalmo: Obscurentur oculi eorum ne uideant et dorsum eorum semper incurua . Terra ergo repleti sunt qui obscurati sunt terre domorum iniquarum, quia corda habebant iniqua. Domus enim nostre, sicut supra diximus, corda nostra sunt: ibi libenter habitamus, si ea ab iniquitate mundemus. Ibi est mala conscientia, que inde repellit hominem quo iubetur ire portans grabatum suum, cui peccata dimissa sunt, dicente Domino, Tolle grabatum tuum, et uade in domum tuam : porta carnem tuam, et intra ad sanatam conscientiam tuam. Quoniam repleti sunt qui obscurati sunt terre domorum iniquarum: obscurati sunt, repleti sunt terra. Illi obscurati, qui sunt? Qui corda iniqua habent: reddit illis Dominus secundum cor suum.

24. [uers. 21.] Ne auertatur humilis confusus. Illos enim superbia confudit. Egenus et inops laudabunt nomen tuum. uidetis, fratres, quam debeat dulcis esse paupertas: uidetis pauperes et inopes pertinere ad Deum; sed pauperes spiritu, quoniam ipsorum est regnum celorum . Qui sunt pauperes spiritu? Humiles, trementes uerba Dei, confitentes peccata sua; non de suis meritis, nec de sua iustitia presumentes. Qui sunt pauperes spiritu? Qui quando faciunt aliquid boni, Deum laudant; quando mali, se accusant. Super quem requiescet Spiritus meus, ait propheta, nisi super humilem, et quietum, et trementem uerba mea ? Iam ergo Asaph intellexit; iam terre non heret, iam promissa terrena ex ueteri Testamento non expetit: mendicus tuus factus est, pauper tuus factus est; fluuios tuos sitit, quia sui siccati sunt. Quia ergo talis factus est, non fraudetur spe: quesiuit manibus nocte coram te; non decipiatur . Ne auertatur humilis confusus: egenus et inops laudabunt nomen tuum. Confitentes peccata sua, laudabunt nomen tuum; desiderantes eterna promissa tua, laudabunt nomen tuum: non de temporalibus turgidi, non de propria iustitia in superbiam  elati et inflati, non ipsi; sed qui? Egenus et inops laudabunt nomen tuum.

25. [uers. 22.] Exsurge, Domine; iudica causam meam. Desertus enim uideor, quia nondum accepi quod promisisti: et facte sunt mihi lacryme mee panis die ac nocte, dum dicitur mihi quotidie, Ubi est Deus tuus ? Et quia non possum ostendere Deum meum; quasi inane sequar, insultatur mihi. Nec paganus tantum, uel Iudeus, uel hereticus; sed aliquando frater ipse catholicus torquet os, quando promissa Dei predicantur, quando futura resurrectio prenuntiatur. Et adhuc et ipse, quamuis iam tinctus aqua salutis eterne, portans sacramentum Christi, forsitan dicit, Et quis huc resurrexit? et, Non audiui patrem meum de sepulcro loquentem, ex quo eum sepeliui. Deus dedit legem ad tempus seruis suis, ad quod se auocent: nam quis redit ab inferis? Et quid faciam talibus? ostendam quod non uident? Non possum: non enim propter illos Deus uisibilis debet fieri. Iam id agant, si placet; ita faciant, ita conentur: quia ipsi nolunt conuerti in melius, Deum conuertant in peius. uideat qui potest, credat qui non potest, esse Deum. Etsi uidet qui potest, numquid oculis uidet? Intellectu uidet, corde uidet. Non enim solem et lunam uolebat ostendere, qui dicebat: Beati mundo corde, quoniam ipsi Deum uidebunt . Immundum autem cor nec ad fidem idoneum, ut [1 1Kb] quod non potest uidere uel credat. Non uideo, inquit: quid crediturus sum? Anima enim tua uidetur, ut opinor! Stulte! corpus tuum uidetur; animam tuam quis uidet? Cum ergo corpus tuum solum uideatur, quare non sepeliris? Miratur quia dixi, Si corpus tantum uidetur, quare non sepeliris? Et respondet . Quia uiuo. Unde scio quia uiuis, cuius animam non uideo? unde scio? Respondebis: Quia loquor, quia ambulo, quia operor. Stulte! ex operibus corporis agnosco uiuentem; ex operibus creature non potes agnoscere Creatorem! Et forte qui dicit, Cum mortuus fuero, postea nichil ero: et litteras didicit, et ab Epicuro didicit hoc, nescio quo deliro philosopho, uel potius amatore uanitatis, non sapientie; quem ipsi etiam philosophi porcum nominauerunt: qui uoluptatem corporis summum bonum dixit, hunc philosophum porcum nominauerunt, uoluntatem se in ceno carnali. Ab illo forte didicit iste litteratus dicere, Non ero posteaquam mortuus fuero. Siccentur flumina Etham; pereant doctrine iste Gentium, pullulent uireta Ierusalem: uideant quod possunt; corde credant quod uidere non possunt. Certe ista omnia que per mundum modo uidentur, quando operabatur Deus salutem in medio terre, cum ista dicebantur, nondum erant: et ecce tunc predicta sunt; nunc impleta monstrantur, et adhuc dicit stultus in corde suo, Non est Deus . ue peruersis cordibus! quoniam ita uentura sunt que restant, sicut uenerunt ista que tunc non fuerunt, et uentura prenuntiabantur. An uero exhibuit  nobis Deus omnia que promisit, et de solo die iudicii nos fefellit? Non erat Christus in terra; promisit, exhibuit: non uirgo pepererat: promisit, exhibuit: non erat fusus sanguis pretiosus, quo deleretur chirographum mortis nostre; promisit, exhibuit: nondum resurrexerat caro in uitam eternam; promisit, exhibuit: nondum crediderant Gentes; promisit, exhibuit: nondum heretici nomine Christi armati, contra Christum militabant; predixit, exhibuit: nondum idola Gentium de terra [1 1Kb] deleta erant; predixit, exhibuit: ista omnia cum predixisset et exhibuisset, de solo die iudicii mentitus est? ueniet omnino, quomodo ista uenerunt; quia et ista antequam uenirent futura erant, et futura prius prenuntiata sunt, et postea uenerunt; ueniet, fratres mei. Nemo dicat, Non ueniet; aut, ueniet, sed longe est quod ueniet: sed tibi prope est ut eas hinc. Sufficiat prima deceptio: si non potuimus primo permanere in precepto, saltem corrigamur exemplo. Nondum erat exemplum casus humani, quando dictum est ad Adam: Morte morieris, si tetigeris; et uenit de transuerso serpens, et dixit: Non morte morieris. Creditus est serpens, contemptus est Deus; creditus est serpens, tactum est uetitum, mortuus est homo . Nonne impletum est potius quod minatus est Deus, quam quod promiserat inimicus? Sic est certe: agnoscimus hoc; inde omnes in morte: iam uel experti cauti simus. Non enim cessat et modo serpens insusurrare, et dicere: Numquid uere damnaturus est Deus tantas turbas, liberaturus est paucos? Quid est aliud quam, Facite contra preceptum; non moriemini? sed quomodo tunc, sic et nunc. Si feceris quod suggerit diabolus, et contempseris quod precepit Deus; ueniet iudiciis dies, et inuenies uerum quod minatus est Deus, et falsum quod pollicitus est diabolus. Exurge, Domine, iudica causam meam. Mortuus es, et contemptus es; dicitur mihi, Ubi est Deus tuus ? Exsurge, iudica causam meam. Non enim uenturus est ad iudicium, nisi qui exsurrexit a mortuis. uenturus prenuntiabatur; uenit, et contemptus est a Iudeis ambulans in terra; contemnitur a falsis christianis sedens in celo. Exsurge, Domine; iudica causam meam. Quoniam in te credidi, non peream; quia credidi quod non uidi, spe mea non fallar [2 1Kb] , accipiam quod promisisti; Iudica causam meam. Memento opprobriorum tuorum; eorum que ab imprudente sunt tota die. Adhuc enim insultatur Christo; nec deerunt tota die, hoc est usque in finem seculi, uasa ire. Adhuc dicitur: uana predicant Christiani; adhuc dicitur: Inanis est resurrectio mortuorum. Iudica causam meam: memento opprobriorum tuorum. Sed quorum nisi eorum que ab imprudente sunt tota die? Numquid prudens hoc dicit? Prudens enim dictus est, Porro uidens: si prudens porro uidens, fide uidetur porro; nam oculis uix ante pedes uidetur tota die.

26. [uers. 23.] Ne obliuiscaris uocem [3 1Kb] deprecantium te. Ingemiscentium, et exspectantium iam quod promisisti  de Nouo Testamento, et ad ipsam fidem ambulantium, ne obliuiscaris uocem deprecantium te. Sed illi adhuc dicunt: Ubi est Deus tuus? Superbia eorum qui te oderunt, ascendat [1 1Kb] semper ad te: Noli et eorum superbiam obliuisci. Nec obliuiscitur: omnino aut punit, aut corrigit.



IN PSALMUM LXXIu ENARRATIO. SERMO AD PLEBEM.

1. [uers. 1.] Psalmus iste tumori superbie medicinam humilitatis apportat, humiles autem consolatur in spe: hoc agens, ut ne quisquam superbe de se presumat, ne quisquam humilis de Domino desperet. Est enim promissio Dei rata, certa, fixa et inconcussa, fidelis et omni dubitatione carens, que consolatur afflictos. Tota enim uita humana super terram, sicut scriptum est, tentatio est . Nec quasi prospera eligenda est, et sola aduersa deuitanda: sed utraque cauenda est; illa ne corrumpat, ista ne frangat; ut unicuique hominum, in quocumque statu rerum in hac uita egerit, non sit refugium nisi Deus, nec ullum gaudium nisi in promissis eius. uita enim hec qualibet redundans felicitate multos fallit; Deus neminem. Quia ergo omni homini conuerso ad Deum mutatur delectatio, mutantur delicie : omnes autem delicie nostre in hac uita, nondum sunt in re; sed ipsa spes tam certa est, ut omnibus huius seculi deliciis preponenda sit, sicut scriptum est, Delectare in Domino. Et ne putares te iam habere quod promittit, subiecit statim, Et dabit tibi petitiones cordis tui . Si ergo nondum habes petitiones cordis tui, unde delectaris in Domino, nisi quia tenes certum promissorem, qui se effecit promittendo debitorem? Huius igitur deprecationis ut permaneat nobiscum spes nostra, et introducamur in id quod promisit Deus, loquitur titulus huius psalmi: In finem ne corrumpas. Quid est, ne corrumpas? Quod promisisti, exhibe. Sed quando? In finem. Illuc ergo mentis oculus dirigatur; in finem: omnia que in uia occurrerint, transeantur, ut perueniatur in finem. Exsultent superbi de presenti felicitate; tumeant honoribus, fulgeant auro, redundent familiis, obsequiis clientium constipentur: pretereunt ista; transeunt tanquam umbra. Cum ille finis uenerit, ubi omnes qui modo in Domino sperant gaudeant, tunc illis ueniet sine fine tristitia. Quando acceperint humiles quod irrident superbi, tunc superborum typhus conuertetur in luctum. Tunc erit illa uox quam in libro Sapientie nouimus: dicent enim tunc uidentes gloriam sanctorum, qui cum hic humiliarentur, tolerauerunt; qui cum hic sublimarentur, non annuerunt; tunc ergo illi dicent: Hi sunt quos aliquando habuimus in risum. Ubi etiam dicunt: Quid nobis profuit superbia? et diuitiarum iactantia quid contulit nobis? Transierunt omnia tanquam umbra  . Quia de corruptibilibus presumpserunt, spes eorum corrumpetur; nostra uero spes tunc erit res. Promissio enim Dei ut maneat integra et firma et certa erga nos, diximus ex corde [1 1Kb] fidei, In finem, ne corrumpas. Noli ergo timere ne promissiones Dei corrumpat aliquis potentium. Ipse non corrumpit, quia uerax est; potentiorem non habet a quo eius promissio corrumpatur: certi ergo simus de promissis Dei; et cantemus iam, unde incipit Psalmus.

2. [uers. 2.] Confitebimur tibi, Deus, confitebimur tibi, et inuocabimus nomen tuum. Noli antequam confitearis inuocare; confitere, et inuoca. Illum quippe quem inuocas, in te uocas. Quid est enim inuocare, nisi in teipsum uocare? Si inuocatur a te, id est, si uocatur in te, ad quem accedit? Ad superbum non accedit. Certe altus est; non eum attingit elatus. Omnia sublimia ut contingamus, attollimus nos; et si attingere non possumus, machinamenta aliqua uel scalas querimus, ut sublimati sublimia contingamus: contra Deus; et altus est, et ab humilibus contingitur. Scriptum est, Prope est Dominus his qui obtriuerunt cor : tritura cordis, pietas, humilitas. Qui se conterit, irascitur sibi: se habeat iratum, ut illum habeat propitium; se habeat iudicem, ut illum habeat defensorem. Ergo inuocatus Deus uenit. Ad quem uenit? Ad superbum non uenit. Audi aliud testimonium: Excelsus Dominus, et humilia respicit; excelsa autem a longe cognoscit . Excelsus Dominus, et humilia respicit, non a longe; excelsa autem a longe cognoscit. Et ne forte cum dictum esset quia humilia respicit, superbi de impunitate gauderent, quasi eos superbientes non agnoscat qui in excelsis habitat; territi sunt et dictum est eis: uidet uos, et cognoscit uos, sed a longe. Hos facit beatos quibus propinquat: uos autem, inquit, o superbi, o excelsi, non eritis impuniti, quia cognoscit; non eritis beati, quia a longe cognoscit. uidete ergo quid agatis; quia si agnoscit, non ignoscit. Melius ergo ignoscit, quam agnoscit. Quid est enim ipsum ignoscere, nisi non noscere? Quid est non noscere? Non animaduertere: nam et uindicantis solet dici animaduersio. Audi orantem ut ignoscat: Auerte faciem tuam a peccatis meis . Quid igitur facies, si auerterit faciem suam a te? Molestum est, et timendum ne deserat te. Rursus si faciem non auertit, animaduertit. Nouit hoc Deus, potest hoc Deus, et auertere faciem a peccante, et non auertere a confitente. Itaque alibi ei dicitur: Auerte faciem tuam a peccatis meis; et alibi ei dicitur: Ne auertas faciem tuam a me . Ibi, A peccatis meis auerte; hic autem, A me noli auertere. Confitere ergo, et inuoca: confitendo enim mundas templum quo ueniat inuocatus. Confitere, et inuoca. Auertat faciem a peccatis tuis; non auertat a te: auertat faciem ab eo quod tu fecisti; non auertat ab eo quod ipse fecit. Te enim hominem ipse fecit; peccata tua ipse fecisti. Confitere ergo, et inuoca; dic: Confitebimur tibi, Deus: confitebimur tibi.

 3. Ipsa repetitio, confirmatio est, ne te confessum esse peniteat. Non enim alicui erudeli confessus es; non ultori, non insultatori: confitere securus. Audi aliam uocem psalmi adhortantem: Confitemini Domino, quoniam bonus est . Quid est, quoniam bonus est? Quid timetis confiteri? bonus est; ignoscit confitenti. Time confiteri iudici homini, ne forte confessum puniat; Deo noli: fac confitendo propitium, quem negando non facis nescium. Confitebimur tibi, Deus; confitebimur, et securi iam inuocabimus nomen tuum. Exhausimus corda nostra confessione; terruisti, mundasti. Confessio nos humiles facit, propinqua humilibus, qui recedis ab excelsis. Firmamentum autem esse sententie in repetitione, multis Scripturarum locis docemur. Inde est quod Dominus ait, Amen amen . Inde in aliquibus psalmis, Fiat, fiat : ad significationem rei sufficeret unum fiat; ad significationem firmitatis accessit alterum fiat. Rex Aegypti Pharao, nostis quod cum ibi iam esset Ioseph propter pudicitie amorem inclusus in carcere, uidit somnium idem Pharao notum omnibus nobis: a septem macris consumptas esse septem boues pingues; et rursus, a septem spicis exilibus consumptas esse septem fecundas. Et quid est interpretatus Ioseph? Si meministis, non duo sunt ista somnia, sed uisum unum. »Una est,« inquit, »interpretatio eorum: sed quod rursus uidisti,« ait, »ad confirmationem ualet« . Hec dixi ut non putetis repetitionem in uerbis sancte lingue, quasi loquacitatis esse appetitum. Sepe ibi repetitio firmamenti habet uim. »Paratum cor meum, Deus,« inquit; »paratum cor meum« . Alio loco dicit: »Sustine Dominum, uiriliter age; et confortetur cor tuum, et sustine Dominum« . Innumerabilia talia sunt per omnes Scripturas. His sufficit commendasse nos uobis loquendi genus, quod obseruetis in omnibus similibus: modo ad rem aduertite. Confitebimur tibi, inquit, et inuocabimus. Dixi quare ante inuocationem precedit confessio: quia quem inuocas, inuitas. uenire autem non uult inuocatus, si tu fueris elatus: elatus si fueris, confiteri non poteris; nec ea negas Deo que nescit. Itaque confessio tua non illum docet, sed te mundat.

4. Et iam confessus est, inuocauit: imo confessi sunt, inuocauerunt; et dicitur ex persona unius, Enarrabo omnia mirabilia tua. Confessus exinaniuit se malis, inuocans impleuit se bonis, enarrans eructauit quo se impleuit. Et uidete, fratres; cum confiterentur multi erant: Confitebimur tibi, Deus; confitebimur tibi, et inuocabimus nomen tuum. Multa enim sunt corda confitentium, unum credentium. Quare multa sunt corda confitentium, unum credentium? Diuersa enim peccata homines confitentur; unam fidem credunt. Iam ergo cum ceperit Christus habitare in interiore homine per fidem , ceperitque inuocatus possidere confessum; fit totus Christus, caput, et corpus, et ex multis unus. Audite iam uerba Christi. Nam quasi non eius uerba uidebantur, Confitebimur  tibi, Deus; confitebimur tibi, et inuocabimus nomen tuum. Iam incipit ex persona capitis sermo. Siue autem caput loquatur, siue membra loquantur, Christus loquitur: loquitur ex persona capitis, loquitur ex persona corporis. Sed quid dictum est? Erunt duo in carne una. Sacramentum hoc magnum est; ego, inquit, dico, in Christo et in Ecclesia . Et ipse in Euangelio: Igitur iam non duo, sed una caro . Nam ut noueritis has duas quodammodo esse personas, et rursus unam copulatione coniugii, tanquam unus loquitur apud Isaiam, et dicit: Sicut sponso alligauit mihi mitram, et sicut sponsam induit me ornamento . Sponsum se dixit ex capite, sponsam ex corpore. Loquitur ergo unus; audiamus eum, et in eo nos quoque loquamur: simus membra eius, ut hec uox et nostra esse possit. Enarrabo, inquit, omnia mirabilia tua. Euangelizat Christus seipsum, euangelizat se etiam in membris suis iam existentibus, ut et alios adducat, et accedant qui non erant, et copulentur membris eius, per que membra eius predicatum est Euangelium; et fiat unum corpus sub uno capite, in uno spiritu, in una uita.

5. [uers. 3.] Et quid ait? Cum accepero, inquit, tempus ego iustitias iudicabo. Quando iudicabit iustitias? Cum acceperit tempus. Nondum est ipsum tempus. Gratias misericordie eius: prius predicat iustitias, et sic iudicat iustitias [1 1Kb] . Nam si ante uellet iudicare quam predicare, quis inueniretur liberandus? quis absoluendus occurreret? Modo ergo predicationis tempus est: Narrabo, inquit, omnia mirabilia tua. Audi narrantem, audi predicantem; nam si contempseris, Cum accepero tempus, inquit, ego iustitias iudicabo. Dono, inquit, nunc peccata confitenti; non parcam postea contemnenti. Misericordiam et iudicium cantabo tibi, Domine , dicitur in psalmo. Misericordiam et iudicium: modo misericordiam, postea iudicium; in qua misericordia peccata donantur, in quo iudicio peccata puniuntur. uis non timere peccatorum punitorem? Ama donatorem; noli respuere, noli te extollere, noli dicere, Non habeo quod mihi donet; audi enim quod sequitur: Cum accepero tempus, ego iustitias iudicabo. Accepit tempus Christus? accepit tempus Filius Dei? Filius Dei non accepit tempus; sed Filius hominis accepit tempus. Idem ipse autem et Filius Dei per quem facti sumus, et Filius hominis per quem refecti sumus. Homine assumpto, ipse non assumptus; homine mutato in melius, nullo modo ipse in deterius commutatus, non destitit esse quod erat, sed accepit quod non erat. Quid erat? Cum in forma Dei esset, non rapinam arbitratus est esse equalis Deo: Apostoli uerba sunt. Et quid accepit? Sed semetipsum exinaniuit. formam serui accipiens . Sicut formam serui accepit, ita et tempus accepit. Demutatus est ergo? deminutus est? exilior redditus? in defectum lapsus? Absit. Quid ergo semetipsum exinaniuit,  formam serui accipiens? Exinanisse se dictus est accipiendo inferiorem, non degenerando ab equali. Ergo, fratres, quid est hoc, Cum accepero tempus, ego iustitias iudicabo? Accepit tempus ut Filius hominis; gubernat tempora ut Filius Dei. Audi quia ut Filius hominis accepit tempus iudicandi. Dicit in Euangelio: Dedit ei potestatem iudicii faciendi, quoniam Filius hominis est . Secundum quod Filius Dei, nunquam accepit potestatem iudicandi; quia nunquam caruit potestate iudicandi: secundum quod Filius hominis, accepit tempus sicut nascendi et patiendi, sicut moriendi et resurgendi et ascendendi, ita ueniendi et iudicandi. Dicit in illo ista et corpus eius; non enim sine illis iudicabit: dicit quippe in Euangelio, Sedebitis super duodecim sedes, iudicantes duodecim tribus Isrel . Ergo totus Christus dicit, id est caput et corpus in sanctis, Cum accepero tempus, ego iustitias iudicabo.

6. [uers. 4.] Modo autem quid? Defluxit terra. Si defluxit terra, unde defluxit nisi peccatis? Ideo et delicta dicuntur. Delinquere est, tanquam de liquido [1 1Kb] quodam defluere a stabilitate firmamenti uirtutis atque iustitie. Cupiditate enim inferiorum quisque peccat: sicut roboratur caritate superiorum, sic deficit, et quasi liquescit cupiditate inferiorum. Hunc fluxum rerum in peccatis hominum attendens donator misericors, donator peccatorum, nondum exactor suppliciorum, attendit et ait: Defluxit terra, et omnes inhabitantes in ea. Ipsa utique terra defluxit in habitantibus se. Expositio est consequens, non additio. Tanquam si diceres: Quomodo defluxit terra? subtracta sunt fundamenta, et aliquid in ea hiatu quodam demersum est? Quod dico terram, omnes inhabitantes in ea. Inueni, inquit, terram peccatricem; et quid feci? Ego confirmaui columnas eius. Quas columnas confirmauit? Columnas Apostolos dicit: sic apostolus Paulus de coapostolis suis, Qui uidebantur, inquit, columne esse . Et quid essent ille columne, nisi ab illo firmarentur? quia quodam terre motu etiam ipse columne nutauerunt; in passione Domini omnes Apostoli desperauerunt. Ergo columne ille que passione Domini nutauerunt, resurrectione firmate sunt. Clamauit initium edificii per columnas suas, et in eis omnibus columnis architectus ipse clamauit. Columna enim una erat ex illis Paulus apostolus, cum diceret: An uultis experimentum accipere eius, qui in me loquitur Christus ? Ergo, Ego, inquit, confirmaui columnas eius: resurrexi; ostendi mortem non esse metuendam, ostendi timentibus nec ipsum corpus perire in morientibus. Terruerunt eos uulnera; firmauerunt cicatrices. Posset Dominus iehsu Christus sine ulla cicatrice resurgere: quid enim illi potestati magnum erat, ad tantam integritatem compagem corporis reuocare, ut nullum omnino uestigium preteriti uulneris appareret? Habebat potestatem unde illud etiam sine cicatrice sanaret; sed habere uoluit unde nutantes columnas firmaret.

 7. [uers. 5.] Audiuimus iam, fratres, quod quotidie non tacetur; audiamus quid clamauerit per columnas has. Tempus audiendi est propter terrorem illum: Ego iustitias iudicabo, cum accepero tempus. Ille accepturus est tempus iustitias iudicandi; uos iam nunc habetis tempus iustitias faciendi. Si taceret, non haberetis quid facere; sed confirmatis columnis clamat. Quid clamat? Dixi iniquis: Nolite inique facere. Clamat, fratres mei; certe clamatis, delectat uos, audite clamantem. Per ipsum obsecro, terreat uos ista uox: non tam nos uestre iste uoces delectare debent, quam uos iste terrere. Dixi iniquis: Nolite inique facere. Sed iam fecerunt, et rei sunt; iam defluxit terra, et omnes inhabitantes in ea. Compuncti sunt corde qui Christum crucifixerunt; agnouerunt peccatum suum, didicerunt aliquid ab Apostolis, ne desperarent de indulgentia predicatoris [1 1Kb] . Medicus enim uenerat, et ideo non ad sanos uenerat: Non est, inquit, opus sanis medicus, sed male habentibus; non ueni uocare iustos, sed peccatores ad penitentiam . Ergo, Dixi iniquis: Nolite inique facere. Non audierunt. Olim enim nobis dictum est; non audiuimus, lapsi sumus, mortales facti, mortales geniti: defluxit terra. Audiant uel modo, ut surgant, medicum qui uenit ad languidum: quem noluerunt audire sani, ut non caderent; audiant iacentes, ut surgant. Dixi iniquis: Nolite inique facere. Quid agimus: Iam fecimus. Et delinquentibus: Nolite exaltare cornu uestrum [2 1Kb] . Quid est hoc? Si fecistis iniquitatem per cupiditatem, nolite eam defendere per elationem: confitemini, si fecistis. Qui enim non confitetur, et iniquus est, [3 1Kb] exaltat cornu. Dixi iniquis: Nolite inique facere; et delinquentibus: Nolite exaltare cornu uestrum. Exaltabitur in uobis cornu Christi, si non exaltetur cornu uestrum. Cornu uestrum de iniquitate est; cornu Christi de maiestate.

8. [uers. 6-8.] Nolite ergo efferri: ne loquamini aduersus Deum iniquitatem. Audite iam uoces multorum; audiat unusquisque, et pungatur. Quid solent homines dicere? uere iudicat Deus de rebus humanis? et est illud iudicium Dei [4 1Kb] ? aut uero curat quid agatur in terra? Tam multi iniqui redundant felicitatibus; innocentes premuntur laboribus! Sed illi accidit nescio quid mali, castigante Deo et admonente, et nouit conscientiam suam; nouit pro merito peccatorum suorum aliquid se perpeti posse: unde argumentatur aduersus Deum? Quia non potest dicere, Iustus sum; quid putamus eum dicere? Sunt peiores iniqui, et tamen ista non patiuntur. Hec est iniquitas quam loquuntur homines aduersus Deum. uidete autem quam iniquum sit: dum se uult iustum uideri, illum facit iniustum. Qui enim dicit, Inique patior quod patior; illum iniquum facit cuius iudicio patitur, se autem iustum qui inique patitur. Rogo uos, fratres mei, equum est hoc, ut Deus credatur iniustus,  tu iustus? Cum autem hec dicis, loqueris ad uersus Deum iniquitatem.

9. Quid dicit in alio psalmo? Hec fecisti: numeratis quibusdam peccatis. Hec, inquit, fecisti, et tacui. Quid est, tacui? Nunquam tacet precepto, sed interim tacet supplicio; quiescit a uindicta, non profert in damnatum sententiam. Sed hoc ille dicit: Feci illa et illa, et non uindicauit Deus; ecce sanus sum, nichil mali contigit mihi. Hec fecisti, et tacui: suspicatus es iniquitatem, quod ero tibi similis. Quid est, quod ero tibi similis? Quia tu iniquus es, et me iniquum putasti; tanquam approbatorem facinorum tuorum, non aduersatorem [1 1Kb] , non ultorem. Et quid postea tibi dicit? Arguam te, et constituam te ante faciem tuam . Quid est hoc? Quia modo peccando post terga te ponis, non te uides, non te inspicis; ego te ponam ante te, et faciam tibi supplicium de te. Sic et hic. Ne loquamini aduersus Deum iniquitatem. Attendite. Multi autem loquuntur istam iniquitatem; sed non audent palam, ne blasphemi exhorreantur ab hominibus piis: in corde suo ista rodunt, intus tali nefario cibo pascuntur; delectat eos loqui aduersus Deum, et si non erumpunt lingua, corde non tacent. Unde in alio psalmo dicitur: Dixit stultus in corde suo, Non est Deus . Dixit stultus; sed homines timuit: noluit dicere ubi audirent homines; et ibi dixit, ubi audiret ipse de quo dixit. Propterea et hic in isto psalmo, karissimi, intendite, quoniam hoc quod dixit, Nolite loqui aduersus Deum iniquitatem, uidit multos hoc in corde agere, et adiunxit: Quoniam neque ab oriente, neque ab occidente, neque a desertis montium; quoniam Deus iudex est. Iniquitatum tuarum iudex Deus est. Si Deus est, ubique presens est. Quo te auferes ab oculis Dei, ut in parte aliqua loquaris quod ille non audiat? Si ab oriente iudicat Deus, secede in occidentem, et dic quidquid uis aduersus Deum; si ab occidente, uade in orientem, et ibi loquere; si a desertis montium iudicat, uade in medium populorum, ubi tibi submurmures. De nullo loco [2 1Kb] iudicat, qui ubique secretus est, ubique publicus; quem nulli licet ut est cognoscere, et quem nemo permittitur ignorare. uide quid agas. Loqueris aduersus Deum iniquitatem. Spiritus Domini repleuit orbem terrarum ; et hoc quod continet omnia scientiam habet uocis: propter hoc qui loquitur iniqua, non potest latere . Noli ergo cogitare Deum in locis; ille tecum est talis, qualis fueris. Quid est talis, qualis fueris? Bonus, si bonus fueris; et malus tibi uidebitur, si malus fueris: sed opitulator si bonus fueris; ultor si malus fueris. Ibi habes iudicem in secreto tuo. uolens facere aliquid mali, de publico recipis te in domum tuam, ubi nemo inimicorum uideat; de locis domus tue promptis et in faciem constitutis, remoues te in cubiculum; times et in cubiculo aliunde conscium, secedis in cor tuum, ibi meditaris: ille corde tuo interior est. Quocumque ergo fugeris, ibi est. Teipsum  quo fugies? Nonne quocumque fugeris, te sequeris? Quando autem et teipso interior est, non est quo fugias a Deo irato, nisi ad Deum placatum: prorsus non est quo fugias. uis fugere ab ipso? Fuge ad ipsum. Ergo ne loquamini aduersus Deum iniquitatem, nec illic ubi loquimini. Iniquitatem, inquit, meditatus est in cubili suo . Quid meditatus est in cubili suo? Cubile cor eius, dicens: Sacrificate sacrificium iustitie, et sperate in Domino. Sed supra dixit. Dicite in cordibus uestris, et in cubilibus uestris compungimini . Quot habes ibi punctiones facinorum, tot habe illic compunctiones confessionum. Ubi ergo loqueris aduersus Deum iniquitatem, ibi te iudicat: non iudicium differt, sed penam. Iam iudicat, iam nouit, iam uidet: pena restat; cum fuerit presentata, habebis et penam, cum apparuerit facies illius hominis qui hic irrisus est, qui iudicatus, qui crucifixus, qui sub iudice stetit; cum apparuerit iudicans in presentia sua, tunc habebis penam, si te non correxeris. Quid ergo modo faciemus? Preueniamus faciem eius, . Preueni in confessione: ueniet mitis quem feceras iratum. Neque a desertis montium; quoniam Deus iudex est: non ab oriente, non ab occidente, non a desertis montium. Quare? Quoniam Deus iudex est. Si in aliquo [1 1Kb] loco esset, non esset Deus: quia uero Deus iudex est, non homo, noli illum exspectare de locis. Locus eius tu eris, si [2 1Kb] bonus, si confessus inuocaueris eum.

10. Hunc humiliat, et hunc exaltat. Quem humiliat, quem exaltat iudex ille? Attendite duos illos in templo, et uidetis quem humiliat, et quem exaltat. »Ascenderunt in templo orare,« ait; »unus Phariseus, et alter Publicanus.« Phariseus dicebat: »Gratias tibi ago, quia non sum sicut ceteri homines, iniusti, raptores, adulteri, sicut et hic Publicanus: ieiuno bis in sabbato; decimas do omnium que possideo.« Ad medicum ascenderat, et membra sana ostendebat; uulnera tegebat. Quid ergo ille qui melius nouerat unde sanaretur? Publicanus autem de longinquo stabat, et percutiebat pectus suum. uidetis eum de longinquo stantem: illi propinquabat quem inuocabat. »Et percutiebat pectus suum, dicens: Deus, propitius esto mihi peccatori. Amen dico uobis; descendit iustificatus Publicanus ille, magis quam Phariseus ille: quia omnis qui se exaltat, humiliabitur; et qui se humiliat, exaltabitur« . Expositus est uersus psalmi huius. Deus iudex quid facit? Hunc humiliat, et hunc exaltat; humiliat superbum, exaltat humilem.

11. [uers. 9.] Quia calix in manu Domini uini meri plenus est mixto. Merito. Et inclinauit ex hoc in hunc; uerumtamen fex eius non est exinanita: bibent omnes peccatores terre. Renouamini paululum; obscurum aliquid est: sed, quomodo audiuimus Euangelii lectionem recentissimam, Petite, et dabitur uobis; querite et inuenietis, pulsate, et aperietur uobis . Sed dicis: Quo pulso, ut aperiatur mihi? Neque  ab oriente, neque ab occidente, neque a desertis montium; quoniam Deus iudex est. Si presens est hic atque illic, et absens nusquam, ubi stas, ibi pulsa; ibi tantum sta, quia stando pulsatur. Quid ergo est hoc? Prima questio ista occurrit, uini meri plenus est mixto: quomodo meri, si mixto? Ceterum, Calix in manu Domini, cum dicit, eruditis in Ecclesia Christi loquor, non utique ueluti forma humana circumscriptum Deum debetis uobis in corde pingere, ne clausis templis simulacra in cordibus fabricetis. Calix ergo iste aliquid significat. Inueniemus hoc. In manu autem Domini, est in potestate Domini: manus enim Dei potestas Dei commendata est. Nam et de hominibus plerumque dicitur, In manu hoc habet; hoc est, in potestate habet, cum uult facit. uini meri plenus est mixto. Consequenter ipse exposuit: Inclinauit, inquit, ex hoc in hunc; uerumtamen fex eius non est exinanita. Ecce unde mixto uino plenus erat. Non ergo uos terreat, quia et merum et mixtum: merum propter sinceritatem, mixtum propter fecem. Quid ergo ibi uinum, et quid fex? Et quid est, Inclinauit ex hoc in hunc, ita ut fex eius non esset exinanita?

12. Unde uenerit ad hoc, recordamini: Hunc humiliat, et hunc exaltat. Quod figuratum est nobis in Euangelio per duos homines, Phariseum et Publicanum, hoc latius accipientes, intelligamus duos populos, Iudeorum, et Gentium: Iudeorum populus, Phariseus ille; Gentium populus, Publicanus ille. Iudeorum populus iactabat merita sua; Gentium confitebatur peccata sua. Qui nouit in Litteris sanctis et Epistolas apostolicas, et Actus Apostolorum, uidet ibi quod dico: ne longum faciam quomodo Apostoli exhortabantur Gentes ne desperarent, quod in magnis peccatis iacuissent; et reprimebant Iudeos, ne se extollerent quasi ex iustificationibus Legis, et ideo se putarent iustos, Gentiles autem peccatores esse, quia Iudeis et Lex erat, et templum erat, et sacerdotium erat . Illi autem omnes cultores idolorum, ueneratores demoniorum, longe quidem positi; sicut Publicanus ille de longinquo stabat. Sicut illi superbiendo recesserunt, sic isti confitendo propinquauerunt. Calix ergo uini meri plenus in manu Domini, quantum donat Dominus ut intelligam . Calix uini meri plenus mixto uidetur mihi esse Lex que data est Iudeis, et omnis illa Scriptura ueteris quod dicitur Testamenti, ibi sunt pondera omnium sententiarum. Nam ibi Nouum Testamentum absconditum latet, tanquam in fece corporalium sacramentorum. Circumcisio carnis magni sacramenti res est, et intelligitur inde circumcisio cordis. Templum illud Ierusalem magni sacramenti est res, et intelligitur ex eo corpus Domini.  Terra promissionis intelligitur regnum celorum. Sacrificium uictimarum et pecorum magnum habet sacramentum; sed in omnibus illis generibus sacrificiorum intelligitur unum illud sacrificium et unica uictima in cruce Dominus [1 1Kb] : pro quibus omnibus sacrificiis unum nos habemus, quia et illa figurabant hec, id est, illis hec figurabantur. Accepit populus ille Legem; accepit mandata iusta et bona. Quid tam iustum quam, Non occides, Non mechaberis, Non furaberis, Non falsum testimonium dices. Honora patrem et matrem, Non concupisces rem proximi tui, Non concupisces uxorem proximi tui, Unum Deum adorabis, et ipsi soli seruies ? Omnia ista ad uinum pertinent. Illa uero carnalia quasi resederunt, ut remanerent apud illos, et effunderetur inde omnis spiritualis intellectus. Calix uero in manu Domini, id est in potestate Domini; uini meri, id est Legis sincere; plenus est mixto, id est cum fece corporalium sacramentorum. Et quia hunc humiliat, superbum Iudeum, et hunc exaltat, confitentem Gentilem, inclinauit ex hoc in hunc, id est a Iudaico populo in Gentilem populum. Quid inclinauit? Legem: eliquatus est inde spiritualis intellectus; uerumtamen fex eius non est exinanita, quia omnia sacramenta carnalia apud Iudeos remanserunt. Bibent omnes peccatores terre. Qui bibent? Omnes peccatores terre. Qui peccatores terre? Iudei erant quidem peccatores, sed superbi; Gentiles autem erant peccatores, sed humiles: Omnes peccatores bibent; sed uide qui fecem, qui uinum. Etenim illi bibendo fecem, euanuerunt; isti bibendo uinum, iustificati sunt: audeam dicere et inebriatos, et non timebo; atque utinam omnes sic inebriemini! Recordamini: Calix tuus inebrians quam preclarus ! Quid enim? putatis, fratres mei, omnes illos qui confitendo Christum etiam mori uoluerunt, sobrios fuisse? Usque adeo ebrii erant, ut suos non agnoscerent. Omnes propinqui sui, qui eos a spe celestium premiorum terrenis blandimentis auertere moliti sunt, non sunt agniti, non sunt auditi ab ebriis. Non erant ebrii, quibus mutatum cor erat? Non erant ebrii, quorum mens alienata erat ab hoc seculo? Bibent, inquit, omnes peccatores terre. Sed qui bibent uinum? Peccatores bibent, sed ne remaneant peccatores; ut iustificentur, non ut puniantur.

13. [uers. 10.] Ego autem: nam omnes bibunt; sed seorsum ego, id est Christus cum corpore suo; in seculum gaudebo; psallam Deo Iacob: promissione illa futura in fine, de qua dicitur, Ne corrumpas. Ego autem in seculum gaudebo.

14. [uers. 11.] Et omnia cornua peccatorum confringam; et exaltabuntur cornua iusti. Hoc est, Hunc humiliat, et hunc exaltat. Nolunt sibi frangi [2 1Kb] cornua peccatores, que sine dubio frangentur in fine. Non uis ut ille tunc frangat? tu hodie frange. Audisti enim supra; noli contemnere: Dixi iniquis, Nolite inique agere; et delinquentibus, Nolite exaltare cornu. Quando  audisti, Nolite exaltare cornu, contempsisti, et exaltasti cornu; uenies ad finem, ubi fiet, Omnia cornua peccatorum confringam, et exaltabuntur cornua iusti. Cornua peccatorum, dignitates superborum; cornua iusti, munera Christi: per cornua enim sublimitates intelliguntur. Oderis in terra sublimitatem terrenam, ut possis habere celestem. Amas terrenam; non te admittit ad celestem: et ad confusionem pertinebit quod frangitur tibi cornu; quomodo ad gloriam pertinebit, si exaltatur tibi cornu. Modo ergo est tempus eligendi; tunc non erit. Non es dicturus, Dimittar et eligam: precesserunt enim uoces, Dixi iniquis. Si non dixi, para excusationem, para defensionem: si autem dixi, preoccupa confessionem, ne uenias ad damnationem; quia tunc confessio sera erit, et defensio nulla erit.



IN PSALMUM LXXu ENARRATIO. SERMO AD PLEBEM.

1. [uers. 2.] Solent inimici Domini Iesu Christi omnibus noti Iudei gloriari in isto psalmo quem cantauimus, dicentes, Notus in Iudea Deus; in Isrel magnum nomen eius, et insultare Gentibus quibus non est notus Deus, et dicere quia sibi solis notus est Deus; quando Propheta dicit, Notus in Iudea Deus: alibi ergo ignotus. Notus est autem reuera in Iudea Deus, si intelligant quid sit Iudea. Nam uere non est notus Deus nisi in Iudea. Ecce et nos hoc dicimus, quia nisi quisque fuerit in Iudea, notus ei Deus esse non potest. Sed quid dicit Apostolus? Qui in occulto Iudeus est; qui circumcisione cordis, non littera, sed spiritu : sunt ergo Iudei in circumcisione carnis, et sunt Iudei in circumcisione cordis. Patres nostri multi sancti, et circumcisionem carnis habebant propter signaculum fidei, et circumcisionem cordis propter ipsam fidem. Ab his patribus degenerantes isti qui modo in nomine gloriantur et facta perdiderunt; ab his ergo patribus degenerantes, remanserunt in carne Iudei, in corde Pagani. Ipsi enim Iudei, qui sunt ex Abraham, a quo Isaac natus est, et ex illo Iacob, et ex Iacob duodecim Patriarche, et ex duodecim Patriarchis populus uniuersus Iudeorum. Sed Iudei propterea maxime appellati sunt, quia Iudas unus erat de filiis duodecim Iacob, patriarcha inter duodecim, et de stirpe eius regnum ueniebat Iudeis. Nam omnis ille populus secundum numerum duodecim filiorum Iacob duodecim tribus habebat. Tribus dicuntur tanquam curie et congregationes distincte populorum. Habebat ergo ille populus duodecim tribus; e quibus duodecim tribubus una tribus erat Iuda ex qua erant reges, et erat altera tribus Leui ex qua erant sacerdotes. Sed quia sacerdotibus templo seruientibus terra diuisa non est , oportebat autem ut duodecim tribubus dispertiretur omnis regio promissionis: excepta ergo una tribu maioris dignitatis, tribu Leui, que erat in sacerdotibus, remanerent undecim, nisi per adoptionem duorum  filiorum Ioseph duodecim complerentur. Hoc quid sit, aduertite. Unus de duodecim filiis Iacob erat Ioseph. Iste est Ioseph quem fratres sui in Aegyptum uendiderunt, et illic merito castitatis ad sublimem dignitatem perductus est, et adfuit illi Deus in omni opere suo; et suscepit fratres suos a quibus uenditus erat, et patrem, fame laborantes, et propter panem ad Aegyptum descendentes. Iste Ioseph duos filios habuit, Ephraim et Manasse. Moriens Iacob, tanquam testamento [1 1Kb] , assumpsit illos nepotes suos in numerum filiorum, et dixit filio suo Ioseph: Ceteri qui nascuntur, tibi erunt; isti autem mihi, et diuident terram cum fratribus suis . Adhuc non erat data, nec diuisa terra promissionis; sed dicebat ille in Spiritu prophetans. Accedentibus ergo duobus filiis Ioseph, facte sunt nichilominus duodecim tribus, quia iam tredecim sunt: pro una enim tribu Ioseph, due accesserunt, et facte sunt tredecim. Excepta ergo tribu Leui, illa tribu sacerdotum que seruiebat templo, et de decimis uiuebat ceterarum omnium quibus terra diuisa est, remanent duodecim. In his duodecim erat tribus Iuda, unde reges erant. Nam primo de alia tribu datus est rex Saül , et reprobatus est tanquam malus rex; postea datus est de tribu Iuda rex Dauid, et ex illo de tribu Iuda fuerunt reges . Iacob autem ille hoc dixerat, quando benedixerat filios suos: Non deficiet princeps de Iuda, nec dux de femoribus eius, donec ueniat cui repromissum est . De tribu autem Iuda uenit Dominus noster iehsu Christus. Est enim, sicut Scriptura dicit et modo audistis, ex semine Dauid, natus de Maria. Ceterum quod attinet ad diuinitatem Domini nostri Iesu Christi, in qua equalis est Patri; non solum ante Iudeos, sed etiam ante ipsum Abraham ; nec solum ante Abraham, sed et ante Adam; nec solum ante Adam, sed et ante celum et terram, et ante secula: quia omnia per ipsum facta sunt, et sine ipso factum est nichil . Quia ergo in prophetia dictum est, Non deficiet princeps ex Iuda, neque dux de femoribus eius, donec ueniat cui repromissum est: considerantur priora tempora, et inuenitur quia Iudei de tribu Iuda semper reges habuerunt, unde dicti sunt Iudei; et non habuerunt regem prius alienigenam, nisi Herodem illum qui fuit quando Dominus natus est . Inde ceperunt reges alienigene, ab Herode. Ante Herodem omnes de tribu Iuda, sed donec ueniret cui repromissum est. Itaque ipso iam ueniente Domino, euersum est regnum Iudeorum, et sublatum est ex Iudeis. Modo non habent regnum, quia nolunt cognoscere uerum regem. uidete iam si Iudei sint appellandi. Iam uidetis quia Iudei non sunt appellandi. Ipsi uoce sua abdicauerunt se ab isto nomine, ut Iudei non sint digni appellari, nisi tantum carne. Ubi ergo se separauerunt ab isto nomine? Dicebant, seuiebant in Christum, id est [2 1Kb] genus Iuda, seuiebant in semen Dauid. Et ait  illis Pilatus: Regem uestrum crucifigam? Et illi: Nos non habemus regem, nisi Cesarem . O Iudei qui uocamini, et non estis; si non habetis regem, nisi Cesarem, defecit iam princeps de Iuda: uenit ergo ille cui repromissum est. Illi ergo uerius Iudei, qui christiani facti sunt ex Iudeis: ceteri Iudei qui in Christum non crediderunt, etiam nomen ipsum perdere digni fuerunt. Iudea ergo uera, Christi Ecclesia est, credens in illum regem qui uenit ex tribu Iuda per uirginem Mariam; credens in illum de quo modo Apostolus dicebat, ad Timotheum scribens: Memor esto Iesum Christum resurrexisse a mortuis ex semine Dauid, secundum Euangelium meum . De Iuda enim Dauid, et ex Dauid Dominus iehsu Christus. Nos credentes in Christum pertinemus ad Iudam; et nos cognouimus Christum qui oculis non uidimus, fide retinemus. Non ergo insultent Iudei, qui iam non sunt Iudei: ipsi dixerunt, Nos non habemus regem, nisi Cesarem. Nam melius illis erat, ut rex illorum esset Christus, ex semine Dauid de tribu Iuda. Tamen quia ipse Christus ex semine Dauid secundum carnem, Deus autem super omnia benedictus in secula, ipse rex noster est et Deus noster: rex noster, secundum quod natus est ex tribu Iuda secundum carnem, Christus Dominus Saluator; Deus autem noster, qui est ante Iudam, et ante celum et terram, per quem facta sunt omnia, et spiritualia et corporalia. Si enim omnia per ipsum facta sunt; et ipsa Maria de qua natus est, per ipsum facta est. Quomodo ergo ille quasi ceteri homines nasceretur, qui sibi fecit matrem de qua nasceretur? Ergo ipse Dominus: Apostolo dicente, cum loqueretur de Iudeis, Quorum patres; et ex quibus est Christus secundum carnem, qui est super omnia Deus benedictus in secula . Quia ergo Iudei uiderunt Christum, et crucifixerunt, non uiderunt Deum: Gentes autem quia non uiderunt, et crediderunt, intellexerunt Deum. Ergo si innotuit eis Deus in Christo mundum reconcilians sibi , et ideo illi crucifixerunt, quia in carne latentem Deum non intellexerunt, recedat illa que uocatur Iudea, et non est; accedat uera Iudea, cui dicitur: Accedite ad eum, et illuminamini, et uultus uestri non erubescent . uultus uere Iudee non confundentur. Etenim audierunt, et crediderunt; et facta est Ecclesia uera Iudea, ubi notus Christus, qui homo est ex semine Dauid, Deus super Dauid.

2. Notus in Iudea Deus; in Isrel magnum nomen eius. Et de Isrel sic debemus accipere, quomodo de Iudea: quomodo illi non sunt ueri Iudei, sic nec uerus Isrel. Quis enim dicitur Isrel? uidens Deum. Et quomodo illi uiderunt Deum, inter quos ambulauit in carne, et cum putarent hominem, occiderunt? Resurgens ille apparuit Deus omnibus quibus se uoluit demonstrare. Illi ergo digni sunt Isrel dici, qui meruerunt Christum intelligere Deum in carne positum, ut non quod uidebant contemnerent, sed quod non uidebant adorarent. Non uisum enim oculis Gentes humili mente perceperunt illum quem non uidebant,  et fide tenuerunt. Proinde illi qui manibus tenuerunt, occiderunt; qui fide tenuerunt, adorauerunt. In Isrel magnum nomen eius. uis esse Isrel? Illum attende de quo Dominus ait: Ecce uere Isrelita, in quo dolus non est . Si uerus Isrelita, in quo dolus non est, dolosi et mendaces non sunt ueri Isrelite. Non ergo dicant isti quoniam apud illos est Deus, et magnum nomen eius in Isrel: probent se Isrelitas, et concedo ego quia in Isrel magnum nomen eius.

3. [uers. 3.] Et factus est in pace locus eius, et habitatio eius in Sion. Rursus Sion quasi patria est Iudeorum: uera Sion Ecclesia est Christianorum. Interpretatio autem nominum hebreorum sic nobis traditur: Iudea Confessio interpretatur; Isrel uidens Deum. Post Iudeam Isrel: sic hic positum est, Notus in Iudea Deus; in Isrel magnum nomen eius. Deum uis uidere? Prius confitere tu, et sic in teipso fit locus Dei; quia factus est in pace locus eius. Quamdiu ergo non confiteris peccata tua, quodammodo rixaris cum Deo: quomodo enim non cum illo litigas, qui quod illi displicet laudas? Punit ille furem; tu furtum laudas: punit ille ebriosum; tu laudas ebriositatem. Litigas cum Deo; non fecisti illi locum in corde tuo: quia in pace locus eius. Et quomodo incipis pacem habere cum Deo? Incipis illi in confessione. Psalmi uox est dicentis, Incipite Domino in confessione . Quid est, Incipite Domino in confessione? Incipite adiungi Deo. Quomodo? Ut hoc uobis displiceat quod et illi displicet. Displicet illi uita tua mala: si placeat tibi, disiungeris ab illo; si displiceat tibi, per confessionem illi coniungeris. uide ex quanta parte dissimilis es, quando utique propter ipsam dissimilitudinem displices. Factus enim es, o homo, ad imaginem Dei; per uitam uero peruersam et malam perturbasti in te, et exterminasti in te imaginem Conditoris tui. Factus dissimilis, attendis in te, et displices tibi: iam ex eo cepisti similis fieri, quia hoc tibi displicet quod displicet et Deo.

4. Sed quomodo sum similis, inquis, quando adhuc mihi displiceo? Ideo dictum est, Incipite. Incipe Domino in confessione; perficieris in pace. Adhuc enim habes aduersum te bellum. Indicitur tibi bellum, non solum aduersus suggestiones diaboli, aduersus principem potestatis eris huius, qui operatur in filiis diffidentie, aduersus diabolum et angelos eius, spiritualia nequitie ; non solum ergo aduersus ipsos tibi bellum indicitur, sed aduersus teipsum. Quomodo aduersus teipsum? Aduersus tuam consuetudinem malam, aduersus uetustatem uite tue male, que trahit te ad solitam, et refrenat a noua [1 1Kb] . Indicitur enim tibi quedam noua uita, et tu uetus es: nouitatis gaudio suspenderis, uetustatis onere pregrauaris; incipit tibi esse bellum aduersus te. Sed ex qua parte tibi displices, iungeris Deo; et ex qua parte iam iungeris Deo, idoneus eris ad uincendum te,  quia ille tecum est qui omnia superat. Attende quid dicit Apostolus: Mente seruio legi Dei; carne autem legi peccati. Unde mente? Quia displicet tibi uita tua mala. Unde carne? Quia non desunt suggestiones et delectationes male; sed ex eo quod mente iungeris Deo, uincis quod in te non uult sequi. Precessisti enim ex parte, et ex parte tardaris: trahe teipsum ad illum qui te sursum tollit. Pondere quodam uetustatis deprimeris; clama et dic: Infelix ego homo, quis me liberabit de corpore mortis huius? quis me liberabit ab eo quo grauor? corpus enim quod corrumpitur, aggrauat animam . Quis ergo liberabit? Gratia Dei per Iesum Christum Dominum nostrum . Quare autem permittit ut diu contra te litiges, donec absorbeantur omnes cupiditates male? Ut intelligas in te penam tuam: in te ex teipso est flagellum tuum; sit [1 1Kb] rixa tua tecum. Sic uindicatur in rebellem aduersus Deum, ut ipse sibi sit bellum, qui pacem noluit habere cum Deo. Sed tene membra tua aduersus concupiscentias tuas malas. Surrexit ira; tene tu manum coniunctus Deo. Potuit surgere, sed non inuenit arma. Apud iram tuam impetus est; apud te arma sunt: sit impetus inermis, et discit iam non surgere qui frustra surrexit.

5. Hoc autem dico, karissimi, ne forte quia diximus, Carne autem legi peccati, putetis consentiendum esse desideriis uestris carnalibus. Etsi non possunt modo nisi esse desideria carnalia, non est illis consentiendum. Propterea non dixit Apostolus. Non sit peccatum in uestro mortali corpore; nouit enim quia quamdiu mortale est, est ibi peccatum: sed quid ait? Non ergo regnet peccatum in uestro mortali corpore. Quid est, non regnet? Ipse exposuit: Ad obediendum, inquit, desideriis eius . Sunt desideria, existunt; desideria non tu obaudis desideriis tuis, non sequeris ipsa desideria, non illis consentis: est tibi peccatum, sed amisit regnum, quando iam in te non regnat peccatum; postea inimica nouissima destruetur mors . Quid enim nobis promittitur, quoniam dictum est: Mente seruio legi Dei; carne autem legi peccati ? Audi promissionem: quia non semper erunt in carne desideria illicita. Etenim resurget, et mutabitur; et cum mutata fuerit caro ista mortalis in spirituale corpus, iam nullis concupiscentiis secularibus, iam nullis terrenis delectationibus titillabit animam, nec auertet a contemplatione Dei. Fit ergo in ea quod dicit Apostolus, »Corpus quidem mortuum est propter peccatum; spiritus autem uita est propter iustitiam. Si autem qui suscitauit Iesum a mortuis habitat in uobis; qui suscitauit Iesum Christum a mortuis uiuificabit et mortalia corpora uestra, propter Spiritum suum qui habitat in uobis« . uiuificatis ergo corporibus nostris, erit pax uera ubi locus est Dei: sed precedat confessio. Notus in Iudea Deus: confitere ergo prius. In Isrel magnum nomen eius: nondum uides in specie; uide ex fide, et fiet in te quod sequitur  Et factus est in pace locus eius, et habitatio eius in Sion. Sion interpretatur Contemplatio. Quid est contemplatio [1 1Kb] ? Contemplabimur enim Deum facie ad faciem . Hic nobis promittitur, in quem modo non uidentes credimus. Quomodo gaudebimus cum uiderimus eum? Fratres, si modo tantum gaudium in nobis facit promissio, quantum est factura redditio? Reddetur enim nobis quod promisit. Et quid promisit? Seipsum, ut in facie ipsius, et illius contemplatione gaudeamus; et non aliquid aliud delectabit nos, quia nichil est melius illo qui fecit omnia que delectant. Factus est in pace locus eius, et habitatio eius in Sion: id est, in contemplatione quadam et speculatione facta est habitatio eius in Sion.

6. [uers. 4.] Ibi confregit fortitudines arcuum et scutum, et gladium, et bellum. Ubi confregit? In illa pace eterna, in illa pace perfecta. Et modo, fratres mei, qui bene crediderunt, uident quia non de se debent presumere; et omnem potentiam minarum suarum, et quidquid in eis acutum [2 1Kb] est ad nocendum, confringunt illud: et quidquid quasi pro magno habent unde se protegerent [3 1Kb] temporaliter, et bellum quod aduersus Deum defendendo peccata sua gerebant, omnia hec ibi confregit.

7. [uers. 5.] Illuminans tu admirabiliter a montibus eternis. Qui sunt montes eterni? Quos ipse fecit eternos; qui sunt montes magni, predicatores ueritatis. Tu illuminas; sed a montibus eternis: primi magni montes excipiunt lucem tuam, et a luce tua quam suscipiunt montes, uestitur et terra. Sed illi magni montes exceperunt Apostoli; tanquam orientis luminis primordia exceperunt Apostoli. Numquid quod exceperunt, apud se retinuerunt? Non; ne diceretur illis: Serue nequam et piger, dares pecuniam meam nummulariis . Si ergo quod susceperunt non apud se retinuerunt, sed omni orbi terrarum predicauerunt, Illuminans tu admirabiliter a montibus eternis. Quos eternos fecisti, per illos uitam eternam et ceteris promisisti: Illuminans tu admirabiliter a montibus eternis. Magnifice cum pondere dictum est, Tu; ne putet aliquis quod cum montes illuminent. Multi enim putantes quod ab ipsis montibus illuminarentur, fecerunt sibi partes de montibus; et ipsos montes conciderunt [4 1Kb] , et ipsi confracti sunt. Nescio qui sibi fecerunt Donatum, nescio qui sibi fecerunt Maximianum, nescio qui sibi fecerunt illum et illum. Quare computant salutem suam in hominibus esse, non in Deo? O homo, uenit ad te lux per montes; sed Deus te illuminat, non montes. Illuminans tu, inquit: tu, non montes. Tu illuminans: a montibus quidem eternis; sed, tu illuminans. Unde et in  alio loco quid ait psalmus? Leuaui oculos meos in montes, unde ueniet auxilium mihi. Quid ergo, in montibus est spes tua, et inde tibi ueniet auxilium? remansisti in montibus? uide quid agas. Est aliquid super montes: super montes est quem tremunt montes. Leuaui, inquit, oculos meos in montes, unde ueniet auxilium mihi. Sed quid sequitur? Auxilium meum, inquit, a Domino, qui fecit celum et terram . In montes quidem leuaui oculos, quia per montes mihi sunt Scripture monstrate; sed ego cor habeo in illo qui illuminat omnes montes.

8. Ergo, fratres, ad hoc dictum est, ne quisquam uestrum uelit spem suam ponere in homine. Tamdiu est aliquid homo, quamdiu illi heret a quo factus est homo. Nam recedens ab illo, nichil est homo, et cum heret illis [1 1Kb] . Tu sic accipe consilium per hominem, ut illum consideres qui illuminat hominem. Etenim et tu potes accedere ad illum qui tibi per hominem loquitur; non enim fecit illum accedere ad se, et te repellit. Et qui uere sic accessit ad Deum, ut in illo habitet Deus, displicent illi omnes qui non in illo ponunt spem suam. Propterea datum est quoddam exemplum, cum ipsos Apostolos sibi diuiserunt, et in schismata ierunt qui dicebant: Ego sum Pauli, ego Apollo, ego Cephe, id est Petri. Hos plangit Apostolus, et dicit eis: Diuisus est Christus? et se elegit quem apud ipsos contemneret: Numquid Paulus pro uobis crucifixus est? aut in nomine Pauli baptizati estis ? uide bonum montem querentem gloriam, non sibi, sed a quo montes illuminantur: nolebat de se presumi, sed de illo de quo et ipse presumpserat. Quisquis ergo ita se commendare uoluerit populis, ut si forte contigerit ei aliquis tumultus, frangat post se populos, et diuidat Ecclesiam catholicam propter se, non est de illis montibus quos illuminat Altissimus. Sed quis est iste? Contenebratus a se, non illuminatus a Domino. Unde autem probantur isti montes? Si forte contigerit aliquis tumultus aduersus montes in Ecclesia; aut per populares seditiones carnalium, aut per aliquas falsas suspiciones hominum; bonus mons repellit a se omnes qui propter ipsum uolunt ab unitate recedere. Sic enim ipse manebit in unitate, si propter ipsum non diuisa fuerit ipsa unitas. Illi autem diuisi sunt [2 1Kb] : quando recessit populus ab orbe terrarum, et secutus est nomen ipsorum, gauisi sunt; elati sunt, et deiecti sunt. Humiliarentur, et exaltarentur, quomodo humiliatus est Apostolus, dicens: Numquid Paulus pro uobis crucifixus est? et alio loco: Ego plantaui, Apollo rigauit; sed Deus incrementum dedit. Ergo neque qui plantat est aliquid, neque qui rigat; sed qui incrementum dat Deus . Tales montes in se humiles sunt, in Deo excelsi sunt; qui autem in seipsis excelsi sunt, a Deo humiliantur: Quoniam qui se exaltat, humiliabitur; et qui se humiliat, exaltabitur . Ideo tales qui superbias suas attendunt,  inamaricant hominibus pacificis in Ecclesia. Illi uolunt coagulare pacem; isti inter se miscent dissensionem. Et quid de illis dicit alius psalmus? Qui amaricant, non exaltentur in semetipsis . Illuminans tu, attende hic, tu admirabiliter a montibus eternis.

9. [uers. 6.] Conturbati sunt omnes insipientes corde. Predicata est ueritas, dicta est eterna uita; dicta est esse alia uita que non est de ista terra: contempserunt homines uitam presentem, et amauerunt uitam futuram, illuminati per montes illuminatos. Insipientes autem corde conturbati sunt. Quomodo conturbati sunt? Cum Euangelium predicatur. Et quid est uita eterna? et quis est qui resurrexit a mortuis? Admirati sunt Athenienses, loquente Paulo apostolo de resurrectione mortuorum, et putauerunt eum nescio quas fabulas dicere . Sed quia dicebat esse aliam uitam, quam nec oculus uidit, nec auris audiuit, nec in cor hominis ascendit , ergo insipientes corde turbati sunt. Sed quid eis contigit? Dormierunt somnum suum, et nichil inuenerunt omnes uiri diuitiarum in manibus suis. Amauerunt presentia, et dormierunt in ipsis presentibus; et sic illis facta sunt ipsa presentia deliciosa: quomodo qui uidet per somnium inuenisse se thesauros, tamdiu diues est, quamdiu non euigilet. Somnium illum diuitem fecit; euigilatio pauperem facit. Tenuit illum somnus fortasse in terra dormientem, et in duro iacentem, pauperem et forte mendicum; in somnis uidit se iacere in lecto eburneo uel aureo, et in plumis [1 1Kb] altius exstructis: quamdiu dormit, bene dormit; euigilans inuenit se in duro, in quo illum somnus tenuerat. Tales sunt et isti: uenerunt in hanc uitam, et per cupiditates temporales quasi obdormierunt hic; et exceperunt illos diuitie et uane pompe uolatice, et transierunt: non intellexerunt quantum inde boni posset fieri. Nam si nossent aliam uitam, illic sibi thesaurizarent quod hic erat periturum: sicut Zaccheus uidit illud bonum maior [2 1Kb] publicanorum, quando suscepit Dominum Iesum hospitio, et ait, Dimidium rerum mearum do pauperibus, et si cui aliquid fraudaui, quadruplum reddo. Non erat iste in uanitate somniantium, sed in fide uigilantium [3 1Kb] . Ideo Dominus, quia medicus intrauerat ad egrotum, pronuntiauit ipsius salutem, et ait, Hodie salus domui huic facta est, quoniam et hic est filius Abrahe : ut noueritis quia nos imitando fidem, filii Abrahe sumus; Iudei autem qui de carne superbiunt, a fide degenerauerunt. Ergo dormierunt somnum suum uiri diuitiarum, et nichil inuenerunt in manibus suis. Dormierunt in cupiditatibus suis; delectat illos, transit somnus iste, transit uita ista, et nichil inueniunt in manibus suis, quia nichil posuerunt in manu Christi. uis aliquid inuenire in manibus tuis postea? Noli contemnere modo manum pauperis; et respice manus inanes, si uis habere manus  plenas. Dixit enim Dominus: Esuriui, et dedistis mihi manducare; sitiui, et dedistis mihi potum; hospes fui, et adduxistis me, et cetera. Et illi: Quando te uidimus esurientem, sitientem, aut hospitem? Et ille dicit illis: Quando uni ex minimis meis fecistis, mihi fecistis . Esurire in pauperibus uoluit, qui diues in celo est; et tu dubitas homo dare homini, cum scias te Christo dare quod das, a quo accepisti quidquid das! Sed illi dormierunt somnum suum, et nichil inuenerunt omnes uiri diuitiarum in manibus suis.

10. [uers. 7.] Ab increpatione tua, Deus Iacob, dormitauerunt omnes qui ascenderunt equos. Qui sunt, qui ascenderunt equos? Qui humiles esse noluerunt. Non in equis sedere peccatum est; sed ceruicem potestatis contra Deum erigere, et putare se in aliquo honore esse. Quia diues es, ascendisti; increpat Deus, et dormis. Magna ira increpantis, magna ira! attendat Charitas uestra rem tremendam. Increpatio strepitum habet; strepitus expergisci solet facere homines. Tantum pondus est increpantis Dei, ut diceret: Ab increpatione tua Deus Iacob, dormitauerunt omnes qui ascenderunt equos. Ecce quo somno dormitauit ille Pharao qui ascendebat equos : non enim uigilauit in corde, quia de increpatione durum cor habebat. Duritia enim cordis, obdormitio est. Rogo uos, fratres mei, uidete quomodo dormiunt, qui sonante Euangelio, et Amen, et Alleluia per totum orbem terrarum, adhuc uitam ueterem nolunt damnare, et in nouam euigilare. Erat Scriptura Dei in Iudea; modo per totum orbem cantatur: in illa una gente dicebatur Deus unus qui fecit omnia, esse adorandus et colendus; modo ubi tacetur: Christus resurrexit [1 1Kb] ? irrisus in cruce, ipsam crucem suam in qua irrisus est iam fixit in frontibus regum; et adhuc dormitur! Magna ira Dei, fratres! Melius nos audiuimus eum qui dicit: Surge qui dormis, et exsurge a mortuis; et illuminabit te Christus . Sed qui illum audiunt? Qui non ascendunt equos. Qui sunt qui non ascendunt equos? Qui non se iactant et extollunt, quasi in honoribus et potestatibus suis. Ab increpatione tua, Deus Iacob, dormitauerunt qui ascenderunt equos.

11. [uers. 8.] Tu terribilis es; et quis resistet tibi tunc ab ira tua? Modo dormiunt, et iratum non sentiunt; sed ut dormirent iratus est. Modo quod dormientes non sentiunt, in fine sentient: apparebit enim iudex uiuorum et mortuorum; et quis resistet tibi tunc ab ira tua? Modo enim loquuntur quod uolunt, et disputant contra Deum, et dicunt: Qui sunt Christiani? aut quis est Christus? aut quales inepti qui credunt quod non uident, et dimittunt delicias quas uident, et sequuntur fidem rerum que oculis ipsorum non exhibentur? Dormitis, et balatis; loquimini aduersus Deum quantum potestis. Usquequo peccatores, Domine, usquequo peccatores gloriabuntur? respondent, et loquentur iniquitatem ? Quando autem nemo respondet, et nemo loquitur, nisi quando  se in se conuertat? quando in se conuertent dentes quibus modo nos rodunt, quibus nos discerpunt irridendo Christianos, et reprehendendo uitam sanctorum? Tunc se in se conuertent, cum illis eueniet quod dicitur in libro Sapientie, Dicent inter se, penitentiam agentes, et per angustiam spiritus gementes: cum uiderint gloriam sanctorum, tunc dicent, Hi sunt quos aliquando habuimus in risum. O qui multum dormistis! certe iam euigilatis, et in uestris manibus nichil inuenitis. uidetis quomodo plenas habeant manus gloria Dei, quos tanquam pauperes irrisistis. Dicite ergo tunc uobis, quando non resistitis ire Dei; non manu, nec lingua, nec uerbo, nec cogitatione: apparebit enim uobis manifestus, quem irridendum putastis, cum uobis uenturus nuntiaretur. Et quid dicent? Ergo errauimus a uia ueritatis, et iustitie lumen non luxit nobis, et sol non ortus est nobis. Quomodo iustitie sol oriretur dormientibus? Sed ab ira et increpatione eius dormiunt. Hoc forte dicturus est, Et non ascenderem equum: et tunc ipsi equos suos accusabunt. Audi illos accusantes equos suos in quibus dormierunt: Ergo errauimus, inquit Scriptura, a uia ueritatis, et iustitie lumen non luxit nobis, et sol non ortus est nobis. Quid nobis profuit superbia? et diuitiarum iactantia quid contulit nobis? Transierunt omnia tanquam umbra . Ergo uigilasti aliquando. Sed melius equum non ascenderes, ut tunc non dormitares, quando uigilare debuisti; et audires uocem Christi, et illuminaret te Christus. Tu terribilis es; et quis resistet ibi tunc ab ira tua? Quid enim erit tunc?

12. [uers. 9.] De celo iaculatus es iudicium: terra tremuit, et quieuit. Que modo se turbat, que modo loquitur, timere habet in fine et quiescere. Melius modo quiesceret, ut in fine gauderet.

13. [uers. 10.] Terra tremuit, et quieuit. Quando? Cum esxurgeret in iudicium Deus, ut saluos faceret omnes mites corde. Qui sunt mites corde? Qui frementes equos non ascenderunt, sed in humilitate sua peccata confessi sunt. Ut saluos faceret omnes mites corde.

14. [uers. 11.] Quoniam cogitatio hominis confitebitur tibi, et reliquie cogitationis solemnia celebrabunt tibi. Prima, cogitatio; posteriores, reliquie cogitationis. Que est cogitatio prima? Unde incipimus: bona illa cogitatio, unde incipies confiteri. Confessio adiungit nos Christo. Iam uero confessio ipsa, id est prima cogitatio, facit in nobis reliquias cogitationis; et ipse reliquie cogitationis solemnia celebrabunt tibi. Cogitatio hominis confitebitur tibi, et reliquie cogitationis solemnia celebrabunt tibi. Que est cogitatio que confitebitur? Que damnat uitam priorem, cui displicet quod erat, ut sit quod non erat, ipsa est prima cogitatio. Sed quia sic debes recedere a peccatis, prima cogitatione confessus Deo, ut non tibi recedat de memoria quia peccator fuisti, per hoc quod peccator fuisti, solemnia celebras Deo. Adhuc intelligendum est. Prima cogitatio confessionem habet, et recessionem a uetere uita: sed si oblitus fueris a quibus peccatis liberatus sis, non agis gratias liberatori, et non celebras solemnia Deo tuo. Ecce prima cogitatio confitens Sauli apostoli,  iam Pauli, qui primo Saulus fuit: quando audiuit uocem de celo, cum persequeretur Christum, et fureret in Christianos, et uellet ut ubicumque inuentos adduceret necandos, audiuit uocem de celo, Saule, Saule, quid me persequeris? et circumfulsus lumine, facta sibi cecitate in oculis, ut intus uideret, emisit primam cogitationem obedientie; cum audiret, Ego sum iehsu Nazarenus, quem tu persequeris, Domine, ait, quid me iubes facere ? Hec est cogitatio [1 1Kb] confitens; iam Dominum appellat quem persequebatur. Quomodo reliquie cogitationis solemnia celebrabunt, in Paulo audistis, cum ipse Apostolus legeretur: Memor esto Christum Iesum resurrexisse a mortuis ex semine Dauid, secundum Euangelium meum . Quid est memor esto? Non deleatur de memoria tua cogitatio qua primo confessus es; sint reliquie cogitationis in memoria. Et uide quemadmodum repetit quod sibi donatum est, idem Paulus apostolus alio loco: Qui prius inquit, fui blasphemus, et persecutor, et iniuriosus . Qui dicit, Prius fui blasphemus, numquid adhuc blasphemus est? Ut non esset blasphemus, fuit prima cogitatio confitens; ut autem commemoraret quid illi donatum est, reliquie cogitationis erant, per ipsas reliquias cogitationis solemnia celebrabat.

15. Etenim, fratres mei, ecce innouauit nos Christus; donauit omnia peccata, et conuersi sumus: si obliuiscamur quid nobis donatum est, et a quo donatum est, obliuicimur munus Saluatoris; cum autem non obliuiscimur munus Saluatoris, nonne quotidie nobis Christus immolatur? Et semel [2 1Kb] nobis Christus immolatus est, cum credidimus; tunc fuit cogitatio: modo autem reliquie cogitationis sunt, cum meminimus quis ad nos uenerit, et quid nobis donauerit; ex ipsis reliquiis cogitationis, id est ex ipsa memoria, quotidie nobis sic immolatur, quasi quotidie nos innouet qui prima gratia sua nos innouauit. Iam enim innouauit nos Dominus in Baptismo, et facti sumus noui homines; in spe quidem gaudentes, ut in tribulatione simus patientes : tamen non debet de memoria nostra recedere quid nobis prestitum sit. Et si modo non est cogitatio tua que fuit: : sint reliquie cogitationis, ne excidat a memoria qui sanauit. uulnus te habuisse si oblitus fueris, non tibi erunt reliquie cogitationis. Quid enim putatis dixisse Dauid? Ecce ex omnium persona loquitur. Peccauit Dauid sanctus grauiter; missus est ad illum Nathan propheta, et corripuit illum: et confessus est, et dixit, Peccaui . Hec fuit prima cogitatio confitentis: Cogitatio hominis confitebitur tibi. Que erant reliquie cogitationis? Quando ait: Et peccatum meum ante me est semper . Que fuit ergo prima cogitatio? Ut recederet a peccato. Et si iam recessit a peccato, quomodo peccatum illius ante illum est semper, nisi quia cogitatio illa transiit, sed reliquie cogitationis solemnia  celebrant? Meminerimus ergo, fratres karissimi; rogamus uos: quisquis libera us est a peccato, meminerit quid fuit; sint in illo reliquie cogitationis. Tunc enim portat alium sanandum, si se meminerit esse sanatum. Ergo unusquisque recordetur quid fuit, et utrum iam non sit; et tunc subueniet ei qui adhuc est quod ille iam non est. Si autem iactat se quasi de meritis suis, et repellit tanquam indignos peccatores, et sine misericordia seuit; equum ascendit, uideat ne dormiat: dormitauerunt enim qui ascenderunt equos. Iam tunc dimisit equum; humiliauit se: non iterum ascendat equum, id est, non se rursus erigat in superbiam. Unde illi hoc fit? Si reliquie cogitationis solemnia celebrent Deo.

16. [uers. 12.] uouete, et reddite Domino Deo nostro. Quisque quod potest uoueat, et reddat. Ne uoueatis, et non reddatis; sed quisque quod potest uoueat, et reddat. Non sitis pigri ad uouendum; non enim uiribus uestris implebitis. Deficietis, si de uobis presumitis; si autem de illo cui uouetis, uouete, securi reddetis. uouete, et reddite Domino Deo nostro. Omnes communiter quid debemus uouere? Credere in illum, sperare ab illo uitam eternam, bene uiuere secundum communem modum. Est enim quidam modus communis omnibus. Furtum non facere, non castimoniali precipitur, et nupte non precipitur: adulterium non facere, omnibus precipitur: non amare uinolentiam, qua ingurgitatur anima, et corrumpit in se templum Dei, omnibus equaliter precipitur: non superbire, omnibus equaliter precipitur: non hominem occidere, non odi se fratrem, non aduersus aliquem tenere perniciem, omnibus in commune precipitur. Hoc totum omnes uouere debemus. Sunt etiam uota propria singulorum: alius uouet Deo castitatem coniugalem, ut preter uxorem suam non nouerit aliam; sic et femina, ut preter uirum suum non nouerit alium. Alii etiam uouent, etsi experti tale coniugium, ultra nichil tale pati, nichil tale concupiscere aut sustinere: et ipsi uouerunt aliquid maius quam illi. Alii uirginitatem ipsam ab ineunte etate uouent, ut nichil tale uel experiantur, quale illi experti reliquerunt: et isti uouerunt plurimum. Alii uouent domum suam esse hospitalem omnibus sanctis aduenientibus: magnum uotum uouent. Alius uouet relinquere omnia sua distribuenda pauperibus, et ire in communem uitam, in societatem sanctorum: magnum uotum uouet. uouete, et reddite Domino Deo nostro. Quisque quod uouere uoluerit uoueat: illud attendat, ut quod uouerit reddat. Unusquisque Deo quod uouet, si respicit retrorsum, malum est. Nescio que castimonialis nubere uoluit: quid uoluit? Quod et uirgo quelibet. Quid uoluit? Quod et mater ipsius. Aliquid mali uoluit? Mali plane. Quare? Quia iam uouerat Domino Deo suo. Quid enim dixit de talibus apostolus Paulus? Cum dicat uiduas adolescentulas nubere si uelint , sed tamen ait quodam loco: Beatior autem erit, si sic permanserit secundum meum consilium . Ostendit beatiorem, si sic permanserit; non tamen damnandam, si nubere uoluerit.  Quid autem ait de quibusdam que uouerunt, et non reddiderunt? Habentes, inquit, damnationem, quia primam fidem irritam fecerunt . Quid est, primam fidem irritam fecerunt? uouerunt, et non reddiderunt. Nemo ergo positus in monasterio frater dicat: Recedo de monasterio, neque enim soli qui sunt in monasterio peruenturi sunt ad regnum celorum, et illi qui ibi non sunt ad Deum non pertinent. Respondetur ei: Sed illi non uouerunt; tu uouisti, tu retro respexisti. De die iudicii cum Dominus minaretur, quid ait? Mementote uxoris Lot . Omnibus dixit. Quid enim fecit uxor Lot? Liberata est a Sodomis, et in uia posita retrorsum respexit: ubi respexit, ibi remansit. Facta est autem statua salis , ut illius contemplatione condiantur homines; cor habeant, non sint fatui, non retro respiciant, ne malum exemplum dantes, ipsi remaneant, et alios condiant. Nam et modo dicimus illud quibusdam fratribus nostris, quos forte uiderimus uelut infirmari in proposito bono: Et talis uis esse, qualis ille? Obiicimus illis quosdam qui retro respexerunt. Illi fatui sunt in se, sed alios condiunt, quando commemorantur, ut illorum exemplum timentes isti retro non respiciant. uouete, et reddite Domino Deo nostro, quia illa uxor Lot ad omnes pertinet. Maritata mulier uoluit facere adulterium; de loco suo quo peruenerat retro respexit. uidua que iam sic permanere uouerat, uoluit nubere, hoc uoluit quod licuit ei que nupsit; sed illi non licuit, quia de loco suo retro respexit. uirgo est castimonialis, iam dicata Deo; habebat et cetera, que uere ornant ipsam uirginitatem, et sine quibus illa uirginitas turpis est. Quid si enim sit corpore integra, et mente corrupta? Quid est quod dixi? Quid si nullus tetigerit corpus, sed si forte ebriosa sit, superba sit, litigiosa sit, linguosa sit? Hec omnia damnat Deus. Si antequam uouisset nupsisset, non damnaretur: elegit aliquid melius, superauit quod ei licebat; superbit, et illicita tanta committit. Hoc dico: Nubere licet antequam uoueat; superbire nunquam licet. O tu uirgo Dei, nubere noluisti, quod licet; extollis te, quod non licet. Melior uirgo humilis, quam maritata humilis; sed melior maritata humilis, quam uirgo superba. Que autem respexit ad nuptias, non quia uoluit nubere damnatur; sed quia iam antecesserat [1 1Kb] , et fit uxor Lot respiciendo retrorsum. Non sitis pigri qui potestis, quibus aspirat Deus apprehendere gradus meliores, quia non ista ideo loquimur, ut non uoueatis, sed ut uoueatis, et reddatis: uouete, et reddite Domino Deo nostro. Iam quia ista tractauimus, forte uolebas uouere, et modo non uis uouere. Sed quid tibi dixerit Psalmus, attende. Non dixit, Nolite uouere; sed, uouete, et reddite. Quia audisti, reddite, non uis uouere? Ergo uouere uolebas, et non reddere? Imo utrumque fac. Unum sit ex professione tua; aliud ex adiutorio Dei perficietur. Aspice eum qui te ducit, et non respicies retro, unde te educit. Qui te ducit, ante te ambulat; unde te educit, post  te est. Ama ducentem, et non te damnat retro respicientem. uouete, et reddite Domino Deo nostro.

17. Omnes qui in circuitu eius sunt, offerent munera. Qui sunt in circuitu eius? Ubi enim est iste, ut dicat [1 1Kb] , Omnes qui in circuitu eius sunt? Si Deum Patrem cogites, ubi non est qui ubique presens est? Si Filium cogites secundum formam diuinitatis, et ipse cum Patre ubique est; quia ipse est Sapientia Dei, de qua dictum est: Attingit autem ubique propter suam munditiam . Si autem Filium sic intelligas, secundum quod assumpsit carnem, et uisus est inter homines, et crucifixus est, et resurrexit, nouimus quia ascendit in celum. Qui sunt in circuitu eius? Angeli. Ergo nos non offerimus munera, quia Omnes qui in circuitu eius sunt, dixit, offerent munera. Si sepultus Dominus noster hic esset in terra, et iaceret corpus ipsius, quomodo alicuius martyris uel apostoli, attenderemus eos qui in circuitu eius essent, quecumque uel gentes essent circa ipsum locum undique, uel conuenientes ad illam sepulturam cum muneribus: nunc autem ascendit; sursum est. Quid est hoc, Omnes qui in circuitu eius sunt, offerent munera? Hoc interim quod Deus admonet dicam uobis, quid ex his uerbis mihi ipse inspirare dignatus sit: si melius aliquid postea uisum fuerit, et hoc uestrum est quia communis est omnibus ueritas. Non est nec mea, nec tua; non est illius, aut illius: omnibus communis est. Et fortasse ideo media est, ut in circuitu eius sint omnes qui diligunt ueritatem. Quidquid enim omnibus commune est, in medio est. Quare in medio dicitur? Ut tantum distet ab omnibus, et tantum propinquet omnibus. Quod non est in medio, quasi priuatum fit. Quod publicum est, in medio ponitur, ut omnes qui ueniunt, percipiant, illuminentur. Nemo dicat, Meum est; ne in parte sua uelit facere quod in medio est omnibus. Quid est ergo, Omnes qui in circuitu eius sunt, offerent munera? Omnes qui intelligunt communem esse omnibus ueritatem, et non illam faciunt quasi suam superbiendo de illa, ipsi offerent munera; quia humilitatem habent: qui autem quasi suum faciunt quod omnibus commune est, tanquam in medio positum, ad partem seducere conantur, non offerent hi munera; quia Omnes qui in circuitu eius sunt, offerent munera terribili. Offerentur munera terribili: timeant ergo omnes qui in circuitu eius sunt. Ideo enim timebunt, et cum tremore laudabunt, quia ideo in circuitu eius sunt, ut omnes assequantur eum, et publice omnibus confluat, et publice illuminet: hoc est, contremiscere. Tu cum feceris tibi eum quasi proprium, et iam non communem, extolleris in superbiam; cum scriptum sit: Seruite Domino in timore, et exsultate ei cum tremore . Ergo offerent munera qui in circuitu eius sunt: ipsi enim humiles sunt, qui communem norunt esse omnibus ueritatem.

18. [uers. 13.] Cui offerent munera? Terribili, et ei qui aufert spiritum [2 1Kb] principum. Spiritus enim principum,  superbi sunt spiritus. Illi ergo non sunt spiritus eius; quia et si aliquid nouerunt, suum uolunt esse, non publicum: sed ille qui commendat se tanquam equalem omnibus, qui se in medio ponit, ut omnes capiant quantum possunt, quidquid possunt; non de cuiusquam hominis, sed de Dei, et ideo de suo, quia ipsi facti sunt eius. Ergo illi omnes humiles sint necesse est: perdiderunt spiritum suum, et Spiritum Dei habent. A quo perdiderunt spiritum suum? Ab illo qui aufert spiritum principum; quandoquidem dicitur ei in alio loco: Auferes spiritum eorum, et deficient, et in puluerem suum conuertentur. Emittes Spiritum tuum, et creabuntur, et innouabis faciem terre . Nescio quis intellexit aliquid; suum uult esse, adhuc spiritum suum habet: bonum est illi ut perdat spiritum suum, et habeat Spiritum Dei: adhuc inter principes superbit; bonum est ut redeat ad puluerem suum, et dicat, Memento, Domine, quia puluis sumus . Si enim te confessus fueris puluerem, Deus [1 1Kb] de puluere facit hominem. Omnes qui in circuitu eius sunt, offerunt munera: omnes humiles confitentur ei, et adorant eum. Terribili offerunt munera. Unde terribili? Exsultate cum tremore , et ei qui aufert spiritum principum: id est, tollit audaciam superborum. Terribili apud reges terre. Terribiles sunt reges terre; sed ille super omnes, qui terret reges terre. Esto rex terre, et erit tibi terribilis Deus. Quomodo, inquies, ero rex terre? Rege terram, et eris rex terre. Noli ergo auiditate imperandi ponere tibi ante oculos prouincias latissimas, qua tua regna diffundas; terram quam portas rege. Audi Apostolum regentem terram: Non sic pugillor, quasi erem uerberans; sed castigo corpus meum, et in seruitutem redigo, ne forte aliis predicans, ipse reprobus efficiar . Ergo, fratres mei, estote in circuitu eius, ut per quemcumque uobis ueritas sonuerit, non illam imputetis illi per quem sonat; sed de medio sit omnibus, quia equaliter adest omnibus. Et estote humiles, ne uobis et uos ipsi usurpetis, si quid forte boni illius intellexeritis: quia et nos quod melius intellexerimus, uestrum est, et quod uos melius intellexeritis, nostrum est, ut in circuitu eius simus, et humiles simus. Atque ita perdentes spiritum nostrum, offeremus munera terribili super omnes reges terre, id est super omnes regentes carnem suam, sed subiectos Creatori suo.



IN PSALMUM LXXuI ENARRATIO. SERMO AD PLEBEM.

1. [uers. 1.] Psalmi huius limen ita inscribitur: In finem, pro Idithun, Psalmus ipsi Asaph. In finem quid sit, nostis: Finis enim Legis Christus ad iustitiam omni credenti . Idithun interpretatur Transiliens eos; Asaph interpretatur Congregatio. Loquitur hic ergo congregatio transiliens, ut perueniat ad  finem qui est Christus iehsu. Que sint itaque transilienda, ut ad illum finem peruenire possimus, ubi iam quod transiliamus non habebimus [1 1Kb] , Psalmi textus ipse demonstrat. Etenim tamdiu transilire debemus quidquid nos impedit, quidquid irretit, quidquid uisco quodam illigat, et onere aggrauat uolatum nostrum, donec perueniamus ad id quod sufficit, ultra quod nichil est, infra quod sunt omnia, et ex quo sunt omnia. Patrem quippe ipsum uolebat Philippus intueri, et dicebat Domino Iesu Christo, Ostende nobis Patrem, et sufficit nobis; tanquam tamdiu illi transiliendum esset quidquid aliud esset, donec perueniret ad Patrem, ubi iam securus assisteret, et quid ei ultra requirendum esset non haberet: hoc est enim, Sufficit. uerum ille qui uerissime dixerat, Ego et Pater unum sumus , admonuit Philippum, docuitque omnem hominem qui Christum intelligeret, etiam in eo habere finem, quia ipse et Pater unum sunt: Tanto, inquit, tempore uobiscum sum, et non uidistis me? Philippe, qui me uidet, uidet et Patrem . Quisquis ergo psalmi huius animum [2 1Kb] sentire, imitari, tenere uult, omnia desideria carnalia transiliat, seculique huius pompam et illecebram calcet, nichilque sibi aliud proponat ubi consistat, nisi ex quo sunt omnia: in quibus omnibus etiam ipse laborat donec ad finem perueniat. Quid nobis ergo indicat iste transiliens?

2. [uers. 2.] uoce mea, inquit, ad Dominum [3 1Kb] clamaui. Sed multi clamant ad Dominum pro diuitiis acquirendis damnisque deuitandis, pro suorum salute, pro stabilitate domus sue, pro felicitate temporali, pro dignitate seculari; postremo pro ipsa etiam salute corporis, que patrimonium est pauperis. Pro his atque huiusmodi rebus multi clamant ad Dominum; uix quisquam propter ipsum Dominum. Facile quippe homini est quodlibet desiderare a Domino, et ipsum Dominum non desiderare; quasi uero suauius esse possit quod dat, quam ipse qui dat. Quisquis ergo pro alia re qualibet clamat ad Dominum, nondum est transiliens. Hic uero transiliens quid dicit? uoce mea ad Dominum clamaui. Et ne arbitreris uocem ipsius qua clamauit ad Dominum, propter aliud emissam quam propter ipsum Dominum, secutus ait: Et uox mea ad Deum. Emittitur enim uox qua clamemus ad Deum, et ipsa uox ad aliud est, non ad Deum. Ad hoc enim est uox, propter quod editur uox. Iste uero qui Deum gratis amabat, qui uoluntarie Deo sacrificabat , qui transilierat quidquid infra est, nichilque aliud supra se uiderat quo effunderet animam suam, nisi ex quo, et per quem, et in quo creatus erat, ad quem clamauerat uoce sua, ad illum esse fecerat ipsam uocem suam: uox mea, inquit, ad Deum. Et numquid sine causa? uide quid sequitur: Et attendit mihi. uere tunc tibi attendit, quando ipsum queris, non quando per ipsum aliud queris. Dictum est de quibusdam: Clamauerunt, nec erat qui  saluos faceret, ad Dominum, nec exaudiuit eos . Quare? Quia uox eorum non ad Dominum. Exprimit hoc alio loco Scriptura, ubi dicit de talibus: Dominum non inuocauerunt. Ad illum clamare non cessauerunt; et tamen Dominum non inuocauerunt. Quid est, Dominum non inuocauerunt? Dominum in se non uocauerunt: ad cor suum Dominum non inuitauerunt; a Domino se habitari noluerunt. Et ideo quid eis contigit? Ibi trepidauerunt timore, ubi non erat timor . Ideo de rerum presentium amissione tremuerunt, quoniam non erant pleni illo quem non inuocauerunt. Non gratis amauerunt, ut amissis temporalibus rebus possent dicere: Sicut Domino placuit, ita factum est; sit nomen Domini benedictum . Ergo iste, uox mea, inquit, ad Dominum, et attendit mihi. Doceat nos quomodo id fiat.

3. [uers. 3.] In die tribulationis mee Deum exquisiui. Quis es, qui hoc facis? In die tribulationis tue, uide quid exquiras. Si carcer facit tribulationem, exire de carcere exquiris: si febris facit tribulationem, sanitatem exquiris: si fames facit tribulationem, saturitatem exquiris: si damna faciunt tribulationem, lucrum exquiris: si peregrinatio facit tribulationem, ciuitatem tue carnis exquiris. Et quid cuncta commemorem, aut quando cuncta commemorem? uis esse transiliens? In die tribulationis tue Deum exquire: non per Deum aliud, sed ex tribulatione Deum; ut ad hoc Deus remoueat tribulationem, ut securus inhereas Deo. In die tribulationis mee Deum exquisiui: non aliud aliquid, sed Deum exquisiui. Et quomodo exquisisti? Manibus meis nocte coram eo. Dic hoc rursus: uideamus, intelligamus, imitemur, si possumus. In die tribulationis tue quid exquisisti? Deum. Quomodo exquisisti? Manibus meis. Quando exquisisti; Nocte. Ubi exquisisti? Coram eo. Et quo fructu exquisisti? Et non sum deceptus. Omnia ergo uideamus, fratres, omnia consideremus, omnia interrogemus; et quid sit tribulatio, in qua iste Deum exquisiuit, et quid sit manibus inquirere Deum, et quid sit nocte, et quid sit coram illo: et sequitur, quod omnes intelligunt, Et non sum deceptus. Quid est enim, Et non sum deceptus? Inueni quod querebam.

4. Tribulatio non illa uel illa cogitanda est. Etenim unusquisque nondum transiliens, nondum putat esse tribulationem, nisi que acciderit huic uite ex aliquo tristi tempore: at uero ille transiliens, totam uitam istam tribulationem suam reputat. Sic enim amat patriam supernam, ut terrena peregrinatio ipsa sit maxima tribulatio. Quomodo enim non sit tribulatio uita ista, rogo uos? quomodo non sit tribulatio, que dicta est tota tentatio? Habes scriptum in libro Iob: Numquid non tentatio est uita humana super terram (Id. uI, 1? Numquid dixit: Tentatur uita humana super terram? Ipsa uita tentatio est: si ergo tentatio, utique tribulatio. In hac igitur tribulatione, hoc est in hac uita, Deum exquisiuit iste transiliens. Quomodo? Manibus, inquit, meis. Quid est, manibus meis? Operibus meis. Non enim aliquid corporeum querebat,  ut contrectando inueniret quod perdiderat; ut manibus quereret nummum, aurum, argentum, uestem, quidquid tale est quod manibus teneri possit. Quanquam et ipse Dominus noster iehsu Christus uoluit se manibus inquiri, quando dubitanti discipulo cicatrices ostendit. Sed numquid cum ille exclamasset tangens cicatrices uulnerum eius, Dominus meus et Deus meus! nonne audiuit: Quia uidisti, credidisti; beati qui non uiderunt et crediderunt ? Si ergo ille manibus querens Christum, hoc audire meruit, ut opprobrium ei fuerit ita quesisse; nos qui beati dicti sumus qui non uidimus et credimus, quid ergo, ad nos non pertinet manibus querere? Pertinet, sicut dixi, operibus querere. Quando hoc? Nocte. Quid est, nocte? In hoc seculo. Nox enim est antequam effulgeat dies in aduentu clarificato Domini nostri Iesu Christi. Nam uultis uidere quia nox est? Nisi lucernam hic haberemus, in tenebris permaneremus. Petrus enim dicit: Et nos habemus certiorem propheticum sermonem, cui bene facitis intendentes, uelut lucerne lucenti in obscuro loco, donec dies lucescat, et lucifer oriatur in cordibus uestris . uenturus est ergo dies post istam noctem; interim in hac nocte lucerna non desit. Et hoc est fortasse quod nunc facimus: has Litteras exponendo, lucernam inferimus, ut in hac nocte gaudeamus. Que quidem debet accensa esse semper in domibus uestris. Talibus enim dicitur: Spiritum nolite exstinguere . Et tanquam exponens quid diceret, secutus ait, Prophetiam nolite spernere: id est, lucerna in uobis semper luceat. Et hec quidem lux [1 1Kb] in comparatione cuiusdam ineffabilis diei nox dicitur. Nam ipsa uita fidelium in comparatione uite infidelium dies est. Quomodo autem sit nox, iam diximus, et ostendimus Petri apostoli testimonio: qui quidem etiam et lucernam nominauit, et de ipsa lucerna nos admonuit ut intendamus ei, id est prophetico sermoni, donec dies lucescat, et lucifer oriatur in cordibus nostris. Quomodo autem iam uita fidelium dies sit in comparatione uite impiorum, Paulus ostendit: Abiiciamus, inquit, opera tenebrarum, et induamur arma lucis; sicut in die honeste ambulemus . Ergo honeste uiuentes, in comparatione uite impiorum, in die sumus. Sed iste dies uite fidelium non sufficit huic Idithun; transilire uult et istum diem, donec ueniat ad illum diem, ubi noctis tentationem nullam omnino formidet. Hic enim quamuis dies sit uita fidelium, tentatio est uita humana super terram . Nox, et dies: dies in comparatione infidelium; nox in comparatione Angelorum. Habent enim diem Angeli quem nos nondum habemus: iam nos habemus quem non habent infideles; sed nondum habent fideles quem Angeli habent: tunc autem habebunt, cum erunt equales Angelis Dei; quod illis in resurrectione promissum est . In hac ergo iam die, et adhuc nocte; nocte in comparatione futuri diei quem desideramus, die in comparatione preterite noctis cui renuntiauimus: in hac ergo, inquam, nocte Deum  requiramus manibus nostris. Non cessent opera; queramus Deum, non sit inane desiderium. Si in uia sumus, sumptus erogemus, ut peruenire possimus: manibus queramus Deum. Etsi nocte querimus quem manibus querimus, non decipimur quia »coram ipso« querimus. Quid est »coram ipso? Nolite facere iustitiam uestram coram hominibus, ut uideamini ab eis; alioqui non habebitis mercedem apud Patrem uestrum. Cum ergo facis eleemosynam,« ait, manus ille sunt querentes Deum, »noli tubicinare ante te, sicut hypocrite faciunt: sed sit eleemosyna tua in occulto, et Pater tuus qui uidet in occulto, reddet tibi« . Ergo, »Manibus meis nocte coram eo et non sum deceptus.«

5. Quanta tamen iste Idithun pertulerit in hac terra, et in hac nocte, et quomodo habuerit quodammodo transiliendi necessitatem, impingentibus atque pungentibus deorsum tribulationibus, ut necesse fuerit transilire, intentissime audiamus. Negauit consolari anima mea [1 1Kb] . Tantum tedium hic me occupauit, ut contra omnem consolationem clauderet se anima mea. Huic tali unde tedium? Fortasse quia uinea grandinata est, aut quia olea non prouenit, aut quia uindemia a pluuia intercepta est. Unde huic tedium? Audi hoc ex alio psalmo. Ipsius enim et ibi uox est: Tedium detinuit me, a peccatoribus relinquentibus legem tuam . Tanto ergo tedio de huiusmodi malo affectum se iste dicit, ut negaret consolari anima ipsius. Prope absorbuerat eum tedium, tristitiaque eum omnino irreparabiliter merserat; negat se consolari. Quid igitur restabat?

6. [uers. 4.] Primo uide unde consoletur. Nonne sustinuerat qui simul contristaretur, et non inuenerat ? Quo enim se uerteret ad consolationem, quem occupauerat tedium de peccatoribus relinquentibus legem Dei? Quo se uerteret? Ad hominem Dei quemlibet? In multis iam forte iste expertus erat magnam tribulationem, quo magis de illorum aliqua delectatione presumpserat [2 1Kb] . uidentur enim aliquando iusti homines, et gaudetur ad eos; et necesse est ut gaudeatur, quoniam caritas sine gaudio talis esse non potest: in his autem in quibus gauisus est homo, si forte aliquid prauum contigerit, quomodo sepe contingit, quanta letitia ibi erat, tantus meror accedit; ita ut postea iam timeat homo laxare habenas gaudiorum, timeat se letitie committere, ne quanto magis letatus fuerat, tanto amplius si aliquid contigerit, contabescat. Percussus ergo scandalis abundantibus, quasi multis uulneribus, clausit se contra humanam consolationem, et negauit consolari anima ipsius. Et unde uita? unde respiratio? Memor fui Dei, et delectatus sum. Non frustra manus operate fuerant; inuenerant magnum consolatorem. Non quiescendo memor fui Dei, et delectatus sum. Predicandus igitur est Deus, cuius iste memor factus  delectatus est, et consolatus in quadam tristitia, et quodammodo salute desperata recreatus: predicandus est Deus. Denique, quod consolatus est iste, secutus ait, Garriui. In ipsa consolatione memor factus Dei, delectatus garriui. Quid est, garriui? Letatus sum, exsultaui loquendo. Garruli enim proprie dicuntur, qui a uulgo uerbosi appellantur, accedente letitia nec ualentes nec uolentes tacere. Factus est iste talis. Et rursus quid ait? Et defecit spiritus meus.

7. [uers. 5.] Tedio contabuerat, recolendo Deum delectatus fuerat, rursus garriendo defecerat; quid sequitur? Anticipauerunt uigilias omnes inimici mei. uigilauerunt super me omnes inimici mei: plus me uigilauerunt; uigilando preoccupauerunt me. Ubi non muscipulas ponunt? Nonne uigilias omnes anticipauerunt [1 1Kb] inimici mei? Qui sunt enim isti inimici, nisi illi de quibus dicit Apostolus: Non est uobis colluctatio aduersus carnem et sanguinem; sed aduersus principatus, et potestates, et rectores mundi tenebrarum harum, aduersus spiritualia nequitie in celestibus ? Ergo aduersus diabolum et angelos eius inimicitias exercemus. Rectores eos mundi dixit, quia ipsi regunt dilectores mundi: non enim regunt mundum, quasi rectores sint celi et terre; sed mundum peccatores dicit. Et mundus eum non cognouit : talem mundum illi regunt, qui non cognoscit [2 1Kb] Christum. Contra hos habemus inimicitias perpetuas. Denique quaslibet habeas inimicitias aduersus hominem, cogitas finire; siue illius satisfactione, si ipse te lesit; siue tua, si tu lesisti; siue alterutrius, si uos inuicem lesistis; laboras satisfacere et concordare: cum diabolo autem et angelis eius nulla concordia est. Ipsi nobis inuident regnum celorum. Mitescere omnino erga nos non possunt, quia anticipauerunt uigilias omnes inimici mei. Plus illi uigilauerunt ad decipiendum, quam ego ad custodiendum me: Anticipauerunt uigilias omnes inimici mei. Quomodo enim non anticipauerunt uigilias, qui ubique scandala, ubique muscipulas posuerunt? Tedium inest cordi; metuendum est ne absorbeat tristitia: in letitia metuendum est ne garriendo deficiat spiritus tuus: Anticipauerunt uigilias omnes inimici mei. Denique in ipsa garrulitate, dum loqueris, et securus loqueris, quanta plerumque inueniuntur que uelint tenere inimici et reprehendere, unde uelint etiam criminari et calumniari: Hoc dixit, illud sensit, hoc locutus est? Quid faciat homo, nisi quod sequitur? Conturbatus sum, et non sum locutus. Conturbatus ergo, ne in eius garrulitate inimici anticipantes uigilias, calumnias quererent et inuenirent, non est locutus. Nunquam tamen iste transiliens cessaret in se: et si forte a garrulitate cessauit, qua subrepserat ei de ipsa locutione placere hominibus; non tamen destitit, non cessauit ut conaretur et hoc ipsum transcendere. Et quid dicit?

8. [uers. 6.] Cogitaui dies antiquos. Iam iste uelut  qui uapulauerat foris, tulit se intro, in secretario sue mentis agit. Et quid ibi agat dicat nobis: Cogitaui dies antiquos. Bene est illi. uidete que cogitat, rogo uos. Intus est, apud se cogitat dies antiquos. Nemo illi dicit, Male dixisti; nemo illi dicit, Multum locutus es; nemo illi dicit, Peruerse sensisti. Ita sit ei bene secum, adiuuet Deus: cogitet dies antiquos, et dicat nobis in ipso interiore cubiculo suo quid egerit, quo peruenerit, quid transilierit, ubi manserit: Cogitaui dies antiquos, et annorum eternorum memor fui. Qui sunt anni eterni? Magna cogitatio! uidete si uult ista cogitatio, nisi magnum silentium. Ab omni forinsecus strepitu, ab omni rerum humanarum tumultu intus requiescat, qui cogitare uult annos istos eternos. Numquid anni in quibus sumus eterni sunt, aut in quibus fuerunt maiores nostri, aut in quibus futuri sunt posteri nostri? Absit ut eterni existimentur. Quid enim de his annis manet? Ecce loquendo dicimus, Hoc anno; et quid tenemus de hoc anno, preter unum diem in quo sumus? Nam superiores dies anni huius iam transierunt, nec tenentur; futuri autem nondum uenerunt. In uno die sumus, et dicimus, Hoc anno: imo dic, Hodie, si aliquid uis presens dicere. Nam de toto anno quid presens tenes? Quidquid de illo preteritum est, iam non est; quidquid de illo futurum est, nondum est: quomodo, Hoc anno? Corrige locutionem: Hodie, dic. uerum dicis, Hodie, iam dicam. Rursus et hoc attende, quod hodie hore matutine iam transierunt, hore future nondum uenerunt. Et hoc ergo corrige: Hac hora, dic. Et de ista hora quid tenes? Momenta eius quedam iam transierunt; que futura sunt nondum uenerunt. Hoc momento, dic. Quo momento? Dum syllabas loquor, si duas syllabas dicam, altera non sonat, nisi cum illa transierit: ipsa denique una syllaba, si duas litteras habeat, non sonat posterior littera nisi prior abierit. Quid ergo tenemus de his annis! Anni isti mutabiles sunt: anni eterni cogitandi sunt, anni qui stant, qui non uenientibus et abuentibus diebus peraguntur; anni de quibus alio loco Scriptura dicit Deo: Tu autem idem ipse es, et anni tui non deficient . Hos annos iste transiliens, non in garrulitate forinsecus, sed in silentio cogitauit: Et annorum eternorum memor fui.

9 [uers. 7.] Et meditatus sum nocte cum corde meo. Nemo illi calumniosus tendiculas uerborum requirit [1 1Kb] , in corde suo meditatus est. Garriebam. Ecce est illud garrire. Obserua iterum, ne deficiat spiritus tuus. Non, inquit: non sic garriebam quasi foris; alio modo nunc. Quomodo nunc? Garriebam, et scrutabar spiritum meum. Si scrutaretur iste terram, ut uenas auri inueniret, nemo eum desipere diceret; imo sapientem multi dicerent, qui uellet ad aurum peruenire: quanta homo habet intus, et non fodit? Scrutabatur iste spiritum suum, et cum ipso spiritu suo loquebatur, et in ipsa locutione garriebat. Seipsum interrogabat, seipsum examinabat, in se iudex erat. Et sequitur:  Scrutabar spiritum meum. Timendum ne in ipso spiritu suo remaneat: garriuit enim foris; et quia anticipauerunt uigilias omnes inimici eius, inuenit ibi tristitiam, et defecit spiritus eius. Qui garriebat foris, ecce cepit intus garrire securus, ubi solus in silentio cogitat annos eternos: Et perscrutabar, inquit, spiritum meum. Et hic timendum ne in spiritu suo remaneat, et non sit transiliens. Iam tamen melius agit quam foris agebat. Transcendit aliquid: et hinc uideamus quo. Non enim cessat iste transiliens, donec ueniat in finem unde habet titulum Psalmus: Garriebam, inquit, et scrutabar spiritum meum.

10. [uers. 8.] Et quid inuenisti? Non in eternum repellet Deus. Tedium inuenerat in hac uita; nusquam fidam, nusquam securam consolationem. Ad quoscumque homines intendebat, scandalum in eis inueniebat, aut timebat. Nusquam ergo securus. Tacere illi malum erat, ne sileret a bonis: loqui et foris garrire molestum erat, ne anticipantes uigilias omnes inimici eius, calumnias inquirerent in uerbis eius. Angustatus in hac uita uehementer, multum de uita alia cogitauit, ubi ista non sit tentatio. Et quando illuc peruenitur? Non enim non constat, quia quod hic patimur, ira Dei est. Dicitur hoc in Isaia: Non in eternum uindex in uobis ero, neque per omne tempus irascar uobis. Et dicit quare: Spiritus enim a me procedet, et omnem flatum ego feci. Propter peccatum paululum quid contristaui eum, et percussi eum, et auerti faciem meam ab illo; et abiit tristis, et ambulauit uias suas. Quid ergo, hec ira Dei semper erit? Non hoc inuenit iste in silentio. Quid enim dicit? Non in eternum repellet Deus; et non apponet ultra ut beneplaceat ei adhuc: id est, ut beneplaceat ei adhuc repellere, et in eternum repellere non apponet. Necesse est ut reuocet ad se seruos suos, necesse est ut recipiat fugitiuos redeuntes ad Dominum, necesse est ut exaudiat uocem compeditorum: Non in eternum repellet Deus; et non apponet ultra ut beneplaceat ei adhuc.

11. [uers. 9, 10.] Aut in finem misericordiam [1 1Kb] abscidet a generatione in generationem? aut obliuiscetur misereri Deus? In te, a te, in alterum nulla est misericordia, nisi eam tibi Deus donet: et ipse Deus obliuiscetur misericordiam? Riuus currit: fons ipse siccabitur? Aut obliuiscetur misereri Deus? aut continebit in ira miserationes suas? id est, sic irascetur, ut non misereatur? Facilius ille iram quam misericordiam continebit. Hoc et per Isaiam dixerat: Non in eternum uindex in uobis ero, neque per omne tempus irascar uobis. Hoc et posteaquam dixit, Abiit tristis, et ambulauit uias suas. uias, inquit, eius uidi, et sanaui eum . Hoc ubi cognouit iste, transcendit et se delectatus in Deo, ut ubi esset, et in eius operibus magis garriret; non in spiritu suo, non in eo quod erat, sed in eo a quo factus erat. Et hinc ergo transiliens transcendit. uidete transilientem, uidete  si remaneat alicubi quousque perueniat ad Deum.

12. [uers. 11.] Et dixi. Iam seipsum transiliens, quid dixit? Nunc cepi: cum excessissem et me. Nunc cepi. Hic iam nullum periculum est: nam et in meipso remanere, periculum fuit. Et dixi: Nunc cepi; hec est immutatio dextere Excelsi. Modo me cepit mutare Excelsus; modo cepi aliquid, ubi securus sim, modo intraui aliquam aulam [1 1Kb] gaudiorum, ubi nullus timeatur inimicus, modo cepi esse in ea regione, ubi non anticipent uigilias omnes inimici mei: Nunc cepi; hec est immutatio dextere Excelsi.

13. [uers. 12.] Memor fui operum Domini. Iam uidete illum spatiari in operibus Domini. Garriebat enim foris, et constristatus inde defecit spiritus eius: garriuit intus cum corde suo, et cum spiritu suo, et perscrutatus eumdem spiritum suum, memor fuit annorum eternorum, memor fuit misericordie Domini, quia non repellet Dominus in eternum; et cepit iam in eius operibus securus gaudere, securus exsultare. Audiamus iam opera ipsa, et exsultemus et nos: sed affectibus etiam nos transiliamus, nec ad temporalia gaudeamus. Hebemus enim et nos cubile nostrum. Quare non illuc intramus? quare non in silentio agimus? quare non spiritum nostrum perscrutamur? quare annos eternos non cogitamus? quare in operibus Dei non letamur? Sic nunc audiamus, et ipso dicente delectemur, ut etiam cum hinc abierimus, faciamus quod ipso loquente faciebamus; si tamen facimus ceptum ipsius quod dixit: Nunc cepi. Gaudere in operibus Dei, est obliuisci et te, si potes illo solo delectari. Quid enim melius illo? Non uides, quia cum ad te redis, in deteriorem redis? Memor fui operum Domini: quia memor ero ab initio mirabilium tuorum.

14. [uers. 13.] Et meditabor in omnibus operibus tuis, et in affectionibus tuis garriam. Ecce tertium garrire. Garriuit foris, quando defecit; garriuit in spiritu suo intus, quando profecit; garriuit in operibus Dei, quando peruenit quo profecit. Et in affectionibus tuis garriam: non in affectionibus meis. Quis uiuit sine affectionibus? Et putatis, fratres, quia qui Deum timent, Deum colunt, Deum diligunt, nullas habent affectiones? uere, hoc putabis, et putare audebis, quod affectiones habeat tabula, theatrum, uenatio, aucupium, piscatus, et non habeant opera Dei? et non habeat meditatio Dei interiores affectiones quasdam suas, cum inspicitur mundus, et ponitur ante oculos spectaculum nature rerum, et in his queritur artifex, et inuenitur nusquam displicens, et super omnia placens?

15. [uers. 14.] Deus, in Sancto uia tua. Inspicit iam opera misericordie Dei circa nos, ex his garrit, et in his affectionibus exsultat. Primo inde cepit: In Sancto uia tua. Que uia tua in Sancto? Ego sum, inquit, uia, ueritas, et uita . Redite ergo homines, ab affectionibus uestris. Quo itis? quo curritis? quo non solum a Deo, sed etiam a uobis fugitis? Redite, preuaricatores, ad cor , scrutamini  spiritum uestrum, recolite annos eternos, inuenite misericordiam Dei circa uos, attendite opera misericordie eius: In sancto uia eius. Filii hominum, usquequo graues corde? quid queritis in affectionibus uestris? utquid diligitis uanitatem, et queritis mendacium? Et scitote quoniam magnificauit Dominus Sanctum suum : In Sancto uia tua. Ad ipsum ergo attendamus, Christum attendamus; ibi uia eius [1 1Kb] : Deus, in Sancto uia tua. Quis Deus magnus, sicut Deus noster? Habent gentes affectiones circa deos suos, idola adorant; oculos habent, et non uident; aures habent, et non audiunt; pedes habent, et non ambulant . Quid ambulas ad deum qui non ambulat? Non, inquit, ea colo. Et quid colis? Numen quod ibi est? Certe hoc colis quod alibi dictum est: Quoniam dii gentium demonia . Aut idola colis, aut demonia. Nec idola, nec demonia, inquit. Et quid colis? Stellas, solem, lunam, ista celestia. Quanto melius qui fecit, et terrena, et celestia! Quis Deus magnus sicut Deus noster?

16. [uers. 15.] Tu es Deus qui facis mirabilia solus. Tu uere magnus Deus, faciens mirabilia in corpore, in anima, solus faciens. Audierunt surdi, uiderunt ceci, conualuerunt languidi, surrexerunt mortui, constricti sunt paralytici. Sed miracula ista tunc in corporibus: uideamus in anima. Sobrii sunt, paulo ante ebriosi; fideles sunt, paulo ante adoratores simulacrorum; res suas donant pauperibus, qui alienas ante rapiebant: Quis Deus magnus, sicut Deus noster? Tu es Deus qui facis mirabilia solus. Fecit et Moyses, sed non solus: fecit et Elias, fecit et Eliseus, fecerunt et Apostoli; sed nullus eorum solus. Illi ut facerent, tu cum eis; tu quando fecisti, illi non tecum. Non enim tecum fuerunt cum fecisti, quando et ipsos tu fecisti. Tu es Deus qui facis mirabilia solus. Quomodo solus? Numquid forte Pater, et non Filius? aut Filius, et non Pater? Imo Pater, et Filius, et Spiritus sanctus. Tu es Deus qui facis mirabilia solus. Non enim tres dii, sed unus Deus facit mirabilia solus, et in ipso transiliente. Nam ut etiam transiliret, et ad ista perueniret, miraculum Dei fuit: quando intus garriuit cum spiritu suo, ut transiliret et ipsum spiritum suum, et in Dei operibus delectaretur, ipse ibi fecit mirabilia. Sed quid fecit Deus? Notam fecisti in populis uirtutem tuam. Inde congregatio ista, Asaph transiliens, quia notam fecit in populis uirtutem suam. Quam uirtutem suam notam fecit in populis? Nos autem predicamus Christum crucifixum: Iudeis quidem scandalum, Gentibus autem stultitiam; ipsis autem uocatis Iudeis, et Grecis, Christum Dei uirtutem, et Dei Sapientiam . Si ergo uirtus Dei Christus, notum fecit Christum in populis. An et hoc nondum agnoscimus? et ita desipimus, ita infra iacemus, ita nichil transilimus, ut hoc non uideamus? Notam fecisti in populis uirtutem tuam.

17. [uers. 16.] Redemisti in brachio tuo populum tuum. Brachio tuo: hoc est uirtute tua. Et brachium Domini  cui reuelatum est ? Redemisti in brachio tuo populum tuum, filios Isrel, et Ioseph. Quomodo quasi duos populos, filios Isrel, et Ioseph? Nonne filii Ioseph in filiis Isrel? Ita plane. Hoc scimus, hoc legimus, hoc Scriptura clamat, hoc ueritas indicat, quoniam Isrel, idem qui Iacob, habuit filios duodecim, inter quos unus erat Ioseph; et ex duodecim filiis Isrel quotquot nati sunt, ad populum Isrel pertinent. Quomodo ergo ait: Filios Isrel et Ioseph? Nescio quid hic distinguendum admonuit. Perscrutemur spiritum nostrum: fortassis ibi aliquid [1 1Kb] posuit Deus, quem debemus et nocte querere manibus nostris, ut non decipiamur; forte inueniemus et nos in hac distinctione filios Isrel, et Ioseph. Per Ioseph alium populum intelligi uoluit; Gentium populum intelligi uoluit. Quare gentium populum per Ioseph? Quia Ioseph uenditus est in Aegyptum a fratribus suis . Ille Ioseph cui fratres inuiderunt, et eum in Aegyptum uendiderunt, uenditus in Aegyptum, laborauit, humiliatus est; agnitus, exaltatus, floruit, imperauit. Et his omnibus quid significauit? Quid, nisi Christum a fratribus uenditum, eiectum de terra sua, tanquam in Aegyptum Gentium? Ibi primo humiliatum, quando persecutiones martyres patiebantur: nunc exaltatum, sicut uidemus; quoniam impletum est in eo, Adorabunt eum omnes reges terre; omnes gentes seruient illi . Ergo Ioseph populus ex Gentibus; Isrel uero populus ex gente Hebreorum. Redemit populum suum Deus, filios Isrel et Ioseph. Per quid? Per lapidem angularem, in quo duo parietes copulati sunt. .

18. [uers. 17.] Et exsequitur quomodo: uiderunt te aque, Deus. Quid sunt aque? Populi. Que sunt iste aque; dictum est in Apocalypsi; responsum est, Populi: ibi inuenimus apertissime aquas in figura positas populorum . Supra autem dixerat: Notam fecisti in populis uirtutem tuam. Merito ergo, uiderunt te aque, Deus; uiderunt te aque, et timuerunt. Ideo mutate sunt, quia timuerunt. uiderunt te aque, Deus, et timuerunt, et conturbate sunt abyssi. Que sunt abyssi? Altitudines aquarum. Quis non turbatur in populis, cum conscientia pulsatur? Queris altitudinem maris, quid profundius humana conscientia? Ista profunditas turbata est, quando in brachio suo redemit populum suum Deus. Quomodo turbate sunt abyssi? Quando omnes conscientias suas confitendo fuderunt: Et turbate sunt abyssi.

19. [uers. 18.] Multitudo sonitus aquarum. In laudibus Dei, in confessionibus peccatorum, in hymnis et canticis, in orationibus, multitudo sonitus aquarum. uocem dederunt nubes. Inde iste sonitus aquarum, inde abyssorum perturbatio, quia uocem dederunt nubes. Que nubes? Predicatores uerbi ueritatis. Que nubes? De quibus minatur cuidam uinee Deus, que pro uua fecit spinas, et dicit: Mandabo nubibus meis ne pluant super eam imbrem . Denique Apostoli relinquentes Iudeos, ierunt ad Gentes: in  omnibus gentibus uocem dederunt nubes; predicando Christum, uocem dederunt nubes.

20. [uers. 19.] Etenim sagitte tue pertransierunt. Easdem uoces nubium rursus sagittas dixit. uerba enim Euangelistarum sagitte fuerunt. Similitudines enim sunt. Nam proprie nec sagitta est pluuia, nec pluuia sagitta; at uero uerbum Dei, et sagitta est, quia percutit, et pluuia, quia rigat. Nemo ergo iam miretur abyssorum conturbationem, quando sagitte tue pertransierunt. Quid est, pertransierunt? Non in auribus remanserunt, sed corda transfixerunt. uox tonitrui tui in rota. Quid est hoc? quomodo intellecturi sumus? Adiuuet Dominus. uox tonitrui tui in rota. Solebamus pueri suspicari, cum audiremus tonitrua de celo, quasi uehicula de stabulo processisse: habent enim tonitrua quamdam concussionem similem uehiculis. Numquid ad ista puerilia redituri sumus, ut intelligamus, uox tonitrui tui in rota; quasi aliqua uehicula habeat Deus in nubibus, et transitus uehiculorum illum strepitum concitet? Absit. Hoc puerile est, uanum, nugatorium. Quid est ergo, uox tonitrui tui in rota? uoluitur uox tua. Neque hoc intelligo. Quid faciemus? Interrogamus ipsum Idithun, ne forte ipse exponat quod dixit: uox, inquit, tonitrui tui in rota. Non intelligo: audiam quid dicis: Apparuerunt fulgura tua orbi terrarum. Dic ergo: non intellexeram. Orbis terrarum est rota: nam circuitus orbis terrarum, merito et orbis dicitur; unde breuis etiam rotella, orbiculus [1 1Kb] appellatur. uox tonitrui tui in rota: apparuerunt fulgura tua orbi terraram. Nubes ille in rota circumierunt orbem terrarum; circumierunt tonando et coruscando, abyssum commouerunt, preceptis tonuerunt, miraculis coruscauerunt: in omnem enim terram exiit sonus eorum, et in fines orbis terre uerba eorum . Commota est, et contremebunda facta est terra: id est, omnes qui habitant in terra. Per similitudinem autem ipsa terra est. Quare? Quia gentes omnes maris nomine nuncupantur, quod uita humana amara est, et procellis ac tempestatibus subdita. Iam illud si attendas, quod homines se tanquam pisces deuorant, cum maior minorem absorbet: est ergo hoc mare [2 1Kb] ; illuc Euangeliste ierunt.

21. [uers. 20.] In mari est uia tua. Iamdudum in Sancto uia tua, modo in mari est uia tua, quia ipse Sanctus in mari, et merito etiam super aquas maris ambulauit . In mari est uia tua: id est in Gentibus predicatur Christus tuus. In alio quippe psalmo ita dicitur: Deus misereatur nostri, et benedicat nos; illuminet uultum suum super nos, ut cognoscamus in terra uiam tuam. Ubi in terra? In omnibus gentibus salutare tuum : hoc est, In mari est uia tua. Et semite tue in aquis multis: hoc est, in populis multis. Et uestigia tua non cognoscentur. Nescio quos tetigit, et mirum nisi et ipsos Iudeos. Ecce iam sic propalata [3 1Kb] est Gentibus misericordia Christi, ut in mari sit uia  tua, et semite tue in aquis multis; et uestigia tua non cognoscentur. Unde, a quibus non cognoscentur, nisi ab his qui adhuc dicunt: Nondum uenit Christus? Quare dicunt: Nondum uenit Christus? Quia nondum agnoscunt super mare ambulantem.

22. [uers. 21.] Deduxisti sicut oues plebem tuam, in manu Moysi et Aaron. Quare hoc addiderit, indagare aliquantum difficile est. Adiuuate ergo nos intentione uestra, quia post ipsos duos uersus finis erit, et Psalmi, et sermonis; ne forte cum aliquid restare arbitramini, timore laboris minus ad presens attendatis. Cum dixisset, In mari est uia tua, quod intelligimus, in gentibus; et semite tue in aquis multis, quod intelligimus, in populis multis, adiunxit: Et uestigia tua non agnoscentur. Et querebamus a quibus non agnoscerentur; et subiecit continuo, Deduxisti sicut oues plebem tuam, in manu Moysi et Aaron: id est, ab ista plebe tua que deducta est in manu Moysi et Aaron, uestigia tua non cognoscentur. Quare ergo positum est, nisi increpandi et exprobrandi causa, In mari est uia tua? Unde in mari est uia tua, nisi quia exclusa est a terra tua? Expulerunt Christum, noluerunt esse suum Saluatorem egri: ille autem cepit esse in Gentibus, et in omnibus gentibus, in multis populis. Salue facte sunt etiam reliquie populi illius. Remansit foris ingrata multitudo, et claudicans Iacob femoris latitudo . Latitudo enim femoris intelligitur [1 1Kb] in multitudine generis, et facta est in maiori parte Isrelitarum turba quedam uana et insipiens, que non agnosceret uestigia Christi in aquis. Deduxisti sicut oues plebem tuam, et non te cognouerunt. Tanta cum illis bona fecisti! mare diuisisti, inter aquas per aridam traiecisti, persequentes inimicos fluctibus operuisti, in deserto egentibus manna pluisti, deducens eos in manu Moysi et Aaron; et expulerunt te a se, ut in mari esset uia tua, et uestigia tua non cognoscerent.



IN PSALMUM LXXuII ENARRATIO  .

1. [uers. 1.] Psalmus iste ea continet que in ueteri populo acta narrantur: recentior autem et posterior populus admonetur ut caueat ne sit ingratus beneficiis Dei, eiusque in se prouocet iracundiam cuius obedienter et fideliter debet suscipere gratiam: Ne fiant, inquit, sicut patres eorum generatio praua et amaricans; generatio que cor non direxit suum, et non est creditus cum Deo spiritus eius. Hec est igitur psalmi huius intentio, hec utilitas, hic uberrimus fructus. Sed cum omnia uideantur perspicua et aperta dici atque narrari, primitus mouet atque intentos facit titulus eius. Neque enim frustra inscribitur, Intellectus Asaph; nisi quia fortasse non quod superficies sonat, sed interius aliquid intelligentem querunt ista lectorem. Deinde narraturus et commemoraturus hec omnia,  que uidentur auditore quam expositore potius indigere, Aperiam, inquit, in parabolis os meum, eloquar propositiones ab initio. Quis non hic de somno excitetur? Quis audeat uelut manifestas legendo percurrere parabolas et propositiones, que nominibus suis indicant altius se perscrutari oportere? Parabola quippe alicuius rei similitudinem pre se gerit; quod licet sit uocabulum grecum, iam tamen pro latino usurpatur. Et notum est quod in parabolis, que dicuntur rerum similitudines rebus de quibus agitur comparantur. Propositiones autem que grece appellantur , questiones sunt, habentes aliquid quod disputatione soluendum sit. Quis ergo parabolas et proposisitiones transitorie legat? quis non his auditis uigilantia mentis intendat, ut ad earum fructum intelligendo perueniat?

2. Attendite, inquit, populus meus, legem meam. Quem hic credamus loqui nisi Deum? Ipse enim legem dedit populo suo, quem liberatum ex Aegypto congregauit, que congregatio proprie Synagoga nuncupatur, quod interpretatur Asaph. Utrum ergo ita dictum est, Intellectus Asaph, quod ipse Asaph intellexerit; an figurate intelligendum, quod eadem Synagoga, hoc est, idem populus intellexerit, cui dicitur, Attendite, populus meus, legem meam? Quid est ergo quod eumdem populum per prophetam increpat, dicens: Isrel autem me non agnouit, et populus meus non intellexit ? Sed profecto erant etiam in illo populo qui intelligerent, habentes fidem que postea reuelata est non ad Legis litteram, sed ad gratiam Spiritus pertinentem [1 1Kb] . Non enim sine ipsa fide fuerunt, qui eius in Christo futuram reuelationem preuidere et prenuntiare potuerunt; cum et illa uetera sacramenta, significantia fuerint futurorum. An soli Prophete habebant hanc fidem, non et populus? Imo uero etiam qui Prophetas fideliter audiebant, eadem adiuuabantur gratia, ut intelligerent quod audiebant. Sed utique sacramentum regni celorum uelabatur in ueteri Testamento, quod plenitudine temporis reuelaretur in Nouo. »Nolo enim uos« ait Apostolus, »ignorare, fratres, quia patres nostri omnes sub nube fuerunt, et omnes per mare transierunt, et omnes per Moysen baptizati sunt in nube et in mari, et omnes eumdem cibum spiritualem manducauerunt, et omnes eumdem potum spiritualem biberunt: bibebant enim de spirituali consequente eos petra; petra autem erat Christus.« Idem itaque in mysterio cibus et potus illorum qui noster; sed significatione idem, non specie; quia idem ipse Christus illis in petra figuratus, nobis in carne manifestatus. »Sed non,« inquit, »in omnibus illis beneplacitum est Deo . Omnes« quidem »eumdem cibum spiritualem manducauerunt, et eumdem potum spiritualem biberunt,« id est, spirituale aliquid significantem; »sed non in omnibus illis beneplacitum est Deo.« Cum dicit, »Non in omnibus,« erant ergo ibi aliqui in quibus beneplacitum est Deo; et cum essent omnia communia sacramenta, non communis erat omnibus gratia,  que sacramentorum uirtus est. Sicut et nunc iam reuelata fide que tunc uelabatur, omnibus in nomine Patris, et Filii, et Spiritus sancti baptizatis , commune est lauacrum regenerationis; sed ipsa gratia cuius ipsa sunt Sacramenta, qua membra corporis Christi cum suo capite regenerata sunt, non communis est omnibus. Nam et heretici habent eumdem Baptismum, et falsi fratres in communione catholici nominis. Ergo et hic recte dicitur: Sed non in omnibus illis beneplacitum est Deo.

3. Neque tunc tamen, neque nunc infructuosa est uox dicentis: Attendite, populus meus, legem meam. Que locutio nota est in omnibus litteris, quod non ait, Attende; sed, Attendite. Ex multis enim populus constat; quibus multis quod sequitur pluraliter dicitur: Inclinate aurem uestram in uerba oris mei. Quod est, Attendite; hoc est, Inclinate aurem uestram: et quod illic ait, legem meam; hoc ait hic, uerba oris mei. Ille namque pie attendit legem Dei et uerba oris eius, cuius aurem inclinat humilitas; non cuius erigit ceruicem superbia. Quod enim infunditur, concauo humilitatis excipitur, eminentia tumoris expellitur. Unde alio loco: Inclina, inquit, aurem tuam, et excipe uerba intellectus . Satis itaque admoniti sumus etiam istum psalmum huius intellectus Asaph  inclinata aure suscipere, id est humili pietate. Nec, ipsius Asaph dictum est; sed, ipsi Asaph: quod greco articulo apparet, et in quibusdam latinis codicibus inuenitur. uerba igitur ista intellectus sunt, id est, intelligentie sunt que data est ipsi Asaph; quod non uni homini, sed melius accipimus congregationi populi Dei, unde nequaquam nos alienare debemus. Quamuis enim proprie dicatur, Synagoga Iudeorum, Ecclesia uero Christianorum; quia congregatio magis pecorum, conuocatio uero magis hominum intelligi solet: tamen et illam dictam inuenimus Ecclesiam, et nobis fortasse potius conuenit dicere, Salua nos, Domine Deus noster, et congrega nos de nationibus, ut confiteamur nomini sancto tuo . Neque dedignari nos oportet, imo gratias ineffabiles agere, quod sumus oues manuum eius, quas preuidebat cum diceret, Habeo alias oues que non sunt de hoc ouili; oportet me et ipsas adducere, ut sit unus grex et unus pastor : iungendo scilicet fidelem populum Gentilium fideli populo Isrelitarum, de quibus prius dixerat, Non sum missus nisi ad oues que perierunt domus Isrel . Nam et congregabuntur ante eum omnes gentes, et separabit eos sicut pastor oues ab hedis . Sic igitur audiamus quod dictum est, Attendite, populus meus, legem meam, inclinate aurem uestram in uerba oris mei, non tanquam Iudeis, sed potius tanquam nobis, uel certe tam etiam nobis ista dicantur. Cum enim dixisset Apostolus, Sed non in omnibus illis beneplacitum est Deo, ita ostendens fuisse ibi etiam illos in quibus beneplacitum est Deo; continuo subiecit, »Prostrati enim sunt in deserto:« deinde adiunxit, »Hec autem  figure nostre facte sunt, ut non simus concupiscentes mala, sicut et illi concupierunt: neque idolis seruientes, sicut quidam eorum; sicut scriptum est, Sedit populus manducare et bibere, et surrexerunt ludere. Neque fornicemur, sicut quidam eorum fornicati sunt, et ceciderunt una die uiginti et tria millia. Neque tentemus Christum, sicut quidam eorum tentauerunt, et a serpentibus perierunt. Neque murmuraueritis, sicut quidam eorum murmurauerunt, et perierunt ab exterminatore. Omnia autem hec in figura contingebant illis: scripta autem sunt ad correptionem nostram, in quos finis seculorum obuenit« . Nobis ergo potius ista cantata sunt. Unde in hoc psalmo inter cetera dictum est: Ut cognoscat generatio altera, filii qui nascentur et exsurgent. Porro si ille interitus a serpentibus, et ab exterminatore illa perditio, et gladii trucidatio, figure fuerunt, sicut euidenter dicit Apostolus, cum illa omnia contigisse manifestum sit; non enim ait, In figura dicebantur, uel, In figura scripta sunt; sed, In figura, inquit, contingebant illis: quanto maiore diligentia pietatis cauende sunt pene quarum figure ille fuerunt! Procul dubio quippe, sicut in bonis rebus multo amplius boni est in eo quod per figuram significatur, quam in ipsa figura; ita et in malis longe utique peiora sunt que significantur figuris, cum tanta mala sint etiam significantes figure. Nam sicut terra promissionis, quo ille populus ducebatur, in comparatione regni celorum nichil est, quo christianus populus ducitur: ita et pene ille que figure fuerunt, cum tam sint atroces, in comparatione penarum quas significant nichil sunt. Quas autem figuras dixit Apostolus, eas dicit iste psalmus, quantum existimare possumus, parabolas et propositiones: non in eo habentes finem, quod contigerunt; sed in eis rebus ad quas rationabili comparatione referuntur. Attendamus ergo legem Dei, populus eius, et inclinemus aurem nostram in uerba oris eius.

4. [uers. 2.] Aperiam, inquit, in parabolis os meum; eloquar propositiones ab initio. A quo initio dicat, satis apparet in consequentibus. Non enim ex quo factum est celum et terra, uel ex quo creatum est in primo homine genus humanum; sed ex quo populi congregatio que adducta est ex Aegypto: ut sensus pertineat ad Asaph, quod interpretatur Congregatio. Sed utinam qui dixit, Aperiam in parabolis os meum, etiam intellectum nostrum in eas aperire dignetur! Si enim sicut os suum aperuit in parabolis, ita aperiret etiam ipsas parabolas; et sicut eloquitur propositiones, ita eloqueretur et earum expositiones; non hic estuaremus: nunc uero ita obtecta et clausa sunt omnia, ut etiamsi ad aliquid ipso adiuuante, unde salubriter pascamur peruenire possimus, in sudore tamen uultus nostri edamus panem ; et penam definitionis antique, non corporis tantum, sed et cordis labore pendamus. Dicat ergo, et audiamus parabolas et propositiones.

5. [uers. 3.] Quanta audiuimus, et cognouimus ea, et patres nostri narrauerunt nobis. Dominus superius  loquebatur. Nam cuius alterius uerba credenda sunt, Attendite, populus meus, legem meam? Quid est ergo quod nunc repente homo loquitur? Iam enim hominis uerba sunt, Quanta audiuimus, et cognouimus ea, et patres nostri narrauerunt nobis. Nimirum iam Deus ex hominis ministerio locuturus, sicut ait Apostolus, An uultis experimentum accipere eius qui in me loquitur Christus ? ex persona sua primum uerba fieri uoluit, ne uerba eius loquens homo, contemneretur ut homo. Ita enim se habent locutiones Dei, que nobis insinuantur per sensum corporis nostri. Creaturam subditam opere inuisibili Creator mouet; non eius substantia in aliquid corporale et temporale conuertitur, ut corporalibus et temporalibus signis, siue ad oculos siue ad aures pertinentibus, quantum capere homines possunt, suam faciat innotescere uoluntatem. Si enim angelus uti potest ethere, ere, nube, igne, et alia qualibet natura uel specie corporali; et homo uultu, lingua, manu, calamo, litteris, aliisue significantibus rebus ad sue mentis indicanda secreta; postremo cum homo sit, nuntios homines mittit, et dicit alii, uade, et uadit; et alii, ueni, et uenit; et seruo suo, Fac hoc, et facit : quanto maiore et efficaciore potestate Deus, cui Domino uniuersa subiecta sunt, et ipso angelo et homine utitur, ut quod ei placet annuntiet! Quamuis itaque iam homo dicat, Quanta audiuimus, et cognouimus ea, et patres nostri narrauerunt nobis; tamen tanquam Dei uerba, non tanquam humanas fabulas audiamus. Propter hoc enim premissum est, Attendite populus meus, legem meam, inclinate aurem uestram in uerba oris mei. Aperiam in parabolis os meum, eloquar propositiones ab initio. Quanta ergo audiuimus, inquit, et cognouimus ea, et patres nostri narrauerunt nobis. Sic est, audiuimus, et cognouimus; quomodo, Audi, filia, et uide . Audita enim sunt in ueteri Testamento que cognoscuntur in Nouo; audita cum prophetarentur, cognita cum implerentur. Ubi promissio redditur, non fraudatur auditio. Et patres nostri, Moyses et Prophete, narrauerunt nobis.

6. [uers. 4.] Non sunt abscondita a filiis eorum, in generatione altera. Hec est nostra generatio, in qua nobis donata est regeneratio. Annuntiantes laudes Domini, et potentias eius, et mirabilia eius que fecit. Ordo uerborum est, Et patres nostri narrauerunt nobis, annuntiantes laudes Domini. Laudatur Dominus ut ametur: quid enim salubrius amatur?

7. [uers. 5-8.] Et suscitauit Testimonium in Iacob, et Legem posuit in Isrel. Hoc est initium de quo supra dictum est, Eloquar propositiones ab initio. Initium est ergo uetus Testamentum, finis Nouum. Timor enim preualet in Lege: et initium sapientie timor Domini . Finis autem Legis Christus est, ad iustitiam omni credenti : quo donante diffunditur caritas in cordibus nostris, per Spiritum sanctum qui datus est nobis ; et consummata caritas foras mittit timorem , quoniam nunc sine Lege iustitia Dei manifestata est. Sed quoniam testimonium habet a Lege et Prophetis , ideo suscitauit Testimonium in Iacob, et Legem posuit in Isrel. Nam et illud quod tam insigni et pleno tantis significationibus opere tabernaculum constitutum est, tabernaculum Testimonii nominatur , in quo erat uelamen contra arcam Legis, sicut uelamen contra faciem ministri Legis; quia in illa dispensatione parabole et propositiones erant. Ea quippe que predicabantur et fiebant, uelatis significationibus condebantur, et non reuelatis manifestationibus cernebantur. Cum autem transieris [1 1Kb] ad Christum, ait Apostolus, auferetur uelamen . Quotquot enim sunt promissiones Dei, in illo Etiam, Amen [2 1Kb] . Quisquis igitur Christo adheret, totum bonum quod etiam in litteris Legis non intelligit, habet; quisquis est autem alienus a Christo, nec intelligit, nec habet. Suscitauit ergo Testimonium in Iacob, et Legem posuit in Isrel. More suo repetit. Nam quod est, Suscitauit Testimonium; hoc est, Legem posuit: et quod est, in Iacob; hoc est, in Isrel. Nam sicut ista duo nomina sunt hominis unius, ita Lex, et Testimonium duo sunt nomina rei unius. Interest aliquid, ait quispiam, inter suscitauit et posuit. Ita sane; quemadmodum interest etiam inter Iacob, et Isrel: non quia erant duo homines, sed eadem duo nomina diuersis causis uni homini sunt imposita; Iacob propter supplantationem, quoniam nascentis tenuit plantam fratris; Isrel autem propter uisionem Dei . Sic aliud est, suscitauit, aliud posuit. Nam, suscitauit Testimonium, quantum existimo, dictum est, quod illo aliquid suscitatum est. Sine Lege enim, ait Apostolus, peccatum mortuum est. Ego autem uiuebam aliquando sine Lege: adueniente autem mandato, peccatum reuixit. Ecce quod suscitatum est per Testimonium quod est Lex, ut appareat quod latebat, sicut paulo post dicit: Sed peccatum ut appareat peccatum, per bonum mihi operatum est mortem . Posuit autem Legem, dictum est, tanquam iugum peccatoribus: unde dicitur, Quia iusto non est lex posita . Testimonium est igitur, in quantum aliquid probat; Lex autem, in quantum iubet; cum sit una eademque res. Quocirca sicut lapis Christus; sed credentibus in caput anguli , non credentibus autem lapis offensionis et petra scandali; ita Testimonium Legis eis qui Lege non legitime utuntur. Testimonium est quo conuincantur puniendi peccatores; his uero qui ea legitime utuntur, Testimonium est quo demonstratur ad quem liberandi confugere debent peccatores. In eius enim gratia est iustitia Dei, testimonium habens a Lege et Prophetis, qua [3 1Kb] iustificatur impius: quam quidam ignorantes, et suam uolentes constituere, iustitie Dei non sunt subiecti .

8. »Quanta,« inquit, »mandauit patribus nostris nota facere ea filiis suis: ut cognoscat generatio altera,  filii qui nascentur et exsurgent, et narrent [1 1Kb] filiis suis; ut ponant in Deo spem suam, et non obliuiscantur operum Dei, et mandata eius exquirant. Ne fiant, sicut patres eorum, generatio praua et amaricans; generatio que cor non direxit suum, et non est creditus cum Deo spiritus eius.« Hec uerba indicant duos quodammodo populos; alterum ad uetus, alterum ad Nouum Testamentum pertinentem: nam quod ait, Quanta mandauit patribus nostris nota facere ea filiis suis, mandata eos accepisse dixit, nota facere ea filiis suis, non tamen eos agnouisse aut fecisse; sed ad hoc acceperunt ipsi, ut cognoscat generatio altera, quod illa non cognouit. Filii qui nascentur et exsurgent. Nam illi qui nati sunt, non exsurrexerunt, quia non sursum cor, sed in terra potius habuerunt. Cum Christo enim exsurgitur: unde dictum est, Si exsurrexistis cum Christo, que sursum sunt sapite . Et narrent, inquit, filiis suis, ut ponant in Deo spem suam. Ita enim non suam iustitiam iusti uolunt constituere, sed reuelant ad Deum uiam suam, et sperant in eum, ut ipse faciat . Et non obliuiscantur operum Dei: magnificando scilicet et iactando opera sua, tanquam ipsi faciant; cum Deus sit qui operatur in eis qui bona operantur, et uelle, et operari, pro bona uoluntate . Et mandata eius exquirant. Cum iam ea didicerint, quomodo exquirant? Quanta enim, inquit, mandauit patribus nostris nota facere ea filiis suis, ut cognoscat generatio altera. Quid cognoscat? Utique mandata que mandauit. Quomodo ergo adhuc exquirant, nisi quia ponendo in Deo spem suam, tunc mandata eius exquirant, ut ab eis illo adiuuante compleantur? Ne fiant, sicut patres eorum, generatio praua et amaricans; generatio que non direxit cor suum. Et dicit quare, continuo subiungendo, Et non est creditus cum Deo spiritus eius: id est, quia non habebat fidem, que impetrat quod Lex imperat. Quando enim cum Spiritu Dei operante spiritus hominis cooperatur, tunc quod Deus iussit impletur; et hoc non fit, nisi credendo in eum qui iustificat impium . Quam fidem non habuit generatio praua et amaricans; et ideo de illa dictum est: Non est creditus cum Deo spiritus eius. Multo enim hoc expressius dictum est, ad significandam gratiam Dei, que non solum operatur remissionem peccatorum, sed etiam cooperantem sibi facit hominis spiritum in opere bonorum factorum; quasi diceret, Non credidit Deo spiritus eius. Hoc est enim habere cum Deo creditum spiritum, non credere spiritum suum posse facere sine Deo iustitiam, sed cum Deo. Hoc est etiam credere in Deum; quod utique plus est quam credere Deo. Nam et homini cuilibet plerumque credendum est, quamuis in eum non sit credendum. Hoc est ergo credere in Deum, credendo adherere ad bene cooperandum bona operanti Deo: Quia sine me, inquit, nichil potestis facere . Quid autem plus hinc Apostolus dicere potuit, quam quod ait: Qui autem adheret Domino, unus spiritus est . Alioquin lex illa testimonium est quo damnetur, non quo absoluatur reus. Littera enim est minax, que conuincat preuaricatores; non spiritus adiuuans, qui liberet et iustificet peccatores. Generatio ergo illa, cuius exemplum cauendum est, ideo praua et amaricans fuit, quia non est creditus cum Deo spiritus eius: quia etsi aliqua credidit Deo, non tamen credidit in Deum; non ex fide adhesit Deo, ut sanata a Deo bene cooperaretur cum operante in se Deo.

9. [uers. 9.] Denique, Filii Ephrem intendentes et mittentes arcus, conuersi sunt in die belli. Persequentes Legem iustitie, in Legem iustitie non peruenerunt . Quare? Quia non ex fide. Generatio enim erat, cuius spiritus cum Deo creditus non est: sed tanquam ex operibus; quia non sicut tetendit et misit arcus , ita direxit et cor, ubi iustus uiuit ex fide , que per dilectionem operatur , qua inheretur Deo, qui operatur in homine, et uelle, et operari, pro bona uoluntate . Nam quid est aliud tendere arcum, et mittere, et conuerti in die belli, nisi attendere et promittere in die auditionis, et deserere in die tentationis; armis quasi proludere, et ad horam certaminis nolle pugnare? Quod sane ait, tendentes et mittentes arcus; cum debuisse dicere uideatur, tendentes arcus, et mittentes sagittas; non enim arcus mittitur, sed ab arcu aliquid mittitur: aut illa locutio est de qua superius disseruimus, ubi dictum est, Suscitauit Testimonium, quia suscitauit aliquid Testimonio; ita et hic, mittentes arcus, quia miserunt aliquid arcubus: aut obscurus ordo uerborum est, cum pretermissione uerbi, quod etiam tacitum subaudiendum est, ut iste ordo sit, Filii Ephrem intendentes arcus, et mittentes, et subaudiatur, Sagittas; pleniusque sit, Tendentes arcus, et mittentes sagittas: quia etiam si diceret, Tendentes, et mittentes sagittas, non utique, Tendentes sagittas, intelligere deberemus; sed audito eo quod dixit, Tendentes, subaudire potius, Arcum, quamuis dictum non fuerit. Nonnulli sane codices greci habere dicuntur, tendentes et mittentes arcubus, ut sine dubitatione subaudiamus Sagittas. Quod uero per filios Ephrem uniuersam illam generationem amaricantem intelligi uoluit, locutio est a parte totum significans. Et ideo fortasse electa est ista pars, ex qua ille populus totus significaretur, quia de his potissimum boni aliquid exspectandum fuit; quia ex illo nati sunt, quem nepotem suum Iacob, quamuis a patre eius tanquam minorem ad sinistram constitutum, manu tamen dextera benedixit, eumque maiori fratri arcana benedictione preposuit ; ut quod ita hoc loco tribus illa culpatur, nec apparuisse in ea quod illa benedictio promittebat ostenditur, satis intelligamus quod etiam tunc ex uerbis patriarche Iacob longe aliud figurabatur, quam prudentia carnis exspectat. Figurabatur enim quod futuri essent nouissimi qui erant primi, et primi futuri essent qui erant nouissimi , per Saluatoris aduentum, de quo dictum est: Qui post me uenit,  ante me factus est . Sic Abel iustus maiori prelatus est fratri , sic Ismeli Isaac , sic Esau congemino suo, sed tamen prius nato, ipse Iacob ; sic Phares et ipse congeminum suum, qui prius manum ex utero miserat, et ceperat nasci, etiam nascendo precessit ; sic Dauid maioribus prelatus est fratribus : et propter quod iste omnes atque alie similes, non solum dictorum, sed etiam factorum parabole precesserunt, sic populo Iudeorum prelatus est populus christianus, pro quo redimendo, quemadmodum Abel a Cain , sic a Iudeis occisus est Christus. Hoc prefiguratum est enim etiam cum Iacob decussatim porrectis manibus, dextera tetigit Ephrem ad sinistram constitutum; eumque preposuit Manasse ad dexteram constituto, quem sinistra ipse tangebat. Nam secundum carnem filii Ephrem intendentes et mittentes arcus, conuersi sunt in die belli.

10. [uers. 10.] Quid sit autem quod ait, Conuersi sunt in die belli, consequentia docent, quibus id apertissime exposuit: Non custodierunt, inquit, testamentum Dei, et in lege eius noluerunt ambulare. Ecce quid est, Conuersi sunt in die belli: non obseruauerunt testamentum Dei. Ubi arcus tendentes et mittentes, etiam promissionis promptissime uerba protulerunt, dicentes: Quecumque locutus est Dominus Deus noster, faciemus et audiemus [1 1Kb] . Conuersi sunt in die belli: quia promissionem obedientie, non auditio, sed tentatio probat. Cuius est autem cum Deo spiritus creditus, fidelem tenet Deum, qui non eum permittet tentari super quod potest; sed faciet cum tentatione etiam exitum, ut possit sustinere , ne conuertatur in die belli. Qui autem in se, non in Deo gloriatur , quantumuis iactet pollicitationem uirtutis sue, uelut tendens et mittens arcus, conuertitur in die belli. Quia enim non est creditus cum Deo spiritus eius, non est cum illo etiam Spiritus Dei; et, sicut scriptum est, Quia non credidit, ideo non protegetur . Quod uero cum dixisset, Non obseruauerunt testamentum Dei, adiecit et ait, Et in lege eius noluerunt ambulare; repetitio est superioris sententie, cum quadam eius expositione: hoc enim appellauit, legem eius, quod supra dixerat testamentum Dei; ut illud quod dictum est, non custodierunt, repetitum intelligatur in eo, ambulare noluerunt. Sed cum breuius dici posset, Et in lege eius non ambulauerunt, nonnichil mihi uidetur in hoc uerbo nos querere uoluisse, quod maluit dicere, noluerunt ambulare, quam, non ambulauerunt. Poterat enim putari lex operum quasi sufficere ad iustificationem, cum ea que precipiuntur, forinsecus fiunt ab eis hominibus qui mallent non precipi que non ex corde faciunt, et tamen faciunt; ac per hoc quasi uidentur ambulare in lege Dei, sed nolunt ambulare: non enim ex corde faciunt. Ex corde autem nullo modo fieri potest, quod formidine fit pene, non dilectione  iustitie. Nam quantum attinet ad facta que forinsecus aguntur: et qui timent penam, et qui amant iustitiam non furantur; et ideo pares sunt manu, dispares corde; pares opere, dispares uoluntate. Ideo illi sic notati sunt: Generatio, inquit, que cor non direxit suum. Non dictum est, opera: sed, cor. Directo enim corde, recta sunt opera: cum autem cor directum non est, opera recta non sunt, etiamsi recta uideantur. Et unde cor non direxit praua generatio, satis aperuit, cum ait: Et non est creditus cum Deo spiritus eius. Rectus est enim Deus: et ideo recto adherens, tanquam incommutabili regule, potest fieri rectum quod in se fuit prauum cor hominis. Ut autem cor cum illo sit, et per hoc rectum esse possit, acceditur ad eum, non pede, sed fide. Ideo dicitur etiam in Epistola ad Hebreos de illa ipsa generatione praua et amaricante: Non profuit sermo auditus illis non contemperatis [1 1Kb] fidei eorum qui obaudierunt . uoluntas igitur que est in corde recto, paratur a Domino, fide precedente, qua acceditur ad Deum rectum, ut cor fiat rectum. Que fides, preueniente et uocante misericordia Dei, per obedientiam suscitatur; et applicare incipit ad Deum cor, ut dirigatur; et quanto magis magisque dirigitur, tanto magis uidet quod non uidebat, et ualet quod non ualebat. Hoc non fecerat Simon, cui Petrus apostolus dixit: Non est tibi pars neque sors in hac fide; cor enim tuum non est rectum cum Deo . Ibi enim ostendit quia non potest esse rectum sine Deo, ut incipiant homines, non tanquam serui sub lege ambulare metuentes, sed in lege tanquam filii uolentes, in qua illi ambulare noluerunt, et sub illa rei remanserunt. Hanc enim uoluntatem non timor, sed caritas habet, que diffunditur in cordibus credentium per Spiritum sanctum . Quibus dicitur: »Gratia salui facti estis per fidem, et hoc non ex uobis, sed Dei donum est; non ex operibus, ne forte quis extollatur. Ipsius enim sumus figmentum, creati in Christo Iesu in operibus bonis, que preparauit Deus ut in illis ambulemus« . Non quomodo isti, qui in lege eius noluerunt ambulare, non credendo in eum, neque uiam suam reuelando ad eum et sperando in eum, ut ipse faceret.

11. [uers. 11, 12.] Et obliti sunt beneficiorum eius, et mirabilium eius que ostendit eis, coram patribus eorum que [2 1Kb] fecit mirabilia. Quid sit hoc, non est questio negligenda. De ipsis patribus paulo ante dicebat quod fuisset generatio praua et amaricans. Ne fiant, inquit, sicut patres eorum, generatio praua et amaricans; generatio que non direxit cor suum, et cetera que adhuc de ipsa generatione dicuntur, cuius imitationem eo modo cauendam precipit alteri generationi, ut ponant in Deo spem suam, et non obliuiscantur operum Dei, et mandata eius exquirant: de quibus iam  satis quod uisum est disseruimus. Quid sibi ergo uult, cum de ipsa generatione praua loquatur quomodo obliti sunt beneficiorum Dei, et mirabilium eius que ostendit eis, quod addidit et dicit: Coram patribus eorum que fecit mirabilia. Quibus patribus, cum isti ipsi sint patres, quorum non uult esse posteros similes? Si illos acceperimus ex quibus isti nati erant, uelut Abraham, Isaac et Iacob; iam olim dormierant, quando mirabilia Deus ostendit in Aegypto. Sequitur enim, In terra Aegypti, in campo Thaneos: ubi dicit ostendisse Deum istis mirabilia coram patribus eorum. An forte spiritu presentes erant, quia de ipsis Dominus in Euangelio ait: Omnes enim illi uiuunt ? An accommodatius accipimus patres, Moysen, et Aaron, aliosque seniores qui commemorantur in eadem Scriptura etiam spiritum accepisse, unde acceperat et Moyses, ut eum adiuuarent ad eumdem populum regendum ac ferendum ? Cur enim non appellarentur patres? Non sicut Deus Pater unus est qui regenerat Spiritu suo quos facit filios ad eternam hereditatem; sed honoris gratia, propter etatem curamque pietatis: sicut Paulus senior dicit, Non ut confundam uos, hec scribo; sed ut filios meos carissimos moneo; cum sciret utique a Domino dictum, Ne uobis dicatis patrem in terra; unus est enim Pater uester Deus . Quod non ideo dictum est, ut hoc uocabulum honoris humani de loquendi consuetudine tolleretur; sed ne gratia Dei qua in eternam uitam regeneramur, nature, uel potestati, uel etiam sanctitati cuiusquam hominis tribueretur. Ideo cum diceret, Ego uos genui: predixit, In Christo, et per Euangelium ; ne ipsius putaretur esse quod Dei est.

12. Ergo illa generatio praua et amaricans, obliti sunt beneficiorum Dei, et mirabilium eius que ostendit eis, coram patribus eorum que fecit mirabilia in terra Aegypti, in campo Thaneos. Et incipit eadem mirabilia commemorando retexere. Que si parabole sunt et propositiones, profecto ad aliquid comparando referende sunt. Nec oculum intentionis debemus auferre ab eo quod psalmus ipse intendit ostendere, hunc esse fructum omnium que dicuntur, et quare admoniti sumus hec intentissime audire, Deo dicente, Attendite, populus meus, legem meam; inclinate aurem uestram in uerba oris mei; ut ponamus in Deo spem nostram, et non obliuiscamur operum Dei, et mandata eius exquiramus; ne fiamus, sicut illi patres, generatio praua et amaricans; generatio que cor non direxit suum, et non est creditus cum Deo spiritus eius. Ad hoc ergo omnia referenda sunt, ac per hoc quidquid figurata actione ista significant, ita fieri possunt spiritualiter in homine; uel gratia Dei, si bona sunt; uel iudicio Dei, si mala sunt: sicut illa bona facta sunt in Isrelitas, uel mala, et in ipsos, et in eorum inimicos. Que si non obliuiscamur, sed in Deo spem nostram ponamus, nec ipsius gratie simus ingrati; eumque timeamus, non timore seruili, quo sola mala corporalia formidantur, sed timore casto permanente in seculum seculi, qui timor magnam  esse iudicat penam priuari luce iustitie; non efficiemur, tanquam patres illi, generatio praua et amaricans. Terra itaque Aegypti in figura intelligenda est huius seculi. Campus Thaneos planities est mandati humilis. Nam Mandatum humile interpretatur Thanis. In hoc ergo seculo humilitatis mandatum suscipiamus, ut in alio seculo exaltationem, quam promisit qui propter nos hic factus est humilis, accipere mereamur.

13. [uers. 13-16.] Nam qui disrupit mare, et traiecit eos, statuit aquas quasi in utres, ut sic staret unda tanquam fuisset inclusa, potest per suam gratiam cohibere fluida et labentia concupiscentiarum carnalium, cum huic seculo renuntiatur, ut, tanquam inimicis, peccatis omnibus perdeletis, fidelium populus per sacramentum Baptismatis traiiciatur. Qui deduxit eos in nube diei, et tota nocte in illuminatione ignis, potest etiam spiritualiter dirigere itinera, si ad eum clamet fides: Itinera mea dirige secundum uerbum tuum . De quo alibi dicitur, Ipse enim rectos faciet cursus tuos, et itinera tua in pace producet [1 1Kb] : per Iesum Christum Dominum nostrum, cuius in hoc seculo, tanquam in die, sacramentum manifestatum est in carne, uelut in nube; in iudicio uero, tanquam in terrore nocturno, quia tunc erit magna tribulatio seculi tanquam ignis, et lucebit iustis, et ardebit iniustis. Qui disrupit in deserto petram, et adaquauit eos sicut in abysso multa; et eduxit aquam de petra, et deduxit tanquam flumina aquas, potest utique sitienti fidei donum Spiritus sancti, quod illa res gesta spiritualiter significabat, infundere de spirituali sequente petra, quod est Christus : qui stabat et clamabat, Si quis sitit, ueniat ad me; et, Qui biberit de aqua quam ego dabo, flumina aque uiue fluent de uentre eius. Hoc enim dicebat, sicut in Euangelio legitur, de Spiritu quem accepturi erant credentes in eum . Ad quem uelut uirga lignum passionis accessit, ut emanaret credentibus gratia.

14. [uers. 17.] Et tamen illi tanquam generatio praua et amaricans, apposuerunt adhuc peccare ei: id est, non credere. Nam hoc est peccatum de quo arguit Spiritus mundum, sicut Dominus dicit: De peccato quidem, quia non crediderunt in me . Et exacerbauerunt Altissimum in siccitate: quod alii codices habent, in inaquoso, quod de greco est expressius, nec aliud quam siccitatem significat. Utrum in illa eremi siccitate, an potios in sua? Quia licet bibissent de petra, non uentres, sed mentes aridas habebant, nulla uirentes fecunditate iustitie. In qua siccitate magis fideliter Deo supplices esse debuerant, ut qui satietatem donauerat faucibus, equitatem donaret et moribus. Ad eum quippe fidelis anima clamat, Oculi mei uideant equitatem .

15. [uers. 18 20] Et tentauerunt Deum in cordibus suis, ut peterent escas animabus suis Aliud est petere credendo, aliud tentando. Denique sequitur: »Et detraxerunt de Deo, et dixerunt: Numquid poterit  Deus parare mensam in deserto? Quoniam percussit petram, et fluxerunt aque, et torrentes inundauerunt, numquid et panem poterit dare, aut parare mensam populo suo?« Non credentes ergo petierunt escas animabus suis. Non sic apostolus Iacobus escam mentis precipit postulari; sed a credentibus eam peti admonet, non a tentantibus atque detrahentibus Deo: Si quis autem uestrum, inquit, indiget sapientia, postulet a Deo, qui dat omnibus affluenter, et non improperat; et dabitur ei: postulet autem in fide nichil hesitans . Hanc fidem non habebat generatio, que cor non direxerat suum, et non erat creditus cum Deo spiritus eius.

16. [uers. 21.] Propter hoc audiuit Dominus, et distulit, et ignis accensus est in Iacob, et ira ascendit in Isrel. Exposuit quid ignem dixerit. Iram quippe appellauit ignem: quanquam multos proprie etiam ignis accenderit. Quid ergo est quod ait, Audiuit Dominus, et distulit? An distulit eos introducere in terram promissionis, quo ducebantur; quod intra paucos dies fieri poterat, sed propter peccata in eremo fuerant conterendi, ubi et contriti sunt per quadraginta annos? Quod si ita est, distulit ergo populum, non istos ipsos qui tentantes detrahebant de Deo; nam omnes in eremo perierunt, et filii eorum in terram promissionis ingressi sunt. An distulit penam, ut prius satiaret etiam infidelem concupiscentiam, ne propterea putaretur iratus quia hoc ab illo, licet tentantes et detrahentes, petebant quod facere non posset? Audiuit ergo et distulit uindicare; et posteaquam fecit quod eum illi facere non posse putauerunt, tunc ira ascendit in Isrel.

17. [uers. 22 31.] Denique utroque breuiter posito, deinceps aperte ordinem narrationis exsequitur. Quia non crediderunt in Deo, nec sperauerunt in salutare eius. Namque cum dixisset quare ignis accensus est in Iacob, et ira ascendit in Isrel, id est, quia non crediderunt in Deo, nec sperauerunt in salutare eius, continuo subiiciens quam euidentibus beneficiis ingrati fuerunt, »Et mandauit,« inquit, »nubibus desuper, et ianuas celi aperuit. Et pluit illis manna ad manducandum, et panem celi dedit eis. Panem Angelorum manducauit homo  : cibaria misit eis in abundantia. Transtulit Austrum de celo, et induxit in uirtute sua Africum. Et pluit super eos sicut puluerem carnes, et sicut arenam maris uolatilia pennata. Et ceciderunt in medio castrorum eorum, circa tabernacula eorum. Et manducauerunt, et saturati sunt nimis; et desiderium eorum attulit eis: non sunt priuati a desiderio suo.« Ecce quare distulerat. Quid autem distulerat, audiamus: Adhuc esca erat in ore ipsorum, et ira Dei ascendit super eos. Ecce quod distulerat. Prius enim, distulit; et postea, ignis accensus est in Iacob, et ira ascendit in Isrel. Distulerat ergo, ut prius faceret quod eum facere non posse crediderant, deinde inferret quod eos pati oportebat. Nam si ponerent in Deo spem suam, non solum eis illa desideria  carnis, sed etiam spiritus, implerentur. Qui enim mandauit nubibus desuper, et ianuas celi aperuit, et pluit illis manna ad manducandum, et panem celi dedit eis, ut panem Angelorum manducaret homo, qui cibaria misit eis in abundantia, ut satiaret incredulos, non est inefficax dare credentibus uerum ipsum de celo panem quem manna significabat; qui uere cibus est Angelorum, quos Dei uerbum incorruptibiles incorruptibiliter pascit [1 1Kb] ; quod ut manducaret homo, caro factum est, et habitauit in nobis . Ipse enim panis per nubes euangelicas uniuerso orbi pluitur; et apertis predicatorum cordibus tanquam celestibus ianuis, non murmuranti et tentanti Synagoge, sed credenti et in illo spem ponenti Ecclesie predicatur. Qui »transtulit Austrum de celo, et induxit in uirtute sua Africum, et pluit super eos sicut puluerem carnes, et sicut arenam maris uolatilia pennata; et ceciderunt in medio castrorum eorum, circa tabernacula eorum: et manducauerunt, et saturati sunt nimis, et desiderium eorum attulit eis, nec sunt priuati a desiderio suo,« potest et non tentantium, sed credentium paruulam [2 1Kb] fidem, carne editis uocum signis et per erem transcurrentibus, tanquam uolatilibus pascere: non tamen ab Aquilone uenientibus ubi frigus et caligo preualent, id est, eloquentia que huic seculo placet [3 1Kb] ; sed transferendo Austrum de celo. Quo, nisi ad terras? ut qui in fide sunt paruuli, audiendo terrestria nutriantur ad capienda celestia. Si enim terrestria, inquit, dixi uobis, et non creditis; quomodo si celestia dixero uobis, credetis ? Translatus enim erat ille de celo quodammodo, ubi mente excesserat Deo; ut temperans eis esset quibus dicebat: Non potui uobis loqui quasi spiritualibus, sed quasi carnalibus . Ibi enim audierat ineffabilia uerba , que in terra illi non licebat loqui per uerba sonantia, quasi per uolatilia pennata; et inducendo in uirtute sua Africum, hoc est, per uentos meridianos, feruentes et lucentes predicantium spiritus; et hoc in uirtute sua, ne sibi tribuat Africus quod habet ex Deo. ueniunt autem ultro isti uenti ad homines, et apportant eis uerba diuinitus missa; ut in suis sedibus et circa tabernacula sua colligant eiusmodi uolatilia, et adoret unusquisque Dominum de loco suo, omnes insule gentium .

18. Sed infidelibus tanquam praue et amaricanti generationi, cum adhuc esca esset in ore ipsorum, ira Dei ascendit in eos, et occidit in plurimis eorum: hoc est, plurimos eorum, uel sicut nonnulli codices habent, pingues eorum. Quod quidem in grecis quos habuimus, non inuenimus. Sed si hoc est uerius, quid aliud intelligendi sunt pingues eorum, nisi superbia preualentes, de quibus dicitur: Prodiet quasi ex adipe iniquitas eorum ? Et electos Isrel impediuit. Erant illic etiam electi, quorum fidei  non contemperabatur generatio praua et amaricans. Impediti sunt autem ne aliquid eis prodessent, quibus paterno se affectu consulere cupiebant. Quibus enim Deus irascitur, quid misericordia confertur humana? An potius simul cum eis compeditos etiam electos intelligi uoluit; ut qui mente et uita discernebantur, ad exemplum non iustitie tantum, sed etiam patientie, cum illis molestias sustinerent? nam sanctos cum peccatoribus non ob aliam forsitan causam etiam captiuos ductos esse didicimus, quoniam in Grecis codicibus non , quod est impediuit; sed legimus, quod est potius compediuit.

19. [uers. 32, 33.] Sed »generatio praua et amaricans, in omnibus his peccauerunt adhuc, et non crediderunt in mirabilibus eius. Et defecerunt in uanitate dies eorum:« cum possent, si crederent, dies in ueritate sine defectu habere apud eum cui dictum est: Anni tui non deficient . Defecerunt ergo in uanitate dies eorum, et anni eorum cum festinatione. Festinatur quippe tota uita mortalium, et que uidetur prolixior, uapor est aliquanto diuturnior.

20. [uers. 34, 35.] uerumtamen cum occideret eos, querebant eum: non propter eternam uitam, sed uaporem citius finire metuentes. Querebant ergo eum, non utique ii quos occiderat, sed qui exemplo eorum occidi timebant. Sic autem de illis Scriptura locuta est tanquam hi Deum quererent qui occidebantur, quia unus populus erat, et tanquam de uno corpore dicitur. »Et reuertebantur, et diluculo ueniebant ad Deum. Et rememorati sunt quia Deus adiutor eorum est, et Deus excelsus redemptor eorum est.« Sed hoc totum propter acquirenda temporalia bona, et uitanda temporalia mala. Nam qui propter beneficia terrena Deum querebant, non utique Deum, sed illa querebant. Et modo timore seruili, non liberali dilectione Deus colitur. Sic ergo Deus non colitur: hoc enim colitur quod diligitur. Unde quia Deus rebus omnibus maior et melior inuenitur, plus omnibus diligendus est ut colatur.

21. [uers. 36, 37.] Denique hic sequentia uideamus: »Et dilexerunt eum,« inquit, »in ore suo, et in lingua sua mentiti sunt ei. Cor autem ipsorum non erat rectum cum eo, nec fideles habiti sunt in testamento eius.« Aliud in lingua eorum, aliud in corde eorum inueniebat, cui secreta hominum nuda sunt, et sine ullo obstaculo quid potius amarent uidebat. Rectum itaque cor cum Deo est, quando propter Deum querit Deum. Unam quippe concupiuit a Domino, hanc requiret, ut inhabitet in domo Domini semper, et contempletur eius delectationem . Cui dicit cor fidelium: Saturabor, non ollis carnium Aegyptiorum, nec melonibus et peponibus, et allio et cepis, que generatio praua et amaricans etiam pani celesti preferebat , nec manna uisibili atque ipsis uolatilibus pennatis; sed saturabor, cum manifestabitur gloria tua . Hec est enim hereditas Noui Testamenti, in quo illi fideles habiti non sunt, cuius tamen fides etiam tunc quando uelabatur erat in electis, et nunc quando iam reuelata  est, non est in multis uocatis: Multi enim sunt uocati, pauci autem electi . Talis ergo erat generatio praua et amaricans, etiam cum Deum querere uideretur; diligens in ore et in lingua mentiens; in corde autem non recta cum Deo, ubi ea potius diligebat propter que Dei adiutorium requirebat.

22. [uers. 38, 39.] »Ipse autem est misericors, et propitius fiet peccatis eorum, et non disperdet eos. Et abundabit ut auertat iram suam, et non accendet [1 1Kb] omnem iram suam. Et recordatus est quia caro sunt; spiritus uadens, et non reuertens.« In his uerbis multi sibi iniquitatis impunitatem de diuina misericordia pollicentur, etiamsi tales esse perstiterint, qualis generatio ista describitur praua et amaricans que cor non direxit suum, et non est creditus cum Deo spiritus eius: quibus consentire non expedit. Si enim, ut secundum ipsos loquar, Deus fortasse non perdet nec malos, sine dubio non perdet bonos. Cur ergo non potius id eligimus, ubi dubitatio nulla est? Nam qui in lingua sua mentiuntur illi, cum aliud habeat cor eorum, putant utique et uolunt, quando penam eternam talibus comminatur, etiam Deum esse mendacem. Sed cum ipsi eum mentiendo non fallant, ille uerum dicendo non fallit. Hec itaque uerba diuinorum eloquiorum, de quibus sibi generatio praua blanditur, non ea deprauet, sicut cor suum; quia et illo deprauato ista recta persistunt. Primo quippe secundum hoc intelligi possunt quod in Euangelio scriptum est: »Ut sitis sicut Pater uester qui in celis est; qui facit oriri solem suum super bonos et malos, et pluit super iustos et iniustos« . Quis enim non uideat quanta misericordie patientia malis parcat! sed ante iudicium. Sic ergo pepercit illi genti, ut non [2 1Kb] accenderet omnem iram suam ad eam penitus eradicandam atque finiendam; quod in uerbis eius et intercessione pro peccatis eorum Moysi serui eius euidenter apparet, ubi Deus dicit, Deleam eos, et faciam te in gentem magnam : ille intercedit, paratior deleri pro ipsis quam ipsos; sciens apud misericordem se id agere, qui quoniam nullo modo deleret ipsum, etiam illis ipsis parceret propter ipsum. uideamus enim quantum pepercerit, et adhuc parcat. Nam introduxit eos in terram promissionis, et seruauit eam gentem quousque se, Christum interficiendo, sceleri omnium maximo colligarent: et quod eos ex illo regno eradicatos per cuncta gentium regna [3 1Kb] disseminauit, non utique deleuit; sed manet idem populus prolis successione seruatus, uelut Cain signo accepto, ne quis eum occidat, id est, penitus perdat . Ecce quemadmodum impletur quod dictum est: »Ipse autem est misericors, et propitius erit peccatis eorum, et non perdet eos; et abundabit ut auertat iram suam, et non accendet omnem iram suam.« Quia si omnis ira eius, id est, quantum digni sunt, in eos  accenderetur, gens illa nulla relinqueretur. Ita Deus cui cantatur misericordia et iudicium , et in isto seculo per misericordiam facit oriri solem suum super bonos et malos, et in fine seculi per iudicium ab eterna luce sua separatos, eternis tenebris punit malos.

23. Deinde ne uim diuinis uerbis inferre uideamur, et ubi dictum est, Non perdet eos, nos dicamus, Sed postea perdet eos: de hoc ipso presenti psalmo usitatissimam Scripture locutionem aduertamus, unde ista questio multo diligentius ueriusque soluatur. Certe de his ipsis loquens paulo post, cum commemorasset que propter eos Aegyptii perpessi fuerant, commemorans ultimam plagam, »Et percussit,« inquit, »omne primitiuum in terra Aegypti, primitias laboris eorum in tabernaculis Cham. Et abstulit sicut oues populum suum, et perduxit eos tanquam gregem in deserto. Et deduxit eos in spe, et non timuerunt: et inimicos eorum operuit mare. Et induxit eos in montem sanctificationis sue; montem quem acquisiuit dextera eius. Et eiecit a facie eorum gentes, et sorte distribuit eis terram in funiculo distributionis.« Si quis ad hec uerba nobis inferens questionem dicat: Quomodo eis hec omnia collata esse commemorat, cum ipsi non fuerint perducti in terram promissionis, qui ab Aegypto liberati sunt, quoniam illi mortui sunt? quid respondebimus, nisi eos dictos [1 1Kb] , quia idem ipse populus fuit per successionem filiorum? Sic ergo, cum audimus, maxime quia futuri temporis uerba sunt, »Et propitius fiet peccatis eorum, et non perdet eos; et abundabit ut auertat iram suam, et non accendet omnem iram suam,« intelligamus in his impletum de quibus dicit Apostolus: »Sic ergo et in hoc tempore reliquie per electionem gratie salue facte sunt.« Unde etiam dicit: »Numquid repulit Deus plebem suam? Absit. Nam et ego Isrelita sum ex genere Isrel, de tribu Beniamin, Hebreus ex Hebreis« . Hos igitur Scriptura preuidit qui in Christum fuerant ex isto populo credituri, et accepturi peccatorum remissionem, usque ad illud maximum quo insanientes ipsum medicum peremerunt. Hinc omnino dictum, »Ipse autem est misericors, et propitius erit peccatis eorum, et non perdet eos; et abundabit ut auertat iram suam;« quia etiam illud remisit, quod ab eis unicus Filius eius occisus est: et non accendet omnem iram suam; quia reliquie salue facte sunt.

24. Et recordatus est quia caro sunt; spiritus uadens, et non reuertens. Ideo eos uocando et miserando per suam gratiam ipse reuocauit, quia per seipsos redire non possent. Quomodo enim redit caro, spiritus ambulans et non reuertens, urgente se in ima atque longinqua malorum pondere meritorum, nisi per electionem gratie? Que non meritis tanquam merces redditur; sed tanquam donum gratis datur, ut iustificetur impius, et redeat ouis perdita; non tamen in uiribus suis, sed in humeris reportata pastoris , que se perdere potuit dum sponte uagaretur, se autem  inuenire non potuit, nec omnino inueniretur, nisi pastoris misericordia quereretur. Non enim et ille filius ad hanc ouem non pertinet, qui reuersus in semetipsum dixit: Surgam, et ibo ad patrem meum. Occulta itaque uocatione et inspiratione etiam ipse quesitus est et resuscitatus, nonnisi ab illo qui uiuificat omnia; et inuentus, a quo, nisi ab illo qui perrexit saluare et querere quod perierat ? Mortuus enim erat, et reuixit; perierat, et inuentus est . Nam et ilia non leuis sic soluitur questio, quod in Prouerbiis scriptum est, cum de uia iniquitatis Scriptura loqueretur: Omnes qui ambulant in ea, non reuertentur . Sic enim dictum est, quasi de iniquis omnibus desperandum sit: Scriptura uero gratiam commendauit; quia per seipsum homo potest in illa ambulare, non potest autem per seipsum redire, nisi gratia reuocatus.

25. [uers. 40-51.] Hi ergo praui et amaricantes, Quoties exacerbauerunt eum in deserto, et in iram concitauerunt eum in inaquoso! Et conuersi sunt, et tentauerunt Deum, et sanctum Isrel exacerbauerunt. Eamdem illorum infidelitatem repetit quam superius iam commemorauerat; sed repetendi causa est, ut commemorentur et plage quas inflixit Aegyptiis propter illos: que omnia utique recordari debuerant, neque existere ingrati. Denique quid sequitur? Non sunt recordati manus eius, die qua redemit eos de manu tribulantis. Et incipit dicere que fecit Aegyptiis: Posuit in Aegypto signa sua, et prodigia sua in campo Thaneos. Et conuertit in sanguinem flumina eorum, et imbres eorum ne biberent; uel potius, manationes aquarum, sicut nonnulli melius intelligunt quod grece scriptum est, , quas latine scaturigines dicimus, ab imo aquas ebullientes. Foderunt enim Aegyptii, et sanguinem pro aquis inuenerunt. »Misit in eos cynomyiam, et comedit eos; et ranam, et disperdidit eos. Et dedit rubigini [1 1Kb] fructum eorum, et labores eorum locuste. Et occidit in grandine uineas eorum, et moros eorum in pruina. Et tradidit grandini iumenta eorum, et possessionem eorum igni. Misit in eos iram indignationis sue; indignationem, et iram, et tribulationem, immissionem per angelos malos. uiam fecit semite ire sue, et non pepercit a morte animarum eorum, et iumenta eorum in morte conclusit. Et percussit omne primitiuum in terra Aegypti, primitias laborum eorum in tabernaculis Cham.«

26. He omnes Aegyptiorum pene allegorica interpretatione exponi possunt, prout ea quisque intelligere, et rebus ad quas referende sunt, comparare uoluerit. Quod nos quoque facere tentabimus; tanto aptius facturi, quanto magis diuinitus fuerimus adiuti. Ad hoc enim psalmi huius illa uerba constringunt, ubi dictum est, Aperiam in parabolis os meum; eloquar propositiones ab initio. Propter hoc quippe etiam aliqua hic dicta sunt, que omnino accidisse Aegyptiis non legimus, cum omnes eorum plage in Exodo diligentissime ex ordine contexantur; ut quoniam id quod ibi  non dictum est, non frustra in Psalmo dictum esse certi sumus, neque id interpretari nisi figurate possumus, simul intelligamus etiam cetera que facta esse constat, ob aliquam figuratam significationem facta uel conscripta. Facit enim hoc Scriptura in multis locis Propheticorum eloquiorum. Dicit aliquid quod in illa re gesta, quam uidetur commemorare, non inuenitur, imo et aliter esse inuenitur; ut hinc intelligatur non hoc dicere quod potest putari, sed illud potius quod magis debet aduerti: sicut est illud, Dominabitur a mari usque ad mare, et a flumine usque ad terminos orbis terre . Quod in illius Salomonis regno constat non esse completum, de quo putari posset iste psalmus loqui, cum de Christo Domino loqueretur. In plagis ergo Aegyptiorum, que sunt in libro qui Exodus nominatur, ubi maxime Scriptura curauit ut ea quibus afflicti sunt omnia ex ordine dicerentur, non inuenitur quod habet iste psalmus, Et dedit rubigini fructus eorum. Illud etiam quod, cum dixisset, Et tradidit grandini iumenta eorum, addidit. Et possessionem eorum igni: de iumentis grandine occisis legitur in Exodo ; quod uero possessio eorum igne cremata sit, omnino non legitur. Quamuis uoces et ignes cum grandine fierent, sicut tonitrua cum fulgoribus solent; non tamen scriptum est aliquid traditum igni ut arderet. Denique mollia que ledere grando non poterat, dicuntur non esse percussa, id est, duris ictibus lesa; que postea comedit locusta . Item quod hic dicitur, Et moros eorum in pruina, non est in Exodo: multum enim pruina distat a grandine; nam serenis hiemalibus noctibus pruina terra canescit.

27. Quid ergo ista significent, dicat tractator ut potest; iudicet lector et auditor ut iustum est. Aqua in sanguinem conuersa, mihi uidetur significare de rerum causis sentire carnaliter. Cynomyia, canini mores sunt, qui nec parentes quando nascuntur, uident. Rana, est loquacissima uanitas. Rubigo occulte nocet; quam etiam eruginem nonnulli interpretati sunt, alii caniculam [1 1Kb] : quod malum cui uitiorum aptius comparatur, nisi quod difficillime apparet, sicuti est multum de se fidere? Aura est enim noxia, que hoc in fructibus latenter operatur; sicut in moribus occulta superbia, quando se quisquam putat aliquid esse, cum nichil sit . Locusta est malitia ore ledens, infideli scilicet testimonio. Grando est iniquitas res alienas auferens; unde furta, rapine, predationesque nascuntur: plus autem uitio suo uastatur ipse uastator. Pruina significat uitium, quo caritas proximi stultitie tenebris uelut nocturno frigore congelascit. Ignis uero, si non ille hic commemoratur qui erat in grandine ex fulgurantibus nubibus, quoniam hic dixit, Tradidit possessionem eorum igni; ubi eam significat utique incensam, quod ignis ille fecisse non legitur: immanitatem ergo iracundie mihi uidetur significare, qua et homicidium admitti potest. Morte pecorum figuratum est, quantum arbitror, damnum pudicitie. Concupiscentiam quippe, qua fetus exoritur,  communem cum pecoribus habemus. Hanc itaque edomitam habere et ordinatam, pudicitie uirtus est. Mors primitiuorum est amissio ipsius iustitie, qua quisque humano generi socialis est. Sed siue ita se habeant harum rerum figurate significationes, siue aliter melius intelligantur; quem non moueat quod decem plagis percutiuntur Aegyptii, et decem preceptis scribuntur tabule, quibus regatur populus Dei? De quibus e contrario inter se comparandis, id est plagis et preceptis, quoniam alibi diximus  , expositionem psalmi huius in his onerare non opus est: tantum admonemus quia et hic, etsi non eodem ordine, decem tamen Aegyptiorum plage commemorantur; dum pro tribus que sunt in Exodo , et hic non sunt, id est, sciniphes, ulcera, tenebre, alie tres commemorantur que ibi non sunt, id est, rubigo, pruina et ignis, non fulgurum, sed cui dicta est tradita possessio eorum, quod ibi non legitur.

28. Satis autem hic expressum est, iudicio Dei fieri hec in illis per angelos malos, in hoc seculo maligno, tanquam in Aegypto et in campo Thaneos, ubi humiles esse debemus, donec ueniat seculum ubi exaltari ex ista humilitate mereamur. Nam et Aegyptus in hebrea lingua Tenebras uel Tribulationes significat, in qua lingua Thanis, sicut commemoraui, humile intelligitur esse Mandatum. De angelis ergo malis in isto psalmo, cum de ipsis plagis loqueretur, sic interpositum est, quod non transitorie pretereundum est: Misit in eos, inquit, iram indignationis sue; indignationem et iram, et tribulationem, immissionem, per angelos malos. Esse autem diabolum et angelos eius tam malos utique, ut eis ignis preparetur eternus, nullus fidelis ignorat: sed immitti per eos immissionem super quoslibet a Domino Deo, quos hac pena iudicat dignos, durum uidetur eis qui minus idonei sunt cogitare quemadmodum summa Dei iustitia bene utatur et malis. Quos quidem, quantum pertinet ad eorum substantiam, quis alius quam ipse fecit? Sed malos ipse non fecit: utitur tamen eis, quoniam bonus est, bene, id est conuenienter et iuste; sicut e contra iniqui creaturis eius bonis utuntur male. Utitur ergo Deus angelis malis, non solum ad puniendos malos, sicuti in istis omnibus de quibus loquitur Psalmus, sicut in rege Achab, quem fallacie spiritus ex Dei uoluntate seduxit ut caderet in bello ; uerum etiam ad probandos et manifestandos bonos, sicuti fecit in Iob. Quod autem pertinet ad istam materiam corporalem uisibilium elementorum, puto quod ea possunt uti Angeli et boni et mali, quantum cuique potestas est; quemadmodum et homines boni malique utuntur talibus, quantum possunt pro modulo infirmitatis humane. Nam et terra utimur, et aqua, et ere, et igne, non solum in necessariis rebus sustentationis nostre, uerum etiam in multis superfluis et ludicris, et mirabiliter artificiosis operibus. Nam innumerabilia que appellantur , his elementis arte tractatis modificantur. Sed in hec Angelis longe amplior  est potestas, et bonis, et malis, quamuis utique maior bonis; sed quantum Dei nutu atque ordine iubetur aut sinitur, sicut et nobis. Neque enim in his omnia que uolumus possumus. In libro autem fidelissimo legimus diabolum potuisse etiam de celo ignem immittere, ad sancti uiri tantum pecorum numerum mirabili et horrendo impetu consumendum; quod diabolo tribuere nemo fidelium fortassis auderet, nisi sancte Scripture auctoritate legeretur. Sed ille uir, Dei dono iustus, et fortis, et pie peritus, non ait, Dominus dedit, diabolus abstulit; sed, Dominus dedit, Dominus abstulit ; optime sciens diabolum etiam quod facere de istis elementis poterat, non tamen seruo Dei, nisi eius Domino uolente ac permittente fuisse facturum; malitiam diaboli confundebat [1 1Kb] , quoniam quis illa in se probando uteretur, sciebat. In filiis uero diffidentie tanquam in suis mancipiis operatur , quemadmodum homines in pecoribus suis; et illic tamen quantum Dei iusto iudicio sinitur. Sed aliud est quando potestas eius etiam a suis, sicut ei placet, tractandis maiore potestate prohibetur; aliud quando ei potestas etiam in eos qui ab illo alieni sunt datur. Sicut homo de pecore suo, pro humano captu, facit quod uult; nec sane facit, si prohibeatur a potestate maiore: de alieno autem pecore ut faciat, exspectat sibi potestatem dari ab illo cuius est. Ibi ergo potestas que fuerat, prohibetur; hic autem que non fuerat, tribuitur.

29. Que cum ita sint, si per angelos malos Deus illas plagas inflixit Aegyptiis, numquid audebimus dicere, et aquam in sanguinem per eosdem angelos uersam, et ranas per eosdem angelos factas, quorum similia etiam magi Pharaonis ueneficiis suis facere potuerunt; ut angeli mali ex utraque parte consisterent, hinc illos affligentes, inde fallentes, secundum iudicium et dispensationem [2 1Kb] iustissimi et omnipotentissimi Dei, iuste utentis etiam iniquorum malitia? Non audeo dicere. Unde enim sciniphes facere magi Pharaonis minime potuerunt ? an quia hoc permissi ipsi angeli mali non sunt [3 1Kb] ? An, quod uerius dicendum est, occulta causa est, et uires nostre inquisitionis excedit? Nam si propterea per malos angelos illa Deum fecisse putauerimus, quia pene infligebantur, non beneficia prestabantur, tanquam nemini Deus penas irroget per Angelos bonos, sed per illos uelut militie celestis carnifices; consequens erit ut etiam Sodomam per malos angelos euersam esse credamus, et malos angelos Abraham et Lot hospitio suscepisse uideantur: quod absit ut contra Scripturas apertissimas sentiamus . Claret igitur ista hominibus fieri per bonos et malos angelos posse: quid aut quando fieri oporteat, me latet; illum uero qui facit, non latet, et cui uoluerit reuelare. uerumtamen quantum nostre intentioni Scriptura diuina moderatur,  malis penas irrogari et per bonos Angelos, sicut Sodomitis, et per malos angelos, sicut Aegyptiis, legimus: iustos uero corporalibus penis per bonos Angelos tentari et probari, non mihi occurrit.

30. Quod uero pertinet ad presentem psalmi huius locum: si ea que mirabiliter de creaturis facta sunt, malis angelis tribuere non audemus, habemus quod eis tribuere sine dubitatione possumus; mortes pecorum, mortes primitiuorum, et illud maxime unde religata sunt omnia, obdurationem cordis illorum, ut populum Dei nollent dimittere. Hanc enim iniquissimam et malignissimam obstinationem Deus cum facere dicitur , non instigando et inspirando, sed deserendo facit, ut illi operentur in filiis diffidentie , quod Deus debite iusteque permittit. Nam et illud quod Isaias propheta dicit, Domine, ecce tu iratus es, et nos peccauimus; propterea errauimus, et facti sumus sicut immundi omnes , ea ratione intelligitur: precessit enim aliquid, unde Deus iustissime iratus ab eis suum lumen auferret, ut in peccata que nulla tergiuersatione defendi possunt non esse peccata, cecitas humane mentis offenderet, ab itinere iustitie deuiando et errando. Et quod in alio psalmo scriptum est de his ipsis Aegyptiis, quod Deus conuerterit cor eorum ut odissent populum eius, et dolum facerent in seruos eius , bene creditur Deus fecisse per illos angelos malos; ut iam [1 1Kb] uitiose mentes filiorum infidelitatis per eos angelos, quibus eadem amica sunt uitia, excitarentur in odium populi Dei, atque ad terrendos et corrigendos bonos illa mirabilia sequerentur. Illa etiam mala morum, que his corporalibus plagis significata esse diximus, propter quod predictum est, Aperiam in parabolis os meum, per malos angelos exerceri in eos qui illis diuina equitate subduntur, conuenientissime creditur. Neque enim cum fit quod ait Apostolus, Tradidit illos Deus in concupiscentias cordis eorum, ut faciant que non conueniunt , non illic mali angeli tanquam in materia sui operis uersantur et gaudent; quibus iustissime subdita est uitiositas humana, preter eos quos liberat gratia. Et ad hec quis idoneus ? unde, cum dixisset, Misit in eos iram indignationis sue; indignationem, et iram, et tribulationem, immissionem per angelos malos, illud quod addidit, uiam fecit semite ire sue? cuius tandem acies sufficit penetrare, ut intelligat capiatque sententiam in tanta profunditate latitantem? Erat enim semita ire Dei, qua Aegyptiorum impietatem occulta equitate puniret; sed eidem semite uiam fecit, ut eos tanquam ex abditis per malos angelos in manifesta scelera producens [2 1Kb] , in euidentissimos impios euidentissime uindicaret. Ab hac potestate malorum angelorum non liberat hominem nisi gratia Dei, de qua dicit Apostolus, Qui eruit nos de potestate tenebrarum, et transtulit in regnum Filii caritatis [3 1Kb] sue : cuius  rei populus iste figuram gerebat, cum esset erutus de potestate Aegyptiorum, et translatus in regnum terre promissionis fluentis lac et mel, quod suauitatem significat gratie.

31. [uers. 52, 53.] Sequitur ergo post commemorationem plagarum Aegyptiorum Psalmus, et dicit: Et abstulit sicut oues populum suum, et perduxit eos tanquam gregem in deserto. Et deduxit eos in spe, et non timuerunt, et inimicos eorum operuit mare. Tanto fit hoc melius, quanto interius, ubi eruti de potestate tenebrarum in regnum Dei mente transferimur, et secundum pascua spiritualia efficimur oues Dei, ambulantes in hoc seculo uelut in deserto, quoniam nemini est fides nostra conspicua; unde dicit Apostolus: uita uestra abscondita est cum Christo in Deo . Deducimur autem in spe, quoniam spe salui facti sumus: nec timere debemus; si enim Deus pro nobis, quis contra nos ? Et inimicos nostros operuit mare; aboleuit in Baptismo remissione peccatorum [1 1Kb] .

32. [uers. 54.] Deinde sequitur: Et induxit eos in montem sanctificationis sue. Quanto melius in sanctam Ecclesiam? Montem quem acquisiuit dextera eius. Quanto est Ecclesia sublimior quam acquisiuit Christus, de quo dictum est: Et brachium Domini cui reuelatum est ? Et eiecit a facie eorum Gentes: et a facie fidelium suorum; nam quodammodo Gentes sunt, gentilium errorum maligni spiritus. Et sorte diuisit eis terram in funiculo distributionis. Et in nobis omnia operatur unus atque idem Spiritus, diuidens propria unicuique prout uult .

33. [uers. 55-58.] Et habitare fecit in tabernaculis eorum tribus Isrel. In tabernaculis, inquit, Gentium habitare fecit tribus Isrel. Quod spiritualiter sic melius disserendum puto, ut ad celestem gloriam, unde peccantes angeli eiecti atque deiecti sunt, per Christi gratiam subuehamur. Illa enim generatio praua et amaricans, quoniam istis beneficiis corporalibus non ponebat tunicam uetustatis, tentauerunt adhuc et exacerbauerunt Deum excelsum, et testimonia eius non custodierunt: et auerterunt se, et non seruauerunt pactum, quemadmodum patres eorum: pacto enim quodam et placito dixerunt, Omnia que locutus est Dominus Deus noster, faciemus et audiemus . Notandum sane quod ait, quemadmodum patres eorum: cum per totum Psalmi textum tanquam de hominibus eisdem loqui uideretur, apparet tamen nunc de illis dici qui iam erant in terra promissionis, et patres eorum dictos qui in eremo amaricauerunt.

34. Conuersi sunt, inquit, in arcum prauum: uel, sicut alii codices habent, in arcum peruersum. Quid autem hoc sit, in eo quod sequitur magis apparet, ubi ait: Et in iram concitauerunt eum in collibus suis. In idololatriam eos prosiluisse significat. Arcus ergo peruersus est, non pro nomine Domini, sed contra nomen Domini, qui dixit eidem populo: Non erunt tibi dii alii preter me . Per arcum autem significat animi intentionem. Hoc ipsum denique planius  exprimens, Et in sculptilibus suis, inquit, ad emulationem eum prouocauerunt.

35. [uers. 59, 60.] Audiuit Deus, et spreuit: id est, aduertit, et uindicauit. Et ad nichilum redegit nimis Isrel. Deo quippe spernente quid remanserunt, qui Deo adiuuante fuerunt quod fuerunt? Nimirum autem rem illam gestam commemorat, quando uicti sunt ab Allophylis tempore Heli sacerdotis, et Arca Domini capta est, et magna strage uastati sunt . Hoc est quod dicit, Et repulit tabernaculum Selom, tabernaculum suum ubi habitauit in hominibus. Eleganter exposuit quare repulerit tabernaculum suum, cum ait, ubi habitauit in hominibus. Cum ergo digni non essent in quibus habitaret, cur non repelleret tabernaculum, quod utique non propter se instituerat, sed propter ipsos, quos iam iudicabat indignos in quibus habitaret?

36. [uers. 61.] Et tradidit in captiuitatem uirtutem eorum, et pulchritudinem eorum in manus inimici. Ipsam Arcam unde sibi uidebantur inuicti, et unde sibi plaudebant [1 1Kb] , uirtutem et pulchritudinem eorum dicit. Denique et postea male uiuentes, et de templo Domini gloriantes, terret per prophetam, dicens: uidete quid feci Selom, ubi erat tabernaculum meum .

37. [uers. 62, 63.] Et conclusit in gladio populum suum, et hereditatem suam spreuit. Iuuenes eorum comedit ignis: id est, ira. Et uirgines eorum non sunt lamentate: quia neque hoc uacabat in hostili metu.

38. [uers. 64.] Sacerdotes eorum in gladio ceciderunt, et uidue eorum non plorabantur. Ceciderunt enim in gladio filii Heli, quorum unius uxor uiduata, et mox in partu mortua, propter eamdem perturbationem plangi non potuit honore funeris .

39. [uers. 65.] Et excitatus est tanquam dormiens Dominus. uidetur enim dormire, quando populum suum dat in manus eorum quos odit, ubi eis dicatur: Ubi est Deus tuus ? Excitatus ergo est tanquam dormiens, tanquam potens crapulatus a uino. Nullus hoc de Deo dicere auderet, nisi Spiritus eius. Dixit enim, sicut uidetur impiis insultantibus, quod uelut ebrius diu dormiat, quando non tam cito quam putant [2 1Kb] homines, subuenit.

40. [uers. 66.] Et percussit inimicos suos in posteriora: illos utique qui gaudebant quod Arcam eius captiuare potuerunt; percussi enim sunt in sedibus suis . Quod eius pene signum mihi uidetur, qua quisque cruciabitur, si in posteriora respexerit; que, sicut Apostolus, estimare debet ut stercora . Qui enim sic suscipiunt testamentum Dei, ut uetere uanitate non se exuant, similes sunt hostilibus populis qui Arcam testamenti captiuatam iuxta sua idola posuerunt. Et illa quidem uetera etiam illis nolentibus cadunt, quia omnis caro fenum, et claritas hominis ut flos feni. Fenum aruit, et flos decidit: Arca autem Domini manet in eternum  ; secretum scilicet testamenti regnum celorum, ubi est eternum uerbum Dei. Sed illi qui posteriora dilexerunt, ex ipsis iustissime cruciabuntur: Opprobrium enim sempiternum dedit illis.

41. [uers. 67, 68.] Et repulit, inquit, tabernaculum Ioseph, et tribum Ephrem non elegit. Et elegit tribum Iuda. Non dixit, Repulit tabernaculum Ruben, qui fuit primogenitus Iacob; nec eos qui sequuntur, et Iudam nascendo precedunt, ut illis repulsis et non electis, tribus Iuda eligeretur. Poterat enim dici merito illos repulsos, quia et in benedictione Iacob, qua suos filios benedixit, peccata eorum commemorata grauiter detestatur ; quamuis in eis tribus Leui sacerdotalis tribus esse meruerit, unde etiam Moyses fuit . Nec dixit, Repulit tabernaculum Beniamin; uel, Tribum Beniamin non elegit, ex qua rex esse iam ceperat; nam inde fuerat electus Saül : unde ex ipsa uicinitate temporis, quando ille repulsus est atque reprobatus, et Dauid electus , conuenienter posset hoc dici; nec tamen dictum est: sed eos potissimum nominauit, qui clarioribus meritis uidebantur excellere. Nam Ioseph pauit in Aegypto patrem et fratres suos, et impie uenditus, merito pietatis, castitatis, sapientie, iustissime sublimatus est ; et Ephrem maiori fratri aui sui Iacob benedictione prelatus est : et tamen Deus repulit tabernaculum Ioseph, et tribum Ephrem non elegit. Ubi per hec preclari meriti nomina, quid aliud quam uniuersum populum illum uetusta cupiditate a Domino terrena premia requirentem, repulsum et reprobatum intelligimus; electam autem tribum Iuda, non pro meritis ipsius Iude? Longe quippe maiora sunt merita Ioseph; sed per tribum Iuda, quoniam inde exstitit Christus secundum carnem, nouum populum Christi illi populo ueteri prelatum Scriptura testatur, aperiente Domino in parabolis os suum. Iam inde etiam quod sequitur, Montem Sion quem dilexit, Ecclesiam Christi melius intelligimus, non propter presentis temporis beneficia carnalia Deum colentem, sed futura et eterna premia oculis fidei longe speculantem: nam et Sion Speculatio interpretatur.

42. [uers. 69.] Denique sequitur, Et edificauit sicut unicornuorum sanctificationem suam: uel, sicut quidam interpretes uerbum nouum fecerunt, sanctificium suum. Unicornui recte intelliguntur, quorum firma spes in unum illud erigitur, de quo alius dicit psalmus, Unam petiui a Domino; hanc requiram . Sanctificium uero Dei est, secundum apostolum Petrum, intellecta plebs sancta, et regale sacerdotium . Quod uero sequitur, In terra quam fundauit in eternum: quod habent greci codices, , utrum in eternum, an in seculum dicatur a nobis, in latinorum interpretum potestate est, quoniam utrumque significat; et ideo hoc in latinis codicibus, illud in aliis inuenitur. Habent aliqui etiam pluraliter, id est, in secula; quod in  grecis quos habuimus, non inuenimus, Quis uero fidelium dubitet Ecclesiam, etiamsi aliis abeuntibus, aliis uenientibus, ex hac uita mortaliter transit, tamen in eternum esse fundatam?

43. [uers. 70, 71.] Et elegit Dauid seruum suum. Tribum ergo Iuda propter Dauid; Dauid autem propter Christum: tribum igitur Iuda propter Christum, quo transeunte clamauerunt ceci, Miserere nobis, fili Dauid; et continuo misericordia eius lumen receperunt , quia uerum erat quod clamauerunt. Hoc ideo non transeunter dicit, sed attente commendat Apostolus, scribens ad Timotheum: Memor esto Christum Iesum resurrexisse a mortuis ex semine Dauid, secundum Euangelium meum, in quo laboro usque ad uincula, tanquam malefaciens; sed sermo Dei non est alligatus . Ipse itaque Saluator secundum carnem factus ex semine Dauid, figuratur in hoc loco nomine Dauid, aperiente Domino in parabolis os suum. Nec moueat quod cum dixisset, Et elegit Dauid, quo nomine Christum significauit, addidit, seruum suum; non, filium suum: imo uero hinc agnoscamus, non Patri ceternam Unigeniti substantiam, sed formam serui susceptam ex semine Dauid.

44. Et sustulit eum de gregibus ouium; de post festantes accepit eum, pascere Iacob seruum suum, et Isrel hereditatem suam. Ille quidem Dauid, ex cuius semine caro Christi est, ab officio pastorali pecorum ad hominum regnum translatus est: noster autem Dauid, ipse iehsu, ab hominibus ad homines, a Iudeis ad Gentes; tamen secundum parabolam ab ouibus ad oues ablatus atque translatus est. Non sunt enim modo in terra illa Ecclesie Iudee in Christo, que fuerunt circumcisorum recenti passione et resurrectione Domini nostri; de quibus dicit Apostolus: Eram autem ignotus facie Ecclesiis Iudee que sunt in Christo: tantum autem audiebant quia is qui aliquando nos persequebatur, nunc euangelizat fidem quam aliquando uastabat; et in me magnificabant Dominum . Iam hinc ille Ecclesie transierunt populorum circumcisorum; ac per hoc in Iudea que modo in terra est, non est modo Christus: ablatus est inde; nunc Gentium greges pascit. Sane de post fetantes inde acceptus ost. Ille quippe priores fuerunt tales, de qualibus dicitur in Cantico canticorum uni Ecclesie que constat ex multis, id est uni gregi cuius membra sunt multi greges; de talibus ergo dicitur: Dentes tui, id est, per quos loqueris, uel per quos in corpus tuum, uelut manducando, ceteros traiicis; hoc itaque significantes dentes tui, sicut grex detonsarum ascendens de lauacro, que omnes geminos creant, et sterilis non est in eis . Deposuerunt enim tunc uelut uellera onera seculi, quando ante pedes Apostolorum uenditarum rerum suarum pretia posuerunt , ascendentes de lauacro illo, de quo eos admonet apostolus Petrus, sollicitos quod Christi sanguinem fuderint, et dicit. Agite penitentiam, et baptizetur unusquisque uestrum in nomine Domini Iesu Christi, et dimittentur  uobis peccata uestra . Geminos autem creauerunt, opera scilicet duorum preceptorum gemine caritatis, dilectionis Dei, et dilectionis proximi: unde sterilis non erat in eis. De post has oues fetantes Dauid noster acceptus, nunc alios greges pascit in Gentibus, et ipsos Iacob et Isrel: sic enim dictum est, Pascere Iacob seruum suum, et Isrel hereditatem suam. Non enim, quia ex Gentibus sunt iste oues, ideo ab illo semine alienate sunt, quod est Iacob et Isrel. Semen est enim Abrahe, semen promissionis, de quo ei Dominus dixit: In Isaac uocabitur tibi semen . Quod exponens Apostolus: Non, inquit filii carnis, sed filii promissionis deputantur in semine . Ex gentibus enim erant fideles quibus dicebat, Si autem uos Christi, ergo Abrahe semen estis, secundum repromissionem heredes ? Quod uero ait, Iacob seruum suum, et Isrel hereditatem suam, more suo Scriptura repetiuit eamdem sententiam. Nisi forte quispiam sic distinguere uelit, ut hoc tempore Iacob seruiat; tunc autem sit eterna hereditas Dei quando uidebit Deum facie ad faciem, unde Isrel nomen accepit .

45. [uers. 72.] Et pauit eos, inquit, in innocentia cordis sui. Quid illo innocentius, qui ullum peccatum, non solum a quo uinceretur, sed etiam quod uinceret non habebat? Et in intellectu manuum suarum deduxit eos: uel, sicut aliqui codices habent, in intellectibus manuum suarum. Alius putaret ita congruentius potuisse dici, In innocentia manuum et intellectu cordis: hic autem qui magis quam alii quid loqueretur sciebat, cordi maluit adiungere innocentiam, et manibus intelligentiam. Illud propterea, quantum existimo, quia multi sibi uidentur innocentes, qui non faciunt mala, cum timent ne patiantur si fecerint; uellent autem facere, si impune potuissent. Tales uideri possunt habere innocentiam manuum, non tamen cordis. Et que tandem aut qualis est ista innocentia, si cordis non est, ubi homo factus est ad imaginem Dei? Quod uero ait, In intellectu, uel intelligentia manuum suarum deduxit eos, uidetur mihi eam dixisse intelligentiam quam ipse facit in credentibus; ideo manuum suarum: facere quippe ad manus pertinet: sed sicut [1 1Kb] possunt intelligi manus Dei, quia et Christus sic homo, ut etiam Deus. Hoc certe ille Dauid, de cuius est iste semine, facere non poterat in populo cui sicut homo regnabat; sed ille hoc facit, cui recte anima fidelis dicere potest: Intelligere me facito, et perscrutabor legem tuam . Proinde, ne ab illo erremus, dum de nostra, uelut ex nobis sit, intelligentia fidimus, eius manibus nos credendo subdamus. Ipse in nobis eam faciat, ut in intelligentia manuum suarum nos deducat erutos ab errore, eoque perducat ubi iam non possimus errare. Hic est fructus populi Dei, attendentis legem Dei, et inclinantis aurem suam in uerba oris eius, ut dirigat in eo cor suum [2 1Kb] , et sit cum illo creditus  spiritus eius, ne immutetur in [1 1Kb] generationem prauam et amaricantem; sed his omnibus sibi annuntiatis, non solum ad presentem uitam, uerum etiam ad eternam, nec tantum ad recipienda bonorum operum premia, sed etiam in ipsa bona opera facienda, ponat in Deo spem suam.



IN PSALMUM LXXuIII ENARRATIO  .

1. [uers. 1.] In titulo psalmi huius tam breui et simplici immorandum esse non puto. Prophetiam uero quam hic premissam legimus, euidenter scimus impletam. Cum enim ista canerentur temporibus regis Dauid, nichil tale adhuc contigerat ex aduersitate Gentium ciuitati Ierusalem, nec templo Dei, quod nec edificatum adhuc erat. Post mortem quippe Dauid, filium eius Salomonem Deo templum fecisse quis nesciat? Dicitur ergo tanquam preteritum, quod in spiritu uidebatur esse futurum: Deus, uenerunt Gentes in hereditatem tuam. Qua loquendi consuetudine etiam illud est prophetatum de Domini passione, Dederunt in escam meam fel, et in siti mea potauerunt me aceto ; et alia que in eodem psalmo uentura uelut facta narrantur. Nec illud mirandum est, quod Deo ista dicuntur. Non enim nescienti indicantur, quo reuelante presciuntur; sed anima cum Deo loquitur pietatis affectu quem nouit Deus [2 1Kb] . Nam et Angeli que hominibus nuntiant, nescientibus nuntiant; que autem Deo nuntiant, scienti nuntiant, quando illi offerunt orationes nostras, et ineffabili modo de actibus suis eternam ueritatem, tanquam legem incommutabilem consulunt. Et iste ergo homo Dei dicit Deo quod discat a Deo, tanquam discipulus magistro non ignoranti, sed iudicanti; ac sic, aut probanti quod docuit, aut quod non docuit reprehendenti: maxime quia specie precantis [3 1Kb] Propheta eos in se transfigurat, qui tunc futuri essent quando ista uentura. Solent autem in oratione dici Deo que uindicans fecerit. et adiungi petitio ut iam misereatur et parcat. Hoc modo et hic dicuntur a quo predicuntur, tanquam ab eis dicantur quibus acciderunt; et ipsa deploratio atque precatio, prophetatio est.

2. »Deus, uenerunt Gentes in hereditatem tuam; polluerunt templum sanctum tuum, posuerunt Ierusalem in pomorum custodiam. Posuerunt morticina seruorum tuorum escas uolatilibus celi, carnes sanctorum tuorum bestiis terre. Effuderunt sanguinem eorum sicut aquam in circuitu Ierusalem, et non erat qui sepeliret.« Si in ista prophetia quisquam nostrum eam uastationem Ierusalem intelligendam putauerit, que facta est a Tito imperatore Romano, cum iam Dominus iehsu Christus post resurrectionem et ascensionem suam predicaretur in Gentibus; non mihi occurrit quomodo dici potuerit iam ille populus  hereditas Dei, non tenens Christum, quo reprobato et occiso factus est reprobus, qui in eum nec post eius resurrectionem credere uoluit, et insuper martyres eius occidit. Ex illo enim populo Isrel quicumque in Christum crediderunt, quibus facta est Christi presentatio, et quodammodo promissi redditio salubris atque fructuosa, de quibus et ipse Dominus dicit, Non sum missus nisi ad oues que perierunt domus Isrel , ipsi ex illis sunt filii promissionis, ipsi deputantur in semine , ipsi pertinent ad hereditatem Dei. Hinc sunt Ioseph, homo iustus, et uirgo Maria que peperit Christum : hinc Ioannes Baptista, amicus sponsi, et parentes eius Zacarias et Elizabeth : hinc Simeon senex et Anna uidua, qui Christum non loquentem sensu corporis audierunt; sed adhuc infantem non loquentem, spiritu cognouerunt : hinc beati Apostoli: hinc Nathanel in quo dolus non erat : hinc alius Ioseph qui exspectabat etiam ipse regnum Dei : hinc tanta illa multitudo que precedebat et sequebatur iumentum eius, dicens, Benedictus qui uenit in nomine Domini ; in qua erat et congregatio puerorum in quibus dixit impletum, Ex ore infantium et lactentium perfecisti laudem . Hinc etiam illi post eius resurrectionem, quorum die uno tria, et alio quinque millia baptizati sunt , in animam unam et cor unum caritatis igne conflati; quorum nemo dicebat aliquid proprium, sed erant illis omnia communia : hinc sancti diaconi, quorum Stephanus ante Apostolos martyrio est coronatus : hinc tot Ecclesie Iudee que in Christo erant, quibus erat facie Paulus ignotus , notus autem seuitia famosissima, sed notior Christi misericordissima gratia: hinc et ipse secundum premissam de se prophetiam, Lupus rapax, mane rapiens, et ad uesperum diuidens escas , id est, prius rapiens persecutor ad mortem, postea pascens predicator ad uitam. Hi erant ex illo populo hereditas Dei. Unde et ait ipse minimus Apostolorum , doctor Gentium: »Dico ergo, Numquid repulit Deus plebem suam? Absit. Nam et ego Isrelita sum ex semine Isrel, de tribu Beniamin. Non repulit Deus plebem suam quam presciuit.« Hec plebs que ex illa gente Christi corpori accessit, hereditas Dei est. Nam quod ait Apostolus, Non repulit Deus plebem suam quam presciuit, illi psalmo utique respondet, ubi scriptum est, Quoniam non repellet Dominus plebem suam: ibi autem sequitur, Et hereditatem suam non derelinquet ; ubi euidenter apparet, talem plebem esse hereditatem Dei. Ut enim hoc diceret Apostolus, supra commemorauerat propheticum testimonium de prenuntiata futura incredulitate populi Isrel: Tota die expandi manus meas ad populum non credentem et contradicentem . Hic ergo ne quisquam male intelligens, uniuersum illum populum crimine incredulitatis et contradictionis arbitretur  esse damnatum, continuo subiecit: Dico ergo, Numquid repulit Deus plebem suam? Absit. Nam et ego Isrelita sum ex genere Isrel, de tribu Beniamin. Hic ostendit quam plebem dixerit, utique populi prioris, quam si totam Deus reprobasset atque damnasset, non utique ipse Christi esset apostolus, Isrelita ex semine Abraham, de tribu Beniamin. Adhibet autem ualde necessarium testimonium, dicens: »An nescitis in Elia quid dicit Scriptura, quemadmodum interpellat Deum aduersus Isrel? Domine, Prophetas tuos occiderunt, altaria tua suffoderunt, et ego derelictus sum solus, et querunt animam meam. Sed quid dicit illi responsum diuinum? Reliqui mihi septem millia uirorum qui non curuauerunt genua ante Baal. Sic ergo et in hoc tempore reliquie per electionem gratie salue facte sunt.« Iste reliquie sunt ex illa gente hereditatis Dei; non illi de quibus paulo post dicit: »Ceteri uero excecati sunt.« Sic enim ait: »Quid ergo? Quod querebat Isrel, hoc non est consecutus: electio autem consecuta est; ceteri uero excecati sunt« . Ista igitur electio, iste reliquie, ista plebs Dei quam non repulit Deus, hereditas eius dicitur. In illo autem Isrel qui hoc non est consecutus, in illis ceteris excecatis, non erat iam hereditas Dei de qua dici posset, post Christi in celis glorificationem, tempore Titi imperatoris, Deus, uenerunt Gentes in hereditatem tuam, et cetera que de illius populi et templi et ciuitatis uastatione uidentur in hoc psalmo esse predicta.

3. Proinde aut ea debemus intelligere que facta sunt ab aliis hostibus, antequam Christus uenisset in carne ; aut certe si post resurrectionem et ascensionem Domini accipienda est hic commemorata hereditas Dei; ea sunt intelligenda que a cultoribus idolorum et inimicis nominis Christi, Ecclesia eius in tanta martyrum numerositate perpessa est. Quanquam enim Asaph Synagoga interpretetur, que est congregatio, idque nomen usitatius insederit genti Iudeorum; tamen et Ecclesiam istam posse dici congregationem, et illum ueterem populum dictum esse Ecclesiam, iam in alio psalmo satis aperteque monstrauimus  . Hec igitur Ecclesia, hec hereditas Dei ex circumcisione et preputio congregata est, id est ex populo Isrel et ex ceteris Gentibus, per lapidem quem reprobauerunt edificantes, et factus est in caput anguli ; in quo angulo tanquam duo parietes de diuerso uenientes copularentur. Ipse est enim pax nostra, qui fecit utraque unum, ut duos conderet in se in unum nouum hominem, faciens pacem, et coadunaret [1 1Kb] utrosque in uno  corpore Deo ; in quo corpore sumus filii Dei, clamantes, Abba, Pater : Abba propter illorum linguam, Pater propter nostram; hoc est enim Abba, quod Pater. Unde Dominus qui dixit, Non sum missus nisi ad oues que perierunt domus Isrel , ostendens illi genti redditam presentie ipsius promissionem; ait tamen alio loco, Habeo alias oues que non sunt de hoc ouili; oportet me et ipsas adducere, ut sit unus grex et unus pastor : Gentes significans, quas erat adducturus, non quidem per suam presentiam corporalem [1 1Kb] , ut illud uerum sit, »Non sum missus nisi ad oues que perierunt domus Isrel;« sed tamen per Euangelium suum, quod erant disseminaturi »speciosi pedes annuntiantium pacem, annuntiantium bona« : »In omnem« enim »terram exiit sonus eorum, et in fines orbis terre uerba eorum« . Hinc et Apostolus ait, »Dico ergo Christum Iesum ministrum fuisse circumcisionis propter ueritatem Dei, ad confirmandas promissiones Patrum:« ecce quod est, »non sum missus nisi ad oues que perierunt domus Isrel.« Deinde subiungit Apostolus, »Gentes autem super misericordia glorificare Deum:« ecce quod est, »Habeo alias oues que non sunt de hoc ouili; oportet me et ipsas adducere, ut sit unus grex et unus pastor.« Quod utrumque breuiter dictum est in eo quod de propheta idem apostolus commemorat: Letamini, Gentes, cum plebe eius . Iste ergo unus grex sub pastore uno, hereditas Dei est, non solum Patris, sed etiam Filii. Nam Filii uox est, Funes ceciderunt mihi in preclaris, etenim hereditas mea preclara est mihi : et ipsius hereditatis uox est apud prophetam, Domine Deus noster, posside nos . Hanc hereditatem non moriens Pater Filio reliquit; sed ipse Filius eam sua morte mirabiliter acquisiuit, quam resurrectione possedit.

4. Si ergo de hac intelligendum est quod in psalmi huius prophetia canitur, Deus, uenerunt Gentes in hereditatem tuam, ut uenisse Gentes accipiamus in Ecclesiam, non credendo, sed persequendo, id est, eam inuasisse uoluntate delendi atque omnino perdendi, sicut tot persecutionum exempla monstrarunt; oportet ut quod sequitur, Polluerunt templum sanctum tuum, non in lignis et lapidibus, sed in ipsis intelligatur hominibus, de quibus, tanquam lapidibus uiuis, construi dicit apostolus Petrus domum Dei . Unde et apostolus Paulus apertissime dicit, Templum Dei sanctum est, quod estis uos . Hoc itaque templum persecutores in his utique polluerunt, quos ad negandum Christum, terrendo uel cruciando cegerunt, atque ut idolis supplicarent, uehementer instando fecerunt: quorum multos penitentia reparauit, atque ab illa inquinatione mundauit. Penitentis enim uox est: »Et a delicto meo munda me;« et, »Cor mundum crea in me, Deus, et spiritum rectum innoua in uisceribus meis« . Iam uero quod sequitur, »Posuerunt Ierusalem in pomorum custodiam:« et ipsa Ecclesia hoc nomine recte intelligitur, »Ierusalem libera, mater nostra, de qua scriptum est, Letare sterilis que non paris, erumpe et exclama, que non parturis; quoniam multi filii deserte, magis quam eius que habet uirum« . »In custodiam pomorum,« quod dictum est, desertionem intelligendam existimo quam fecit uastitas persecutionis: id est, uelut custodiam pomorum; quia deseruntur pomorum custodie, cum poma transierint. Et certe quando Gentilibus persequentibus Ecclesia deserta uisa est, in celestem mensam spiritus martyrum, tanquam de horto dominico multa [1 1Kb] et suauissima poma, transierunt.

5. [uers. 2.] Posuerunt, inquit, morticina seruorum tuorum escas uolatilibus celi, carnes sanctorum tuorum bestiis terre. Quod dictum est, morticina, hoc repetitum est, carnes; et quod dictum est, seruorum tuorum, hoc repetitum est, sanctorum tuorum: illud tantummodo uariatum est, uolatilibus celi, et bestiis terre. Melius sane interpretati sunt qui morticina posuerunt, quam sicut quidam mortalia. Morticina enim non dicuntur nisi mortuorum; mortalia uero etiam uiuorum corporum nomen est. Cum ergo, sicut dixi, ad agricolam suum spiritus martyrum uelut poma transissent, morticina eorum et carnes eorum posuerunt uolatilibus celi, et bestiis terre: quasi quidquam eorum resurrectioni deperiret, ex occultis nature sinibus totum redintegraturo illo, cui et capilli nostri numerati sunt .

6. [uers. 3.] Effuderunt sanguinem eorum sicut aquam, id est, abundanter et uiliter: in circuitu Ierusalem. Si Ierusalem terrenam urbem hic accipimus, eorum sanguinem intelligimus effusum in circuitu eius, quos hostes extra muros reperire potuerunt. Si autem Ierusalem illam intelligimus, de qua dictum est, Multi filii deserte, magis quam eius que habet uirum, circuitus eius est per uniuersam terram: in ea quippe lectione prophetica, ubi scriptum est, Multi filii deserte, magis quam eius que habet uirum, paulo post ei dicitur, Et qui eruit te, Deus Isrel uniuerse terre uocabitur . Circuitus ergo huius Ierusalem in hoc psalmo intelligendus est quousque tunc fuerat eadem Ecclesia dilatata, fructificans et crescens in uniuerso mundo, quando in omni parte eius persecutio seuiebat, et martyrum stragem, quorum sanguis sicut aqua effundebatur, cum magnis lucris thesaurorum celestium faciebat. Quod uero adiunctum est, Et non erat qui sepeliret: aut non incredibile debet uideri tam magnum in aliquibus locis fuisse terrorem, ut sepultores sanctorum corporum nulli prorsus existerent; aut certe quia insepulta cadauera in multis locis diu iacere potuerunt, donec a religiosis quodammodo furata sepelirentur.

7. [uers. 4.] Facti sumus, inquit, opprobrium uicinis nostris. Ideo pretiosa, non in conspectu hominum, a quibus hoc erat opprobrium, sed in conspectu Domini  mors sanctorum eius . Subsannatio et irrisio: uel, ut quidam interpretati sunt, illusio, eis qui in circuitu nostro sunt. Repetitio est sententie superioris: nam quod supra dictum est, opprobrium, hoc repetitum est, subsannatio et irrisio; et quod supra dictum est, uicinis nostris, hoc repetitum est, eis qui in circuitu nostro sunt. Proinde secundum Ierusalem terrenam uicini, et in circuitu gentis eius, utique alie gentes intelliguntur: secundum autem Ierusalem liberam matrem nostram, uicini sunt et in circuitu eius, inter quos inimicos suos habitat Ecclesia in circuitu orbis terrarum.

8. [uers. 5.] Deinde iam manifestam precem fundens, unde intelligatur superioris afflictionis commemoratio non esse quasi indicatio, sed deploratio: Usquequo, inquit, Domine, irasceris in finem, exardescet uelut ignis zelus tuus? Rogat utique ne Deus usque in finem irascatur, id est, ne illa tanta pressura, et tribulatio, atque uastatio usque in finem perseueret; sed temperet correptionem suam, secundum illud quod in alio psalmo dicitur: Cibabis nos pane lacrymarum, et potabis nos in lacrymis in mensura . Nam, quousque, Domine, irasceris in finem? ita dictum est, ac si diceretur, Noli, Domine, irasci in finem. Et in eo quod sequitur, Exardescet uelut ignis zelus tuus, utrumque subaudiendum est, et, quousque, et, in finem; ac si diceretur, Quousque exardescet uelut ignis zelus tuus in finem? Nam ita hic duo ista subaudienda sunt, sicut superius unum illud quod dictum est, posuerunt: nam cum habeat prior sententia, Posuerunt morticina seruorum tuorum escas uolatilibus celi, hoc uerbum posterior non habet, ubi dictum est, Carnes sanctorum tuorum bestiis terre; sed subauditur utique quod habet superior, posuerunt. Ira porro et zelus Dei, non sunt perturbationes Dei, sicut nonnulli Scripturas quas non intelligunt arguunt  : sed nomine ire intelligitur uindicta iniquitatis; nomine zeli exactio castitatis, ne anima legem Domini sui contemnat, et a Deo suo fornicando dispereat. Hec ergo ipso effectu [1 1Kb] in hominum afflictione sunt turbulenta; in Dei autem dispositione tranquilla sunt, cui dictum est: Tu autem, Domine uirtutum, cum tranquillitate iudicas . Satis autem his ostenditur uerbis, propter peccata hominibus, licet fidelibus, has fieri tribulationes; quamuis hinc florescat martyrum gloria merito patientie, et pie sustentato in flagello Domini [2 1Kb] moderamine discipline. Hoc Machabei inter seua tormenta , hoc tres uiri inter innoxias flammas , hoc Prophete sancti in captiuitate testantur. Quamuis enim paternam correptionem fortissime et piissime perferant; non tamen tacent hec accidere meritis peccatorum: horum enim uox est et in Psalmis, Emendans emendauit me Dominus, et morti non tradidit me . Flagellat enim omnem filium quem recipit: et quis est filius cui non det disciplinam  pater eius ?

9. [uers. 6.] Quod uero adiungit, Effunde iram tuam in gentes que te non nouerunt, et in regna que non inuocauerunt nomen tuum, etiam ista prophetatio est, non optatio. Non maleuolentie uoto ista dicuntur, sed spiritu preuisa predicuntur; sicut de Iuda traditore, que mala illi fuerant pro suis meritis euentura, ita prophetata sunt, quasi optata sint. Quemadmodum enim Propheta non imperat Christo, quamuis modo imperatiuo pronuntiet quod dicit, Accingere gladium tuum circa femur, potentissime; specie tua, et pulchritudine tua, et intende, et prospere procede, et regna : ita non optat, sed prophetat qui dicit, Effunde iram tuam in gentes que te non nouerunt. Quod more suo repetit, dicens, Et in regna que non inuocauerunt nomen tuum: nam gentes per regna repetite sunt; et quod eum non nouerunt, per hoc repetitum est, quod non inuocauerunt nomen eius. Quomodo ergo intelligendum est quod ait Dominus in Euangelio, Seruus qui nescit uoluntatem domini sui, et facit digna plagis, uapulabit paucis; seruus autem qui scit uoluntatem domini sui, et facit digna plagis, uapulabit multis , si maior ira Dei est in gentes que Dominum non cognouerunt? In eo quippe quod ait, Effunde iram tuam, satis hoc uerbo indicauit quam multam iram uoluerit intelligi: unde postea dicit, Redde uicinis nostris septies tantum. An quia multum interest inter seruos, qui licet nesciant uoluntatem Domini sui, tamen inuocant nomen eius, et alienos a familia tanti patrisfamilias, qui sic ignorant Deum, ut nec inuocent Deum? Inuocant enim pro eo uel simulacra, uel demonia, uel quamlibet creaturam; non Creatorem, qui est benedictus in secula. Neque enim istos, de quibus hoc prophetat, ita nescientes significat Domini sui uoluntatem, ut tamen ipsum Dominum timeant; sed ita ipsum Dominum nescientes, ut nec inuocent eum, et inimici nominis eius existant. Multum ergo distat inter seruos uoluntatem domini sui nescientes, et tamen in familia eius atque in domo uiuentes, et inimicos non solum ipsum dominum scire nolentes, sed et non eius nomen inuocantes, atque in seruis [1 1Kb] insuper oppugnantes.

10. [uers. 7.] Denique sequitur: Quia comederunt Iacob, et locum eius desolauerunt. Iacob quippe figuram gestauit Ecclesie, sicut Esau ueteris Synagoge; unde dictum est: Et maior seruiet minori . Potest in hoc nomine intelligi ea, de qua loquebamur, hereditas Dei, in quam inuadendam atque uastandam post resurrectionem et ascensionem Domini Gentes persequendo uenerunt. Sed, locum Iacob, quomodo intueamur intelligendum est. Magis enim locus Iacob illa ciuitas putari potest, in qua erat et templum quo uniuersam illam gentem, sacrificandi et adorandi causa et Pascha celebrandi, Dominus preceperat conuenire. Nam si Christianorum conuentus inhibitos [2 1Kb] atque compressos a persecutoribus Propheta uellet intelligi, loca desolata uideretur dicere  debuisse, non locum. Sed possumus accipere pro numero plurali numerum singularem positum, sicut uestem pro uestibus, militem pro militibus, pecus pro pecoribus: multa enim huiusmodi moris est dici, nec solum uulgo loquentium, uerum etiam disertissimorum auctorum eloquentie. Nec ab ipsa diuina Scriptura hoc genus locutionis alienum est: posuit enim et ipsa ranam pro ranis, locustam pro locustis , et innumerabilia talia. Quod uero dictum est, Comederunt Iacob, hoc bene intelligitur, quod multos in suum malignum corpus, hoc est in suam societatem, terrendo transire cegerunt.

11. [uers. 8.] Meminit sane, quamuis illis pro merito pessime uoluntatis ex ira Dei digna reddenda sint, non tamen eos aliquid aduersus hereditatem eius ualere potuisse, nisi eam uoluisset ipse pro peccatis eius flagellando emendare. Unde subiungit: Ne memineris iniquitatum nostrarum antiquaram. Non ait preteritarum, que possent esse etiam recentiores; sed antiquarum, hoc est a parentibus uenientium: talibus quippe iniquitatibus damnatio, non correptio debetur. Cito anticipent nos misericordie tue. Anticipent utique ad iudicium tuum: Superexaltat enim misericordia in iudicio [1 1Kb] ; iudicium autem sine misericordia, sed ei qui non fecit misericordiam . Quod autem adiungit, Quia pauperes facti sumus nimis, ad hoc uult intelligi anticipare nos misericordias Dei, ut nostra paupertas, id est infirmitas, eo miserante adiuuetur ad eius precepta facienda, ne ad iudicium eius damnandi ueniamus.

12. [uers. 9.] Ideo sequitur: Adiuua nos, Deus salutaris noster. Hoc uerbo quod ait, Salutaris noster, satis exponit quam uoluerit paupertatem intelligi in eo quod dixerat, Quoniam pauperes facti sumus nimis: ipsa est quippe infirmitas, cui Salutaris est necessarius. Cum uero adiuuari nos uult, nec ingratus est gratie, nec tollit liberum arbitrium: qui enim adiuuatur, etiam per seipsum aliquid agit. Addidit etiam, Propter gloriam nominis tui, Domine, libera nos, ut qui gloriatur, non in seipso, sed in Domino glorietur . Et propitius esto, inquit, peccatis nostris propter nomen tuum: non propter nos; nam quid aliud merentur peccata nostra, quam debita et digna supplicia? sed propitius esto peccatis nostris propter nomen tuum. Sic ergo nos liberas, id est, eruis a malis, cum et adiuuas nos ad faciendam iustitiam, et propitius es peccatis nostris, sine quibus in hac uita non sumus: Quoniam non iustificabitur in conspectu tuo omnis uiuens . Peccatum autem iniquitas est ; et si iniquitates obseruaueris, quis sustinebit ?

13. [uers. 10.] Quod autem adiungit, Nequando dicant in Gentibus, Ubi est Deus eorum? magis pro ipsis Gentibus est accipiendum. Male enim pereunt qui de Deo uero desperauerint, putantes eum uel non esse, uel suos non adiuuare, nec eis esse propitium. Illud uero quod sequitur, Et innotescat in nationibus coram oculis nostris uindicta sanguinis seruorum tuorum qui  effusus est, uel sic intelligitur, cum credunt in uerum Deum, qui persequebantur eius hereditatem; quia et ipsa uindicta est, qua perimitur seua iniquitas eorum gladio uerbi Dei, de quo dictum est, Accingere gladium tuum ; uel cum perseuerantes inimici in fine puniuntur. Nam mala corporalia que in hoc seculo patiuntur, communia possunt habere cum bonis. Est et aliud uindicte genus, quo Ecclesie dilatationem et fecunditatem in hoc seculo, post tantas persecutiones quibus eam omnino perituram putabant, peccator, et incredulus, et inimicus uidet et irascitur, dentibus suis frendet et tabescet : quis enim negare audeat hanc etiam esse grauissimam penam? Sed nescio utrum satis eleganter accipiatur quod ait, ante oculos nostros, si hoc pene genus intelligamus quod in intimis cordis agitur, et torquet etiam illos qui nobis adulanter arrident, nec a nobis uideri potest quid in homine interiore patiantur. Illud autem quod siue eis credentibus iniquitas eorum interimitur, siue in malignitate perseuerantibus supplicium nouissimum redditur, sine scrupulo questionis intelligitur dictum, Innotescat ante oculos nostros uindicta in nationibus.

14. Et hec quidem, ut diximus, prophetatio est, non optatio: sed propter illud quod scriptum est in Apocalypsi, sub ara Dei martyres ad Deum clamare et dicere, Quousque, Domine, non [1 1Kb] uindicas sanguinem nostrum ? non est pretereundum quemadmodum accipi oporteat; ne propter exsaturandum odium credantur sancti desiderare uindictam, quod ab eorum perfectione longe abest. Et tamen scriptum est, »Letabitur iustus, cum uiderit uindictam impiorum; manus suas lauabit in sanguine peccatoris« : et Apostolus ait, »Non uos ipsos uindicantes, karissimi, sed date locum ire; scriptum est enim, Mihi uindictam, et ego retribuam, dicit Dominus« . Nec ipse itaque precipit ut nolint uindicari, sed ut non se ipsi uindicantes dent locum ire Dei qui dixit, Mihi uindictam, et ego retribuam. Et Dominus in Euangelio uiduam proponit in similitudinem, que uindicari desiderans, iudicem interpellabat iniustum, qui eam tandem aliquando non iustitia ductus, sed tedio uictus audiuit : hoc autem Dominus proposuit, ut ostenderet multo magis Deum iustum cito facturum iudicium electorum suorum, qui ad eum clamant die ac nocte. Inde est et ille sub ara Dei martyrum clamor, ut Dei iudicio uindicentur. Ubi est ergo illud, »Diligite inimicos uestros, benefacite eis qui uos oderunt, et orate pro eis qui uos persequuntur« ? ubi est et illud, »Non reddentes malum pro malo, nec maledictum pro maledicto« ; et, »Nulli malum pro malo reddentes« ? Si enim malum pro malo non est cuiquam reddendum; non solum factum malum pro facto malo, sed nec uotum malum reddendum est pro facto uel uoto malo. Reddit autem uotum malum, qui  etiamsi non ipse uindicat, tamen ut eius inimicum Deus puniat, expectat atque optat. Quapropter cum et homo iustus et homo malus de inimicis suis uelint a Domino uindicari, unde discernentur, nisi quia iustus et magis cupit inimicum suum corrigi quam puniri; et cum in eum uidet a Domino uindicari, non eius delectatur pena, quia non eum odit, sed diuina iustitia, quia Deum diligit? Denique si in hoc seculo in eum uindicatur, uel pro illo etiam letatur, si corrigitur; uel certe pro aliis, ut eum timeant imitari. Ipse quoque fit melior, non supplicio illius odia sua pascendo, sed errata emendando. Ac per hoc de beneuolentia, non de malitia est quod letatur iustus, cum uidet uindictam, et manus suas lauat, id est, opera mundiora efficit in sanguine, hoc est in exitio peccatoris; sumens inde non mali alieni gaudium, sed diuine admonitionis exemplum. Si autem in futuro seculo, ultimo Dei iudicio uindicatur, hoc ei placet quod Deo; ne bene sit malis, ne piorum premiis etiam impii perfruantur: quod utique iniustum est, et a regula ueritatis, quam iustus diligit, alienum. Cum enim nos ad diligendos inimicos Dominus hortaretur, exemplum proposuit Patris nostri qui in celis est, qui facit solem suum oriri super bonos et malos, et pluit super iustos et iniustos ; numquid tamen ideo uel temporalibus correptionibus non emendat, uel pertinaciter duros in fine non damnat? Sic ergo inimicus diligatur, ut non displiceat Domini iustitia qua punitur; et sic placeat iustitia qua punitur, ut non de malo eius, sed de bono iudice gaudeatur. Maleuolus uero animus contristatur, si eius inimicus correctus euaserit penam: et cum puniri eum uidet, uindicari se ita gaudet, ut non iustitia Dei quem non diligit, sed illius quem odit, miseria delectetur: et cum Deo dimittit iudicium, ut plus noceat Deus quam ipse nocere posset exoptat: et cum dat cibum inimico esurienti, potumque sitienti, malitiose sapit quod scriptum est, Hoc enim faciens carbones ignis congeres super caput eius. Agit enim ut amplius aggrauet, et ei excitet indignationem Dei, quam carbonibus ignis significari putat; non intelligens illum ignem esse penitentie urentem dolorem [1 1Kb] , quousque caput erectum superbia, beneficiis inimici ad humilitatem salubrem deponitur, et in bono illius huius malum uincitur. Unde Apostolus uigilanter adiunxit, Noli uinci a malo, sed uince in bono malum . Quomodo autem potest uincere in bono malum in superficie bonus, et in alto [2 1Kb] malus; qui opere parcit, et corde seuit; manu mitis, uoluntate crudelis? Sic ergo specie poscentis in hoc psalmo futura in impios uindicta prophetatur, ut intelligamus sanctos homines Dei suos inimicos dilexisse, nec cuiquam uoluisse nisi bonum, quod est pietas in hoc seculo, eternitas in futuro: in penis autem malorum, non malis eorum, sed Dei bonis iudiciis fuisse delectatos; et ubicumque in Scripturis sanctis leguntur in homines odia eorum, odia fuisse uitiorum, que ipse etiam unusquisque hominum  oderit oportet in se, si diligit se.

15. [uers. 11.] Iam uero quod sequitur, Intret ante conspectum tuum, uel sicut alii codices habent, in conspectu tuo gemitus compeditorum: non facile quisquam reperit coniectos in compedes a persecutoribus sanctos; et si accidit in tam magna atque multiplici uarietate penarum, tam raro accidit, ut non sit credendum hoc in isto uersu quod commemoraret potissimum elegisse Prophetam. Sed nimirum compedes sunt infirmitas, et corruptibilitas corporis, que aggrauant animam. Per eius enim fragilitatem, uelut quorumdam dolorum molestiarumque materiam, ad impietatem poterat compellere persecutor. Ab his compedibus concupiscebat dissolui Apostolus, et esse cum Christo; manere autem in carne necessarium propter illos quibus Euangelium ministrabat . Donec ergo corruptibile hoc induat incorruptionem, et mortale hoc induat immortalitatem , uelut compedibus caro infirma promptum impedit spiritum. Has ergo compedes non sentiunt, nisi qui in semetipsis ingemiscunt grauati , habitaculum quod de celo est superindui cupientes, quia et mors horrori est, et merori uita mortalis. Pro his Propheta gementibus ingemit, ut intret in conspectu Dei gemitus eorum. Possunt et illi intelligi compediti, qui preceptis sapientie colligati sunt, que patienter sustentata in ornamenta uertuntur; unde scriptum est: Iniice pedem tuum in compedes eius . Secundum magnitudinem, inquit, brachii tui, recipe in adoptionem filios mortificatorum, uel sicut in aliis codicibus legitur, posside filios morte punitorum [1 1Kb] . Ubi satis mihi uidetur ostendisse Scriptura, quis fuerit gemitus compeditorum, qui pro nomine Christi persecutiones grauissimas pertulerunt, que in isto psalmo apertissime prophetantur. In diuersis enim passionibus constituti orabant pro Ecclesia, ne infructuosus esset posteris sanguis illorum; ut dominica seges, unde inimici eam putabant perituram, inde feracius pullularet. Filios quippe mortificatorum dicit, qui non solum non sunt territi precedentium passionibus, sed in eum pro cuius nomine passos eos nouerant, exhortante illorum gloria ad imitandum accensi, copiosissimis agminibus crediderunt. Ideo dixit, Secundum magnitudinem brachii tui. Res enim tam magna secuta est in populis christianis, ut eam qui se aliquid persequendo proficere putabant, nullo modo crederent secuturam.

16. [uers. 12.] Redde, inquit, uicinis nostris septies tantum in sinus eorum. Non mala optat; sed iusta prenuntiat, et uentura [2 1Kb] prophetat. Septenario autem numero, id est septupla retributione, perfectionem pene uult intelligi, quia isto numero plenitudo significari solet. Unde et illud est in bonis, Accipiet [3 1Kb] in hoc seculo septies tantum : quod positum est pro omnibus; Quasi nichil habentes, et omnia possidentes  . uicinos dicit, quia inter illos habitat Ecclesia usque in diem separationis: non enim modo fit discessio corporalis. In sinus eorum dicit, utique nunc in occultis; ut uindicta que in hac uita agitur in occulto, post innotescat in nationibus ante oculos nostros. Homo namque cum datur in reprobum sensum, in interiore sinu accipit suppliciorum meritum futurorum. Opprobrium eorum, quod exprobrauerunt tibi, Domine. Hoc eis redde septuplum in sinus eorum, id est, pro isto opprobrio eos in occultis eorum plenissime reproba. Ibi enim exprobrauerunt nomen tuum, te arbitrantes in seruis tuis delere de terra.

17. [uers. 13.] Nos autem populus tuus: generaliter accipiendum de omni genere piorum et uerorum christianorum. Nos ergo quos perdere se posse putauerunt, populus tuus, et oues gregis tui, ut qui gloriatur, in Domino glorietur , confitebimur tibi in seculum. Alii autem codices habent, confitebimur tibi in eternum. Ex ambiguo greco facta est ista diuersitas: quod enim habet grecus, , et in eternum, et in seculum interpretari potest; sed pro loco intelligendum quid melius interpretandum sit. Sensus ergo huius loci magis mihi uidetur ostendere, in seculum dici oportere, id est usque in finem seculi. Sequens autem uersus more Scripturarum, maximeque Psalmorum, repetitio superioris est ordine commutato, prius habens quod ibi est posterius, et posterius quod ibi est prius. Nam quod ibi dictum est, confitebimur tibi, pro ipso hic dictum est, annuntiabimus laudem tuam. Quod itaque ibi dictum est, in seculum, pro ipso hic dictum est, in generationem et generationem. Ista quippe generationis repetitio perpetuitatem significat: siue, ut nonnulli intelligunt, quia due sunt generationes, uetus et noua. Sed in hoc fit seculo utraque: quoniam qui non renatus fuerit ex aqua et Spiritu, non intrabit in regnum celorum ; deinde quia in isto seculo annuntiatur laus Dei, nam in futuro seculo cum uidebimus eum sicuti est , cui deinceps annuntietur, non erit. Nos ergo, populus tuus, et oues gregis tui, quas persequendo illi crediderunt se posse consumere, confitebimur tibi in seculum, permanente utique Ecclesia usque in finem, quam illi delere conati sunt: in generationem et generationem annuntiabimus laudem tuam; que laus ut taceretur, nos finire conati sunt. Multis autem iam locis sanctarum Scripturarum insinuauimus confessionem etiam pro laude poni: sicuti est illud, Hec dicetis in confessione, Opera Domini uniuersa quoniam bona ualde ; maximeque illud quod ait ipse Saluator, qui nullum habebat omnino peccatum quod penitendo confiteretur: Confiteor tibi, Pater, Domine celi et terre, quia abscondisti hec a sapientibus et prudentibus, et reuelasti ea paruulis . Hoc dixi, ut apertius intelligatur, id esse repetitum in eo quod dictum est, annuntiabimus laudem tuam, quod superius dictum erat, confitebimur tibi.



IN PSALMUM LXXIX ENARRATIO. SERMO  .


1. [uers. 1.] Non adeo multa sunt in hoc psalmo [1 1Kb] , in quibus sermo noster patiatur difficultatem, uel intentio auditorum intelligendi impedimentum. Proinde adiuuante Domino, cum affectu audiendi et uidendi iam que prophetata et predicta sunt, tanquam eruditi in schola Christi, currere debemus que plana sunt; ut si forte obscura exigunt officium interpretandi, ea que plana sunt legendi officium a me debeant flagitare. Cantatur hic de aduentu Domini et Saluatoris nostri Iesu Christi, et de uinea eius. Sed cantat ille Asaph, quantum apparet, illuminatus atque correctus, cuius nomine nostis significari Synagogam. Denique titulus Psalmi est, In finem pro his qui immutabuntur: utique in melius, quoniam Christus finis Legis  ideo uenit, ut immutet in melius. Et addit, testimonium ipsi [2 1Kb] Asaph: bonum testimonium ueritatis. Denique hoc testimonium et Christum et uineam confitetur; hoc est caput et corpus, regem et plebem, pastorem et gregem, et totum omnium Scripturarum mysterium Christum et Ecclesiam. Concludit autem titulus Psalmi, pro Assyriis. Assyrii interpretantur, Dirigentes. Iam ergo non sit generatio que cor non direxit suum , sed generatio iam dirigens. Ergo audiamus quid dicat in hoc testimonio.

2. [uers. 2.] Qui pascis Isrel, intende. Quid est, Qui pascis Isrel, intende, qui deducis uelut oues Ioseph? Inuocatur ut ueniat, exspectatur ut ueniat, desideratur ut ueniat. Ergo dirigentes inueniat: Qui deducis, inquit, uelut oues Ioseph: ipsum Ioseph uelut oues. Ipse Ioseph oues sunt, et ipse Ioseph ouis est. Audito Ioseph, quanquam et interpretatio eius nominis multum iuuet; significat enim Augmentum, et ideo utique uenit ille, ut mortificatum granum multipliciter surgeret , hoc est, augeretur populus Dei: tamen ex eo quod iam nostis contigisse Ioseph, ueniat in mentem a fratribus uenditus, ueniat a suis exhonoratus, apud alienigenas exaltatus , et intelligetis in cuius grege esse debeamus, simul cum illis qui iam dirigunt cor suum, ut lapis reprobatus ab edificantibus fiat in caput anguli , tenens duos parietes de diuerso uenientes, sed in angulo concordantes. Qui sedes super Cherubim. Cherubim sedes est glorie Dei, et interpretatur Plenitudo scientie. Ibi sedet Deus in plenitudine scientie. Licet intelligamus Cherubim sublimes esse celorum potestates atque uirtutes; tamen si uis, eris Cherubim. Si enim Cherubim sedes est Dei, audi quid dicat Scriptura: Anima iusti sedes est sapientie . Quomodo, inquis, ero plenitudo scientie? quis hoc implet? Habes unde impleas: Plenitudo Legis caritas  . Noli per multa ire atque distendi. Terret te ramorum diffusio; radicem tene, et de magnitudine arboris noli cogitare. Sit in te caritas, et necesse est plenitudo scientie consequatur. Quid enim nescit qui caritatem scit, quandoquidem dictum est: Deus caritas est .

3. [uers. 3.] Qui sedes super Cherubim, appare. Ideo enim errauimus, quia non apparebas. Coram Ephrem, et Beniamin, et Manasse. Appare, inquam, coram gente Iudeorum, coram populo Isrel: ibi enim Ephrem, ibi Manasses, ibi Beniamin. Sed interpretationem uideamus: Ephrem, Fructificatio; Beniamin, Filius dextere; Manasses, Oblitus. Appare enim coram fructificato, coram filio dextere, appare coram oblito, ut iam non sit oblitus, sed uenias illi in mentem qui liberasti. Si enim Gentes commemorabuntur, et conuertentur ad Dominum uniuerse fines terre ; populus ipse de Abraham ueniens, non habuit parietem suum qui gaudeat in angulo, cum scriptum sit, Reliquie salue fient ? Excita potentiam tuam. Nam infirmus eras, quando dicebatur: Si filius Dei est, descendat de cruce . Nihil ualere uidebaris: preualuit super te persecutor; et demonstrasti hoc antea, quia et Iacob ipse preualuit in lucta, homo Angelo. Quando, nisi uellet Angelus? et preualuit homo, et uictus est Angelus; et uictor homo tenet Angelum, et dicit: Non dimittam te, nisi benedixeris me. Magnum sacramentum! Et stat uictus, et benedicit uictorem: uictus, quia uoluit; carne infirmus, maiestate fortis. Et benedixit: uocaberis, inquit, Isrel. Tetigit tamen et femoris latitudinem, et aruit, eumdemque hominem unum fecit et benedictum et claudum . uides claudicasse populum Iudeorum: uide ibi et benedictum genus Apostolorum. Excita ergo potentiam tuam: quamdiu uideris infirmus? Crucifixus ex infirmitate, resurge in uirtute : Excita potentiam tuam, et ueni, ut saluos facias nos.

4. [uers. 4.] Deus, conuerte nos. Auersi enim sumus a te, et nisi tu conuertas, non conuertemur. Et illumina faciem tuam, et salui erimus. Numquid ille obscuram habet faciem? Non habet obscuram faciem, sed apposuit [1 1Kb] ei nubem carnis, et tanquam uelum infirmitatis, et non est putatus ipse cum penderet in ligno, agnoscendus cum sederet in celo. Nam ita factum est. Presentem in terra Christum et miracula facientem non agnouit Asaph; mortuum tamen, posteaquam resurrexit et ascendit in celum, agnouit, compunctus est: dixerit et de illo totum hoc testimonium quod modo agnoscimus in hoc psalmo, Illumina faciem tuam, et salui erimus. Obtexisti faciem tuam, et egrotauimus: illumina illam, et salui erimus.

5. [uers. 5.] Domine, Deus uirtutum, usquequo irasceris in orationem serui tui? Iam serui tui. Irascebaris in orationem inimici tui, adhuc irasceris in orationem serui tui! Conuertisti nos, agnouimus, et adhuc irasceris in orationem serui tui! Ita plane irasceris,  ut pater corrigens, non ut iudex damnans. Ita plane irasceris, quia scriptum est, Fili, accedens ad seruitutem Dei, sta in iustitia et timore, et prepara animam tuam ad tentationem . Ne putes iam transisse iram Dei quia conuersus es; transiit, sed ne damnet in eternum. Flagellat autem, non parcit, quia flagellat omnem filium quem recipit . Si flagellari detrectas, recipi quare desideras? Flagellat omnem filium quem recipit: flagellat omnem, qui et Unico non pepercit. Sed tamen quamdiu irasceris in orationem serui tui? non iam inimici tui; sed irasceris in orationem serui tui. Quamdiu?

6. [uers. 6.] Sequitur: Cibabis nos pane lacrymarum, et potabis nos in lacrymis in mensura. Quid est, in mensura? Apostolum audi: Fidelis Deus qui non uos permittit tentari supra quam potestis ferre . Ipsa est mensura, pro uiribus tuis: ipsa est mensura, ut erudiaris, non ut opprimaris.

7. [uers. 7.] Posuisti nos in contradictionem uicinis nostris. Plane factum est; nam de Asaph electi sunt qui irent ad Gentes, et predicarent Christum, et diceretur eis: Quis est iste nouorum demoniorum annuntiator ? Posuisti nos in contradictionem uicinis nostris. Eum enim predicabant cui contradicebatur. Quem predicabant? Mortuum resurrexisse Christum. Quis hoc audiat? quis hoc nouerit? Noua res! sed signa consequebantur, et incredibili rei fidem miracula faciebant. Contradicebatur, sed contradictor uincebatur, et ex contradictore fidelis efficiebatur. Ibi tamen magna flamma: ibi martyres cibati de pane lacrymarum, et potati in lacrymis; sed in mensura, non amplius quam poterant ferre ut post mensuram lacrymarum sequeretur corona gaudiorum. Et inimici nostri subsannauerunt nos. Et ubi sunt qui subsannauerunt? Diu dictum est: Qui sunt isti colentes mortuum, adorantes crucifixum? diu dictum est. Ubi est nasus subsannantium? Nonne nunc qui reprehendunt, in cauernas fugiunt, ne uideantur? Et inimici nostri subsannauerunt nos.

8. [uers. 8, 9.] Sed uidetis quid sequitur: Domine, Deus uirtutum, conuerte nos, et ostende faciem tuam, et salui erimus. uineam ex Aegypto transtulisti; eiecisti Gentes, et plantasti eam. Nouimus, factum est. Quot gentes eiecte sunt! Amorrhei, Cethei, Iebusei, Gergesei, et Euei: quibus expulsis et uictis, introductus est populus ex Aegypto liberatus in terram promissionis. Unde uinea eiecta sit, et ubi plantata sit, audiuimus. uideamus quid deinde factum est; quomodo crediderit, quantum creuerit, quid occupauerit. uineam ex Aegypto transtulisti; eiecisti gentes, et plantasti eam.

9. [uers. 10-12.] uiam fecisti in conspectu eius, et plantasti radices eius, et impleuit terram. Numquid impleret terram, nisi uia fieret in conspectu eius? Que uia facta est in conspectu eius? Ego sum, inquit, uia, ueritas et uita . Merito impleuit terram. Hoc dictum est modo de uinea ista, quod perfectum est usque in finem: uerumtamen quid prius? Operuit montes umbra eius, et arbusta eius cedros Dei. Extendisti  palmites eius usque ad mare, et usque ad flumen propagines eius. Hoc desiderat officium expositoris, non sufficit lectoris et laudatoris: adiuuate me intendendo; solet enim uinee huius commemoratio in hoc psalmo caliginem facere minus intentis. Etenim magnitudo uinee huius iam a nobis explicata est; et unde facta est [1 1Kb] , et unde facta sit magna, predictum est. uiam fecisti in conspectu eius, et plantasti radices eius, et impleuit terram: hoc de perfectione ipsius dictum est. Sed tamen prima gens Iudea fuit ista uinea. Gens autem Iudea usque ad mare, et usque ad flumen regnauit. Usque ad mare: apparet in Scriptura quod mare ibi uicinum sit . Et usque ad flumen Iordanem. Trans Iordanem enim aliquid Iudeorum collocatum est; intra [2 1Kb] Iordanem autem tota gens. Ergo usque ad mare, et usque ad flumen regnum Iudeorum, regnum Isrel: non autem a mari usque ad mare, et a flumine usque ad terminos orbis terre, illa iam perfectio uinee est de qua hic predixit, uiam fecisti in conspectu eius, et plantasti radices eius, et impleuit terram. Cum tibi ergo predixisset perfectionem, rediit ad initium, de quo initio sit facta perfectio. Initium uis audire? Usque ad mare et usque ad flumen. Finem uis audire? Dominabitur a mari usque ad mare, et a flumine usque ad terminos orbis terre : hoc est, impleuit terram. uideamus ergo testimonium Asaph; quid factum est prime uinee, quid est exspectandum secunde uinee, imo eidem uinee: ipsa est enim; non enim altera est. Inde Christus salus ex Iudeis , inde Apostoli, inde primi credentes, et pretia rerum suarum ante pedes Apostolorum ponentes ; inde omnia hec. Et si aliqui ex ramis fracti sunt, propter incredulitatem fracti sunt: tu autem, populus Gentium, fide sta; noli altum sapere, sed time. Nam si Deus naturalibus ramis non pepercit, neque tibi parcet. Si autem altum sapis, non tu radicem portas, sed radix te . Quid ergo, uinea ante cuius conspectum facta est uia, ut impleret terram, primo ubi fuit [3 1Kb] ? Operuit montes umbra eius. Qui sunt montes? Prophete. Quare operuit illos umbra eius? Quia obscure locuti sunt que futura annuntiata sunt. Audis a Prophetis, Obserua sabbatum, Octauo die circumcide infantem, Offer sacrificium arietis, uituli, hirci: noli moueri; umbra eius est cooperiens montes Dei, ueniet post umbram manifestatio. Et arbusta eius cedros Dei: id est, cooperuit cedros Dei, altissimas, sed [4 1Kb] Dei. Sunt enim cedri significantes superbos euertendos. Cedros Libani, altitudines mundi [5 1Kb] operuit crescendo uinea ista, et montes Dei, omnes sanctos Prophetas, Patriarchas.

 10. [uers. 13.] Sed quousque extendisti palmites eius? Usque ad mare, et usque ad flumen propagines eius. Inde quid? Utquid dextruxisti maceriam eius? Iam uidetis euersam illam gentem Iudeorum; iam ex alio psalmo audistis, In dolabro et fractorio deiecerunt eam . Quando fieret, nisi eius maceria destrueretur? Que est maceria eius? Munitio eius. Exstitit enim superba aduersus plantatorem suum. Seruos ad se missos et petentes mercedem coloni flagellauerunt, ceciderunt, occiderunt. uenit et unicus Filius; dixerunt, Hic est heres, uenite occidamus eum, et nostra erit hereditas: occiderunt et extra uineam proiecerunt . Proiectus, magis possedit unde proiectus est. Sic enim ei minatur per Isaiam: Destruam maceriam eius. Quare? Exspectaui enim ut faceret uuam; fecit autem spinas: exspectaui inde fructum, et inueni peccatum. Quid ergo queris, o Asaph, Utquid destruxisti maceriam eius? Tu enim nescis quare? Exspectaui ut faceret iudicium, et fecit iniquitatem : non erat destruenda maceria eius? Et uenerunt Gentes, destructa maceria, inuasa est uinea, ac deletum regnum Iudeorum. Hoc primo plangit, sed non sine spe. De directione enim cordis iam loquitur, id est, pro Assyriis, pro dirigentibus Psalmus est. Utquid destruxisti maceriam eius; et uindemiant eam omnes transeuntes uiam? Quid est, uiam transeuntes? Temporaliter dominantes.

11. [uers. 14.] Deuastauit eam aper de silua. Aprum de silua quid intelligimus? Iudeis porcus aduersus est, et in porco ponunt tanquam immunditiam Gentium. A Gentibus autem euersa est gens Iudea: sed rex ille qui euertit, non tantum porcus immundus, sed etiam aper fuit. Quid enim aper, nisi porcus seuus, porcus superbus? Aper de silua uastauit eam. De silua: de Gentibus. Etenim illa uinea erat; Gentes autem silue erant. Sed quando crediderunt Gentes, quid dictum est? »Tunc exsultabunt omnia ligna siluarum . Deuastauit eam aper de silua, et singularis ferus depastus est eam.« Quid est, »singularis ferus?« Ipse aper qui deuastauit eam, singularis ferus. Singularis, quia superbus. Hoc enim dicit omnis superbus: Ego sum; ego sum, et nemo.

12. [uers. 15, 16.] Sed quo fructu hec? »Deus uirtutum conuertere uero.« Quamuis hec facta sint, »conuertere uero. Respice de celo, et uide, et uisita uineam istam. Et perfice eam quam plantauit dextera tua.« Non aliam institue, sed hanc perfice. Ipsum est enim semen Abraham, ipsum est semen in quo benedicuntur omnes Gentes : ibi est radix, ubi portatur oleaster insertus. Perfice uineam istam quam plantauit dextera tua. Sed ubi perficit? Et super filium hominis quem confirmasti tibi. Quid euidentius? quid adhuc exspectatis ut uobis disputando exponamus, et non potius uobiscum admirando clamemus: Perfice uineam istam quam plantauit dextera tua, et super filium hominis eam perfice? Quem filium hominis? Quem confirmasti tibi. Magnum firmamentum! edifica quantum potes. Fundamentum enim aliud nemo potest ponere, preter quam quod positum est, quod est Christus iehsu .

 13. [uers. 17.] Succensa igni et effossa, ab increpatione uultus tui peribunt. Que sunt succensa igni et effossa, que peribunt ab increpatione uultus eius? uideamus et intelligamus que sint igni succensa et effossa. Quid increpauit Christus? Peccata: ab increpatione uultus eius peccata perierunt. Quare ergo peccata igni succensa et effossa? Omnia peccata due res faciunt in homine; cupiditas, et timor. Cogitate, discutite, interrogate corda uestra, perscrutamini conscientias; uidete utrum possint esse peccata, nisi aut cupiendo, aut timendo. Proponitur premium ut pecces, id est, quod te delectat; facis propter quod cupis. Sed forte non induceris donis, terreris minis; facis propter quod times. Corrumpere te uult aliquis, ut dicas, uerbi gratia, falsum testimonium. Innumerabilia sunt, sed planiora propono, de quibus cetera coniiciatis. Attendisti tu Deum, et dixisti in animo tuo: Quid prodest homini, si totum mundum lucretur, anime autem sue detrimentum patiatur ? Non adducor premio, ut perdam animam meam pro lucro pecunie. Conuertit ille se ad incutiendum metum; qui premio corrumpere non ualuit, incipit minari damnum, expulsionem, cedes fortassis et mortem: ibi iam, si cupiditas non ualuit, forte timor ualebit ut pecces. Porro autem si de Scripturis contra cupiditatem uenit tibi in mentem, Quid prodest homini, si totum mundum lucretur, anime autem sue detrimentum patiatur; ueniat etiam contra timorem in mentem, Nolite timere eos qui corpus occidunt; animam autem non possunt occidere . Quicumque te uult occidere, usque ad corpus ei licet; usque ad animam non licet. Anima tua non morietur, nisi tu eam uolueris occidere. Perimat aliena iniquitas carnem tuam, dum seruet ueritas animam tuam. Si autem a ueritate resilieris, quid tibi amplius facturus est inimicus, quam tu tibi ipse facis? Inimicus seuiens carnem potest occidere: tu autem dicendo falsum testimonium animam occidis. Audi Scripturam: Os quod mentitur, occidit animam . Itaque, fratres mei, ad omne recte factum amor et timor ducit: ad omne peccatum amor et timor ducit. Ut facias bene, amas Deum, et times Deum: ut autem facias male, amas mundum, et times mundum. Hec duo conuertantur ad bonum: amabas terram, ama uitam eternam; timebas mortem, time gehennam. Quidquid tibi iniquo promiserit mundus, numquid potest dare quantum dabit iusto Deus? Quidquid tibi iusto minatus fuerit mundus, numquid potest facere quod facit iniquo Deus? uis uidere quid daturus est Deus, si iuste uixeris? uenite, benedicti Patris mei; percipite regnum quod uobis paratum est ab origine mundi. uis uidere quid facturus est impiis? Ite in ignem eternum, qui paratus est diabolo et angelis eius . Bene quidem nichil tu aliud uis, quam ut bene tibi sit. Nam in eo quod amas, uis ut bene tibi sit; et in eo quod times, non uis ut male tibi sit: sed non in ea regione queris, in qua querendum est. Festinas; nam et sine indigentia uis esse, et sine molestia: bonum est quod  uis, sed tolera quod non uis, ut assequaris quod uis. Proinde illius facies delens peccata, quid faciet? que sunt peccata succensa igni et effossa? Quid fecerat amor malus? Tanquam ignem succenderat. Quid fecerat timor malus? Tanquam effoderat. Amor quippe inflammat; timor humiliat: ideo peccata mali amoris, igne succensa sunt; peccata mali timoris, effossa sunt. Humiliat et bonus timor, accendit et bonus amor; sed aliter, atque aliter. Nam et colonus intercedens pro arbore, que fructus non dabat, ne subuerteretur, ait: Circumfodio eam, et adhibeo cophinum stercoris . Fossa significat piam humilitatem timentis, et stercoris cophinus sordes utiles penitentis. De igne autem boni amoris Dominus dicit, Ignem ueni mittere in mundum . Quo igne inardescant spiritu feruentes, et Dei ac proximi caritate flagrantes. Ac per hoc, sicut omnia iusta opera bono timore et bono amore fiunt; sic malo amore et malo timore omnia peccata committuntur. Ergo, Succensa igni et effossa, omnia scilicet peccata, ab increpatione uultus tui peribunt.

14. [uers. 18-20.] Fiat manus tua super uirum dextere tue, et super filium hominis quem confirmasti tibi. Et non discedimus a te. Quamdiu generatio praua et amaricans, et que cor non dirigit suum ? Dicat Asaph: Ostendat se misericordia tua; fac bene cum uinea tua, perfice illam, quoniam cecitas ex parte Isrel facta est, ut plenitudo Gentium introiret, et sic omnis Isrel saluus fieret . Demonstrata facie tua super uirum dextere tue quem confirmasti tibi, non discedimus a te: quamdiu nos increpas? quamdiu accusas? Hoc fac, et non discedimus a te: uiuificabis nos, et nomen tuum inuocabimus. Tu nobis dulcis eris; uiuificabis nos. Nam prius amabamus terram, non te; sed mortificasti membra nostra que sunt super terram . Illud enim  uetus Testamentum habens promissa terrena, hoc uidetur suadere, ne gratis colatur Deus; sed quia aliquid dat in terra, ideo diligatur. Quid amas, ut Deum non ames? dic mihi. Ama, si potes, aliquid quod ille non fecit. Circumspice uniuersam creaturam; uide utrum alicubi cupiditatis uisco tenearis, et a diligendo Creatore impediaris, nisi ea re quam creauit ipse quem negligis. Quare autem amas ista, nisi quia pulchra sunt? Possunt esse tam pulchra, quam ille a quo facta sunt? Miraris hec, quia illum non uides: sed per ea que miraris, ama quem non uides. Interroga creaturam; si a seipsa est, remane in illa: si autem ab illo est, non ob aliud perniciosa est amatori, nisi quia preponitur Creatori. Quare hoc dixi? Propter uersum istum, fratres. Mortui ergo erant, qui propterea Deum colebant ut eis secundum carnem bene esset: sapere enim secundum carnem mors est ; et mortui sunt qui non Deum gratis colunt, id est, quia ipse bonus est, non quia dat talia bona que dat et non bonis. Pecuniam uis a Deo? Habet et latro. Uxorem, fecunditatem filiorum, salutem corporis, dignitatem seculi? Attende quam multi mali habent. Hoc est totum propter quod eum colis? Nutabunt pedes tui, putabis te sine causa colere, quando in eis uides ista qui eum non colunt . Ergo ista dat omnia etiam malis; se solum seruat bonis. uiuificabis nos: nam mortui eramus, quando terrenis rebus inherebamus; mortui eramus, quando terreni hominis imaginem portabamus. uiuificabis nos: innouabis nos; uitam interioris hominis dabis nobis. Et nomen tuum inuocabimus: id est, te diligemus. Tu nobis dulcis eris remissor peccatorum nostrorum; tu eris totum premium iustificatorum. Domine Deus uirtutum, conuerte nos; et ostende faciem tuam, et salui erimus.


 EXPLICIT TOMI QUARTI PARS PRIOR.
